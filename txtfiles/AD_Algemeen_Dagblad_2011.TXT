
                               1 of 127 DOCUMENTS



                              AD/Algemeen Dagblad

                           31 december 2011 zaterdag

SECTION: Algemeen Dagblad - Special 2; Blz. 8

LENGTH: 3 woorden


Traan van het jaar

LOAD-DATE: December 30, 2011

LANGUAGE: DUTCH; NEDERLANDS

GRAPHIC: Blijkt: Henk en Ingrid heten eigenlijk Hans en Anita, en ze willen
graag dat ie blijft. De emoties lopen hoog op rondom de nu 19-jarige Angolese
pleegzoon Mauro Manuel van Hans Mandigers en Anita Marijanovic. Op z n 9de is de
jongen door zijn biologische ouders op het vliegtuig gezet naar Nederland, waar
hij bij zijn Eindhovense pleegfamilie woont. Een verblijfsvergunning krijgt hij
uiteindelijk niet, tegen de publieke opinie in. Wel mag hij voorlopig blijven op
een studievisum. Er zijn tientallen Mauro s in Nederland. Zo n 75 jongeren
bevinden zich in een vergelijkbare positie. &mdash;CP |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               2 of 127 DOCUMENTS



                              AD/Algemeen Dagblad

                           28 december 2011 woensdag

De PVV is juist een heel hartelijke club

BYLINE: edwin van der aa margreet van beem

SECTION: Algemeen Dagblad - Nieuwsdienst; Blz. 2

LENGTH: 1049 woorden


Machiel de Graaf (42) heeft  de moeilijkste week in zijn politieke carrière
achter de rug. Als fractievoorzitter van de Haagse PVV zag hij twee raadsleden
vertrekken. De Graaf kijkt nu uit naar de zware debatten die hem als senator
wachten.

Senator De Graaf vindt zichzelf geen marionet

Machiel de Graaf groeide op in het stranddorp Scheveningen met het motto: voor
niks gaat de zon op. Zijn achtergrond was conservatief christelijk. ,,Ik werd
gestimuleerd om zelf de kost verdienen en ben al heel vroeg begonnen met kranten
lopen. Ik las ze ook allemaal, van het AD tot de Volkskrant. Toen is mijn
politieke interesse ontstaan.

Na zijn opleiding fysiotherapie in Leiden werkte De Graaf onder meer in een
verpleeghuis. Vervolgens stapte hij over naar de farmaceutische industrie en
bekleedde verscheidene managementfuncties. Zo n tweeënhalf jaar geleden kwam de
manager in contact met de PVV.

,,Mijn echte baan is nu dat ik drie dagen per week beleidsmedewerker in de
Tweede Kamer ben. Daarnaast ben ik één dag per week bezig met de Senaat en alle
andere uren gaan naar de Haagse gemeenteraad, als fractievoorzitter.

En in die laatstgenoemde leidinggevende functie liep het onlangs behoorlijk mis.
Twee van zijn fractieleden, Arnoud van Doorn en Marjolein van de Waal,
vertrokken binnen een week uit de fractie. In de media lieten zij zich scherp
uit over de PVV. Er zou sprake zijn van een harde sfeer waarin fouten stevig
worden afgestraft en tweede kansen niet altijd voor het oprapen liggen.

Wat vond u van die kritiek?

,,Die is onterecht. De PVV is juist een heel hartelijke club. Natuurlijk, in een
fractievergadering gaat het wel eens hard tegen hard, net als bij andere
partijen. Maar er is sprake van een gezonde samenwerking. Dus herken ik me niet
in de woorden die de vertrokken Haagse raadsleden hebben gebezigd. In het
algemeen zie je bij zo n explosief groeiende partij als de PVV altijd dat er
mensen uitstappen of over de rand vallen. Maar bij ons krijgen ze hartstikke
veel kansen.

Er gaan geruchten dat er nog meer raadsleden opstappen. Baart u dat zorgen?

,,Ik heb met de vijf overgebleven raadsleden contact gehad en zij blijven
allemaal. Vanzelfsprekend moest ik wat aan crisismanagement doen, maar ik heb
alle vertrouwen in deze club. We zitten vol met politieke talenten. Het is erg
jammer dat de twee opstappers hun zetel niet opgeven voor de PVV. Vooral mevrouw
Van de Waal heeft niet de koninklijke weg bewandeld.

Wat voor een leider bent u, wat is uw kracht?

,,Ik doe continu aan zelfreflectie: neem ik de goede beslissingen? En ik heb
niets met status. Voel me niet meer dan een ander, maar ook niet minder. Het
leuke is dat Richard (Kamerlid De Mos, red.) in de Kamer formeel mijn
leidinggevende is, maar ik in de Haagse fractie formeel zijn baas ben. We zijn
allebei volksjongens, dat werkt perfect samen. Datzelfde heb ik richting Geert
Wilders. Natuurlijk is hij partijleider en fractievoorzitter in de Tweede Kamer,
maar ik lees daar naar mezelf toe geen status aan af.

Toch hoor je vaak geluiden dat de PVV deels bestaat uit jaknikkers. Dat is dus
onzin?

,,Ik heb er, op zijn Schevenings gezegd,  glad schijt  aan dat wij als
marionetten van Geert Wilders worden gezien. Mensen moeten maar denken wat ze
willen, ik weet hoe het binnen de PVV werkt. Natuurlijk is het in het begin
lastig dat je  vrij hard uit de kast  moet komen als PVV er, want je wordt door
vage bekenden en vreemden ineens anders bekeken. Maar mijn inner circle heb ik
het goed kunnen uitleggen, dat vind ik heel belangrijk.

Wat heeft u ze verteld?

,,Dat ik ben ingestapt vanwege het anti-islamstandpunt van de PVV, dat is voor
mij het allerbelangrijkste. De ongelijkwaardigheid die de ideologie achter de
islam kenmerkt, vind ik walgelijk. Sommige mensen menen dat we daar heel hard
over schreeuwen, maar er zijn problemen die niet op te lossen zijn met een
tactvol en zalvend betoog.

De PVV groeit explosief, wordt het niet eens tijd voor wat meer democratie?

,,Voor mij is het model zoals we dat nu hebben, goed. Ik heb zelf nog geen
toekomstbeeld over een zogenoemde democratisering van de PVV. Maar iedere
dinsdag wordt er in de fractie netjes gestemd en die lijn volgen we ook. Dus de
kiezer krijgt bij de PVV zeker waar voor zijn stem. Dat blijkt ook: als we naar
de peilingen kijken, zijn we momenteel een winning team en de regel is never
change a winning team.

Uw partij verzet zich tegen de graaicultuur, maar u haalt toch zelf flink wat
centen binnen met al die functies.

,,Ik besef dat ik, nu ik ook in de Senaat zit, functies stapel. Inclusief de
verdiensten. Ik kan mijn gezin daar goed van onderhouden en dat stemt tot
tevredenheid. Die stapeling is ontstaan door de snelle groei van de partij. Maar
als je het optelt, draai ik zowat dubbele werkweken. Ik schaam me dus niet voor
dat geld. Wat ik namelijk ook inlever is dat ik mijn dochters amper zie. En ik
ben geen grootverdiener.

U leidt die Senaatsfractie, maar uw partij wil toch dat de Eerste Kamer
verdwijnt?

,,Ik begrijp dat het dubbel aanvoelt: ik zit in een orgaan, de Senaat, waar we
als PVV zo snel mogelijk vanaf willen. Daar zit een paradox in, maar zolang de
Eerste Kamer er is, moeten we de belangen van Henk en Ingrid daar behartigen. Er
is al een akkoord over het terugbrengen van het aantal Kamerleden naar 50 in de
Eerste Kamer en 100 in de Tweede Kamer. Dat is zeker een goed begin, vindt de
PVV.

En er zitten essentiële besluiten in de Senaat aan te komen. Wordt het spannend?

,,Volgend jaar worden de besluiten over het immigratie- en asielbeleid
belangrijk in de Senaat. Daar moeten spijkers met koppen worden geslagen.

Het is een zeer moeilijk dossier, we zullen onze meerderheden moeten vinden. Dat
wordt hard buffelen, via het debat in de plenaire zaal en gesprekken in de
wandelgangen. En als andere partijen toch extreem politiek gaan stemmen in de
Senaat, stemmen ze eigenlijk over hun eigen overbodigheid.

Wat zijn uw toekomstige ambities bij de PVV? Geert Wilders opvolgen?

,,Ik heb totaal geen beeld van waar ik over tien jaar in de PVV wil zijn. Ik heb
mezelf tweeënhalf jaar geleden in alle bescheidenheid voor de gemeenteraad
aangemeld en daarna is het allemaal heel snel gegaan richting de landelijke
politiek. Maar ik zal nooit hoog van de toren blazen. Ik ben nog steeds maar
gewoon Machiel de Graaf.

LOAD-DATE: December 27, 2011

LANGUAGE: DUTCH; NEDERLANDS

GRAPHIC: Machiel de Graaf heeft totaal geen beeld van waar hij over tien jaar in
de PVV wil zijn. Foto guus schoonewille |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               3 of 127 DOCUMENTS



                              AD/Algemeen Dagblad

                           24 december 2011 zaterdag

In de spiegel zie ik vergane glorie

BYLINE: Tekst: Stefan Raatgever Foto s: Jacqueline de Haas

SECTION: Algemeen Dagblad - Gids; Blz. 2

LENGTH: 2534 woorden


Volgend jaar wordt Paul de Leeuw 50 en dat viert hij met een nieuwe
theatervoorstelling. Maar eerst is het kerst: tijd om terug te blikken op het
voorbije jaar.  Misschien heb ik iets te veel prioriteit gegeven aan m n gezin.



 Mijn nieuwe programma is fijnzinniger. En er is meer rust: ik luister nu ook
naar mijn gasten

Je kunt het een ouderwetse  schreeuw van De Leeuw  noemen. Een verbale uithaal
als in zijn eerste glorietijd begin jaren  90 toen hij schuren, schamperen en
beschimpen tot kunst verhief. Paul de Leeuws messcherpe riposte op een discussie
aan de stamtafel van De Wereld Draait Door donderde als vanouds door Hilversum.
Sonja Barend, Rick Nieman en Matthijs van Nieuwkerk hanteerden begin deze maand
het mes met fluwelen handschoenen aan, maar fileerden de tv-maker uiterst
precies.

,,In mijn eigen Vara-clubhuis werd me een dolk in de rug gestoken,   vat hij de
uitzending op een van de donkerste dagen van het jaar nog eens krachtig samen.
De kritiek was weliswaar omfloerst, maar duidelijk: Pau!l, het nieuwe programma
van De Leeuw, is niet grappig genoeg (Nieman) en De Leeuw zou zich een jaar
moeten bezinnen om met wat nieuws te komen (Barend). ,,Een jaar stoppen? Zo n
dooddoener. Dat heb ik nu wel genoeg gehoord. Onzin ook. Ik kom net weer op
stoom en heb ook qua kijkersaantal met Pau!l de stijgende lijn te pakken.

Wat De Leeuw het meest stoorde was dat er óver hem werd gesproken in plaats van
mét hem. ,,Tot twee keer toe heb ik nee gezegd tegen een uitnodiging, voelde me
nog te kwetsbaar om over mijn programma te spreken.  Later graag , zei ik. En
dan doen ze het vervolgens gewoon zonder mij. Vind ik gewoon een teringstreek.

In zijn werkkamer boven zijn eigen studio op een bedrijventerrein in Almere
drinkt De Leeuw (49) koffie verkeerd. Naast de eikenhouten vergadertafel staat
de crosstrainer waarop hij elke dag vijftig minuten traint ( Geen gram val ik er
door af. Maar ik heb wel een bereconditie! ), onder zijn kledingrek met
overhemden en jasjes staan tien paar schoenen in keurige rijtjes gerangschikt.

Ondanks de kletterende regen tegen het venster en een jichtaanval is zijn humeur
zonnig. Hij verheugt zich op de laatste opnames van Pau!l van dit jaar én de
naderende kerstvakantie in zijn Spaanse buitenhuis. ,,Lekker met man en onze
zoons Kas en Toby naar Marbella. Ja, ook daar heerst kerstsfeer. De boom is al
voor ons opgezet en versierd. Maar misschien boeken we net als vorig jaar voor
eerste kerstdag wel een hotelletje in de buurt. Toen hebben we daar niets anders
gedaan dan lezen, in het zwembad dobberen en naar de Top 2000 luisteren via
internet. Heerlijk was dat. De dag erna waren we wel in ons eigen huis:
onvervalst Hollands gourmetten.

De kritiek van de collegae aan de tafel van DWDD zit hem niet langer dwars. Met
alle betrokkenen is de ruzie uitgesproken. ,,De programmaredactie gaf per brief
toe het verkeerd te hebben aangepakt. Rick Nieman belde. Met Sonja heb ik
gemaild. Ik heb haar hoog zitten en vind haar opstandigheid leuk, maar ze had
meer dan twee afleveringen moeten bekijken voor ze kritiek spuide.

Hij vertelt over zijn jongste zoon, Toby van 9, die thuis bezorgd informeerde of
kijken naar zijn favoriete rubriek, De tv draait door, nu voortaan taboe was.
,,Toen heb ik Matthijs ge-sms t: we moeten even praten, want die lol wil ik m n
zoon niet onthouden.   Inmiddels kijkt de familie De Leeuw weer gewoon televisie
om half acht. ,,Ik heb me nog aangeboden als vervanger toen Matthijs ziek werd,
lacht De Leeuw z n kenmerkende, aanstekelijke lach.

Hij staat nog steeds achter het uiten van zijn onvrede. ,,Ja, nu hoor ik weer
dat ik niet tegen kritiek kan. Wie me kent, weet dat dat niet klopt. Dit is was
anders: ongefundeerd commentaar. Dan grijp ik in. Maar verder roepen ze maar. Ik
ga gewoon door.

Van termen als  bezinning  en  sabbatical  wil de tv-maker voorlopig niets
horen. Zijn evaluatie van het afgelopen jaar komt uit bij  een van mijn meest
creatieve periodes  ooit. Zijn huidige tv-show is daarvan het eerste tastbare
resultaat. In 2012 volgen zijn theatersolo Poephoofd, een zogeheten
kookobiografie (een kruising van een autobiografie en een kookboek) en een
nieuwe cd, waarop De Leeuw samenwerkt met Guus Meeuwis en diens vaste kompaan
Jan Willem Rozenboom.

Toch viel Nederland het afgelopen jaar opnieuw en masse over zijn meest
besproken televisiemaker van de afgelopen twee decennia heen. Drie jaar geleden
schranste De Leeuw nog als een hongerige hyena het prijzenbuffet van de
Nederlandse televisie leeg (binnen anderhalf jaar werd hij Omroepman van het
jaar en won hij de Zilveren Televisie Ster en de Gouden Televizier Ring), maar
inmiddels waarschuwt een leger zelfbenoemde deskundigen voor overdosering. Zijn
kijkcijfers zijn zeker als ze tegenvallen keer op keer nieuws.

De Leeuw zucht enigszins als het onderwerp ter sprake komt. Maar heeft hij het
niet zelf aangezwengeld ten tijde van zijn vorige project? De met tegenvallende
kijkcijfers kampende Madiwodovrijdagshow, een dagelijkse late night-talkshow in
samenwerking met jongerenomroep BNN, bracht De Leeuw uit zijn evenwicht.
,,Klopt: exact een jaar geleden wist ik het even niet.  Misschien even een
tijdje van tv  heb ik inderdaad zelf een keer geopperd. Een momentopname.

,,Madiwodo liep in de eerste seizoenshelft niet. Ik kon het format niet naar m n
hand zetten. En ook in duo presenteren met Filemon Wesselink liep moeilijk. Ik
geef toe: ik vind het gewoon lastig een ander voldoende ruimte te geven.
Bovendien was ons praatprogramma naast De Wereld Draait Door en Pauw & Witteman
misschien simpelweg één talkshow te veel.

,,In de winterpauze concludeerde ik dat ik m n talenten vermorste. Ik leefde
niet voor het programma. Misschien doordat ik iets te veel prioriteit gaf aan m
n gezin. Ik had veel plezier, maar voelde me minder verantwoordelijk voor m n
werk dan anders. Dat gaat niet meer, realiseerde ik me. Maar door mijn extra
focus, ging het weer lopen! Madiwodo was in maart goed en in april nog beter.
Toen dacht ik: niks rust! Doorstarten! Vergelijk het met een voetballer: als je
in goede vorm bent, wil je spelen. Alleen wel met iets nieuws. De samenwerking
met BNN hoefde voor mij niet langer. Ik ben simpelweg te oud voor een
jongerenomroep.

Op 15 mei maakte De Leeuw zijn laatste uitzending op de late doordeweekse avond.
Tv-volgers voorspelden pas een comeback in de tweede helft van 2012. Maar ze
rekenden buiten de gretigheid van De Leeuw. ,,Een dag later belde de Vara al: de
Publieke Omroep wilde graag een zaterdagavondshow, een antwoord op Ik Hou van
Holland.

,,Ik voelde me toen al weer geweldig, maar stelde wel voorwaarden: ik moest een
geschikt idee hebben én de tijd krijgen een publiek op te bouwen. Ik zei:  Ik
kom in een sterk speelveld terecht. Ik Hou van Holland loopt dan al. Kijkers
hebben een vast patroon op de zaterdagavond. Dus reken me de eerste maanden niet
af op de kijkcijfers.  Die afspraak staat en ik merk: de Vara en netmanager
Marcel Peek houden zich daar genereus aan.

Dat geschikte idee kreeg de naam Pau!l. Volgens de maker  een geëngageerde
amusementsshow met een echt Vara-gevoel . ,,Geen
van-dik-hout-zaagt-men-amusementsplanken zoals Mooi! Weer De Leeuw. Dat wil ik
niet meer. Dit is fijnzinniger. En er is meer rust: ik luister nu ook naar m n
gasten. Ik moest het wiel weer uitvinden. Doet me goed, merk ik. Ik kom altijd
beter terug na tegenslagen.

Dat het aantal kijkers naar de eerste afleveringen, gemeten naar De Leeuws
eerdere zaterdagse standaarden, met gemiddeld 800.000 toch nogal tegenviel, is
volgens de presentator allerminst een teken van nationale De Leeuw-moeheid. ,,Ik
luister niet naar schreeuwerige internetberichtjes die dat beweren. De show is
aan het groeien. Het cabaret werkt prima. Bob en Annie met blonde pruikjes als
Henk en Ingrid niet. Niet grappig en dus eruit. De Vladip is wel een groot
succes. Daar wordt op maandag over gepraat!

,,Het is weer ouderwets knokken om de kijkers. Die zijn hun vaste schema kwijt
nu Ik hou van Holland is gestopt. Winston Gerschtanowitz is met Let s Get
Married mijn voornaamste tegenstander, ja. Ik houd van competitie. Baal ervan
als Winston me nipt verslaat. Het blijft een beetje Ajax-Feyenoord. Of eigenlijk
meer Feyenoord-Utrecht, tegenwoordig. Hij is mijn tegenstander, maar ik gun hem
niets slechts. We sms en elke week.

Maar zelfs als De Leeuw wel scoort, ontstaat er rumoer. Ook zijn succesrijke
samenwerking met  s lands favoriete Sint-acteur Bram van der Vlugt zorgde voor
krantenkoppen in chocoladeletters. De tv-maker passeerde namelijk de net
aangetreden tv-goedheiligman Stefan de Walle, zo vond de baas van de
sinterklaascentrale, de NTR. Een rel was geboren. De Leeuw is zijn verbazing
amper te boven. ,,Wat een onzin-discussie! Je haalt een succesvol duo als Bram
en ik toch niet uit elkaar? Wij voelen elkaar zó goed aan. Waarom Bram dan
gestopt is? Moet je aan hem vragen. Maar ik vermoed, dat het niet zo in harmonie
is gegaan als de NTR doet voorkomen. Alleen is Bram te veel een heer om uit de
school te klappen. Maar voor mij is duidelijk: zo lang Bram gezond van lijf en
leden is, gaan we gewoon door. Al zou het bij de commerciële omroep moeten. Ja,
dat meen ik. Ik maak geen Sinterklaas zonder Bram.

De Leeuw heeft bij zijn argumentatie de cijfers in de rug. Bijna 1,5 miljoen
mensen zagen De Leeuw als aangever van de vrolijk nurkse Sint Bram. De
kijkcijfers. Ze zijn de toonaangevende aandelenkoersen op de Hilversumse
beursvloer. Ook De Leeuw, die toch kan bogen op een carrière van 28 jaar waarin
flops op één hand zijn te tellen en successen amper op één cv passen, volgt ze
minutieus.

,,Ik kijk zondagochtend meteen als ik wakker ben. Maar zondag is ook familiedag.
Ik mag me  s ochtends maximaal een half uur onderdompelen in die getallen.
Vorige maand heb ik m n analyse bewust uitgesteld. Eerst met z n vieren naar de
film.   Zijn lach breekt weer door: ,,Goede zet. Die cijfers waren slechter dan
ooit! Dan loopt zo n dag toch anders.   Niet dat hij werkelijk chagrijnig wordt,
haast hij zich te zeggen. Daarvoor houdt de dagelijkse periferie van het gezin
De Leeuw hem te veel in zijn greep. ,,Ik kan wel korzelig doen, maar elke
ochtend moeten de boterhammen toch worden gesmeerd.

Met echtgenoot Stephan voedt hij twee geadopteerde zoons op: Kas van 10 en Toby
van 9. Zij plaatsen elk stormpje over kijkcijfers, marktaandelen of slechte
recensies meteen in perspectief. De twee jongens werden geboren in de Verenigde
Staten. Toby kwam veel te vroeg ter wereld. In Poephoofd, de voorstelling die op
5 februari in het Amsterdamse DeLaMar in première gaat, vertelt De Leeuw voor
het eerst een ontroerend verhaal over de eerste nacht buiten het ziekenhuis met
de toen enkele dagen oude Toby.

,,Mijn man was in Nederland met onze andere zoon,   memoreert hij. ,,Ik maakte
me op voor de vlucht naar huis, maar overnachtte eerst nog in een hotel, waar
onze jongste in een bedje naast me aan allerlei snoertjes en slangetjes uit het
ziekenhuis lag. Ontzettend gespannen was ik. Zijn gezondheid was fragiel, zijn
ademhaling moeizaam. Als hij langer dan zeven seconden geen lucht kreeg, zou er
meteen een alarm klinken en moest ik ingrijpen. Ik sliep nauwelijks die nacht,
maar schrok toch wakker van een piepend signaal. Dolle paniek meteen. De knopjes
die ik indrukte om zijn beademing op gang te brengen, leken niet te werken.
Radeloosheid. Pas toen realiseerde ik me dat het het alarm van de wekker was,
dat afging. Nog nooit heb ik zo van schrik en opluchting gehuild. De angst om je
dierbaarste bezit kwijt te raken, is zo onvoorstelbaar krachtig. Die hoop ik
nooit meer zo sterk te voelen.

Met zichtbaar plezier vertelt hij over zijn gezin waar inmiddels levendige
discussies over The Voice of Holland, de grensrechters bij Ajax-Real Madrid en
de pas verkregen sinterklaassurprises woeden. ,,Een familie met vier meningen,
schetst de vader de huidige situatie, die met het ouder worden van de twee
jongens steeds verandert. ,,Ze begrijpen nu veel meer en gaan meepraten. Kas
vroeg over dat gedoe rond de Madiwodo:  Gaan we nu failliet? . En laatst
informeerde Toby:  Papa weer boven het miljoen?

,,We kunnen niet zomaar zeggen: zo gebeurt het en niet anders! Neem een vraag
als: blijven we thuis of gaan we uit eten? Vroeger regelde je zoiets in één
minuut, nu is er discussie. Die eindigt altijd in 2-2. Gelukkig hebben de ouders
dan nog net het laatste woord. Ik geniet van die gesprekken, maar vind die
nieuwe levensfase soms ook lastig. De voorbereiding op de middelbare school
wordt serieus. Moet ik bij het overhoren van topografie toch zelf nadenken waar
Apeldoorn en Harderwijk ook weer liggen. Kas haalde een 9. Daar ben ik dan bijna
trotser op dan m n zoon zelf.

,,Ja, ik vond het lang spannend of ze hun plek op school wel zouden veroveren.
Twee donkere jongetjes met twee vaders. En dat in  t Gooi. Maar die zorgen waren
onnodig. Ze doen het fantastisch, worden niet gepest. Ze zijn geliefd en
sociaal. We krijgen veel vriendjes en vriendinnetjes over de vloer. Hoewel er
geen genetische band is, lijken ze in gedrag op ons. Ze waren zo jong toen ze
bij ons kwamen, dan nemen ze onherroepelijk dingen van je over. De een is heel
zorgvuldig, de ander wat chaotisch. Daarin zie je Stephan en mij terug.

Poephoofd is bedoeld om De Leeuws naderende 50ste verjaardag te vieren. Hij zou
exact vijftig keer optreden, maar meldt nog eens vijftig voorstellingen te laten
boeken vanwege grote vraag vanuit de theaters. Vindt hij zijn nieuwe leeftijd
ook reden voor grote vreugde? Omarmt hij het ouder worden?

De Leeuw fronst eens diep. ,,Ik vier het verder niet. Geen zin in. Het blijft
toch wennen: denk ik in een kroeg eens fijn de aantrekkelijkste man van het pand
te zijn, krijg ik een stoel aangeboden omdat ze denken dat ik niet zo lang kan
staan. En als ik een jongen leuk vind, zegt hij: ik ben 28. Pff  ik ben bijna
een generatie ouder!

,,M n uiterlijk? Tja, in de spiegel zie ik vergane glorie, m n kop gaat
kreukelen. Maar ik heb er vrede mee, hoor. Waar ik nu ben, wil ik blijven. Ik
geniet, maar anders dan ik verwachtte. Ik ga nauwelijks meer naar de disco, maar
lees in m n luie stoel een boek. Met klassieke muziek op! Als je me dat op m n
34ste had gezegd! Leek me compleet onvoorstelbaar.

,,Wat ook vervelend is: je gaat om je heen mensen verliezen. M n ouders zijn
beiden 80. Wie weet worden ze 100, maar theoretisch is elk jaar nu meegenomen.
De onbevangenheid van vroeger, toen niets kapot leek te kunnen, is weg. Maar
toch voel ik me in balans. Komt doordat ik alles heb gedaan wat ik wil, denk ik.
Er is geen onrust meer. De toekomst plan ik mede daarom zo min mogelijk. Ik zie
wel wat er op m n pad komt en pak aan wat ik leuk vind.

,,Halverwege 2013 loopt m n televisiecontract af. Daarna neem ik echt rust. Een
halfjaartje sabbatical lijkt me fijn. Met het gezin willen we een wereldreis
maken. Die plannen zijn er al langer, maar wil ik nu doorzetten. Waarheen? De VS
als beginpunt, denken we. Japan en Nieuw-Zeeland lijken ons fantastisch. En de
kinderen willen absoluut wintersporten.   Hij schatert luid: ,,En o ja, ook
absoluut geen oorlogsgebieden. Nou, die slaan we dan maar over.

Mijn kop gaat kreukelen. Maar ik heb er vrede mee

LOAD-DATE: December 23, 2011

LANGUAGE: DUTCH; NEDERLANDS

GRAPHIC: Trotse vader:  Kas en Toby plaatsen elk stormpje over kijkcijfers of
slechte recensies meteen in perspectief.  | In balans:  Ik ga nauwelijks meer
naar de disco, maar lees in m n luie stoel een boek. Met klassieke muziek op!  |



PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               4 of 127 DOCUMENTS



                              AD/Algemeen Dagblad

                            23 december 2011 vrijdag

Burger al genoeg gegijzeld door gek

BYLINE: Hans van Soest

SECTION: Algemeen Dagblad - Nieuwsdienst; Blz. 2

LENGTH: 241 woorden


OPINIE

Eén gedragsgestoorde malloot zorgde er met zijn agressieve actie tijdens Ajax-AZ
voor dat tienduizenden voetballiefhebbers onverrichter zake naar huis konden.
Zoals te verwachten na elk incident in een voetbalstadion, wordt ook nu weer om
het hardst geroepen om nog strengere regels.

Maar de 19-jarige Wesley van W. had al een stadionverbod. Dat hij desondanks de
Amsterdam Arena binnen kon, geeft te denken. Je kunt van een club niet
verwachten dat de antecedenten van alle 50.000 bezoekers aan de poort worden
nagetrokken. Dat is onmogelijk. Maar het pleidooi van de club om iedereen met
een stadionverbod zich dan maar verplicht te laten melden op het bureau tijdens
een wedstrijd, is wel erg gemakkelijk. Dan moet de politie het probleem weer
oplossen en voor oppascentrale spelen. Alsof agenten het nu al niet druk genoeg
hebben.

En ook veel politici zoeken het weer in nóg strengere regels en nóg meer
toezicht. Alsof de regels rond het bezoeken van wedstrijden in het betaald
voetbal al niet streng genoeg zijn. Het is door de clubcard-verplichting voor
mensen die geen fanatiek liefhebber zijn nu al bijna onmogelijk om af en toe een
willekeurige wedstrijd te bezoeken met hun kind. En als we de huidige regels al
niet kunnen handhaven, wat is dan het nut van een nog rigidere Voetbalwet?
Gewone burgers hebben al genoeg te lijden onder regels die alleen zijn bedoeld
om een kleine groep leipo s (zoals Wesley zichzelf noemt) te weren.

LOAD-DATE: December 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               5 of 127 DOCUMENTS



                              AD/Algemeen Dagblad

                           22 december 2011 donderdag

Voor twintigers ver van hun bed

SECTION: Algemeen Dagblad - Economie; Blz. 21

LENGTH: 149 woorden


Brit Nielandt (37), onderwijzeres in Hoboken. Gehuwd. Een dochter van 5.

,,Ik stapte pas op mijn 24ste in het onderwijs. Een jaartje blijven zitten op
school, wat getreuzeld en voilà, zo haal ik het nieuwe minimumaantal dienstjaren
van 40 pas op mijn 64ste. In de koffiekamer probeer ik mijn jonge collega s te
overtuigen mee te staken. Ze willen niet. Twintigers vinden het minder erg hun
baan te verliezen en het pensioen is ver van hun bed. Kijk, als je begint in het
onderwijs, droom je niet van dat pensioen op je 58ste. Je wilt de wereld
verbeteren. Ik zie dat vroege pensioen als een vorm van waardering. Die is nu
weg. Ik doe mijn werk graag, maar doorgaan tot mijn 64ste vind ik
afschrikwekkend. Het is op die leeftijd ondoenlijk nog enthousiast in de
kinderwereld te duiken. We zitten in een crisis, iedereen zal een beetje moeten
bijdragen, maar ze vragen nu te veel van de gewone burger.

LOAD-DATE: December 21, 2011

LANGUAGE: DUTCH; NEDERLANDS

GRAPHIC: Foto s Photo News |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               6 of 127 DOCUMENTS



                              AD/Algemeen Dagblad

                           17 december 2011 zaterdag

Laat gewone man nu     eindelijk eens met rust

SECTION: Algemeen Dagblad - Service; Blz. 25

LENGTH: 151 woorden


Laat gewone man nu eindelijk eens met rust

Steek renteaftrek hypotheek in eigen huis (Brieven 14-12). Dat moet je wel
kunnen. Ik ken mensen die zonder die aftrek niet rondkomen. Wij hebben anderhalf
jaar geleden een huis gekocht nadat we uit onze sociale huurwoning waren gepest.
Een vergelijbare woning kostte ons zo n 250.000 euro. Wij gingen voor  zekerheid
en hebben de rente voor de hele looptijd vastgezet. Vervolgens werd de
overdrachtsbelasting verlaagd. Eigenlijk hebben we dus een hypotheek van 10.000
te hoog. Ook het spaarloon is afgeschaft. Daar gaat onze pensioenopbouw. De zorg
wordt duurder en nu wil men ook de hypotheekrenteaftrek aanpakken. Dat zal veel
mensen dwingen om op andere punten te bezuinigen. Zo wordt de economie om zeep
geholpen. Laat de gewone burger nu eens met rust en beperk de aftrek voor
woningen met een hypotheek van boven de 400.000 euro.

M. Visser, Krimpen a/d IJssel.

LOAD-DATE: December 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               7 of 127 DOCUMENTS



                              AD/Algemeen Dagblad

                           14 december 2011 woensdag

Terug naar 30 procent

SECTION: Algemeen Dagblad - Service; Blz. 20

LENGTH: 90 woorden


Als 68-jarige Jan Modaal heb ik AOW en pensioen. Mijn pensioen wordt voor het
vijfde jaar niet geïndexeerd; het pensioenfonds dreigt zelfs met korten. Op
advies van mijn bank heb ik een aflossingsvrije hypotheek. Als ik ook geen
renteaftrek meer heb, ga ik er per maand honderden euro s op achteruit. Wil je
de economie op peil houden, is de koopkracht afromen dom. Ga je sleutelen aan de
hypotheekrenteaftrek, begin dan de aftrek op 30 of 40 procent te stellen in
plaats van de huidige maximale aftrek van 51 procent.

John Engelman, Zwijndrecht.

LOAD-DATE: December 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               8 of 127 DOCUMENTS



                              AD/Algemeen Dagblad

                           10 december 2011 zaterdag

Dominee Rutte kan ook snel zondaar worden

SECTION: Algemeen Dagblad - Nieuwsdienst; Blz. 4

LENGTH: 605 woorden


Premier Mark Rutte is er klaar voor. Het crisisberaad over de euro liep
gisternacht in Brussel al uit tot vijf uur in de ochtend. In Nederland kan hij
zich opmaken voor minstens zo moeizame onderhandelingen over nieuwe
miljardenbezuinigingen.

Rutte is de optimist van dienst in Nederland. In het woordenboek van de VVD er
zijn problemen altijd uitdagingen, een diepe vleeswond slechts een schrammetje,
de chaotische schuldencrisis in de EU een  unieke kans Europa te hervormen .
Naast Rutte voelt een gewone sterveling zich al snel een cynicus.

Toch is er geen zwartgallig brein voor nodig om beren op de weg te zien voor het
kabinet. Nieuwe miljardenbezuinigingen zijn onvermijdelijk, daar is inmiddels
geen optimisme meer tegen bestand. Zo n zes miljard extra saneren lijkt het
minimum, bovenop de 18 miljard die ruim een jaar geleden nog genoeg leek.
Volgende week komen exacte cijfers naar buiten. ,,Maar je hoeft maar uit het
raam te kijken om te zien dat het niet goed gaat,  aldus een ingewijde.

De drie coalitiepartijen hebben de loopgraven al betrokken. Uit een diepe la
zijn de rapporten opgevist die het vorige kabinet liet opstellen om tot
draconische bezuinigingen te komen. De conclusie volgens een direct betrokkene:
,,Alles wat makkelijk is, is al gedaan. Alles wat echt geld oplevert, is
politiek lastig.

Het laaghangende fruit is geplukt. Zelfs bij de ambtenaren valt niks meer te
halen. Rutte oogde nooit gelukkiger dan op de dag dat hij meldde dat allerlei
ministeries in Den Haag leeg komen te staan. Die mooie tijden komen niet meer
terug. De ingeboekte 6,1 miljard sanering van het overheidsapparaat oogt
optimistisch.

De eerste schoten voor de boeg zijn al gelost. Geert Wilders wil zijn imaginaire
vrienden Henk en Ingrid beschermen en snijden in de  linkse hobby s :
ontwikkelingssamenwerking en de publieke omroep. Het CDA heeft daar weer een
groot probleem mee, ook omdat het dissidente Kamerlid Kathleen Ferrier zich
opwerpt als de Jeanne d Arc van de ontwikkelingssamenwerking. ,,Blijft zij
binnenboord als er nu weer wordt gesneden?  vraagt een bron rond het kabinet
zich af. ,,Geen idee.

De VVD heeft ook een kroonjuweel: de hypotheekrenteaftrek. De liberalen
beschouwen morrelen aan die maatregel als  politieke zelfmoord . ,,Dat gaat niet
gebeuren in deze kabinetsperiode,  aldus één VVD er. ,,Nooit.  Bronnen rond het
kabinet laten doorschemeren dat er niet al te veel waarde moet worden gehecht
aan dergelijke harde woorden. ,,Zo gaat dat altijd aan de vooravond van
onderhandelingen,  meent Rutte. ,,De samenwerking is nog steeds uitstekend.

In Den Haag kan veel: de ene dag is een maatregel politieke zelfmoord, de
volgende dag blijkt hetzelfde plan een mooie  kwaliteitsimpuls voor de
woningmarkt .

Voor Rutte staat er veel op het spel. Hij moet een akkoord zien te smeden. De
premier heeft zich de afgelopen maanden nogal denigrerend uitgelaten over de
EU-lidstaten die op de pof hebben geleefd. ,,Ze lijken altijd op vakantie,  zei
hij bijvoorbeeld over de Grieken. Het  prachtige Nederland  heeft zijn zaakjes
wel prima op orde.

Dat kan snel veranderen. Nederland koerst dit jaar af op een begrotingstekort
van 4,5 procent, ruim boven de Europese norm van 3 procent. Zonder extra
maatregelen voldoet het kabinet niet aan de eisen van Brussel. Bij een val van
het kabinet wordt dat nog erger. Verkiezingen en een formatie bevriezen alle
bezuinigingen. Nederland kan van de dominee zomaar in de zondaar veranderen.

Het gelach uit zuidelijk Europa zal tot in het Torentje te horen zijn. Zelfs
optimist Rutte zal daar niet vrolijk van worden.

Nederland lachertje van EU als het tekort uit de hand loopt

LOAD-DATE: December 10, 2011

LANGUAGE: DUTCH; NEDERLANDS

GRAPHIC: Met extra bezuinigingen in het verschiet legt PVV-leider Geert Wilders
aan op  linkse hobby s . Foto Evert- Jan Daniels |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                               9 of 127 DOCUMENTS



                              AD/Algemeen Dagblad

                           10 december 2011 zaterdag

Uitverkoren voor 300 meter glorie

BYLINE: hans klippus

SECTION: Algemeen Dagblad - Nieuwsbudget; Blz. 15

LENGTH: 421 woorden


Een 84-jarige bejaarde op krukken, een blinde man met geleidehond en een
gehavende oorlogsveteraan. Het is een bont gezelschap dat volgend jaar de
olympische vlam 12.800 kilometer door Groot-Brittannië én Ierland zal voeren, op
weg naar Londen.

rotterdam Moira Starkey behoort straks ongetwijfeld tot de opmerkelijkste
dragers van het olympisch vuur in de gebruikelijke estafette voorafgaand aan de
Spelen. De bejaarde vrouw van 84 loopt met twee krukken, maar volbracht vorig
jaar haar eerste marathon, voor het goede doel. Dat deed ze door 1876 keer rond
het gemeentehuis in haar woonplaats Storridge in het westen van Engeland te
lopen.

De driehonderd meter die Starkey zoals alle deelnemers volgend jaar met de vlam
moet lopen, lijken dus een peulenschil voor haar. Ze meldt inmiddels met de
training te zijn begonnen. ,,Ik loop weer af en toe om het gemeentehuis,   zegt
de kwieke dame, die trots is onderdeel van het olympisch programma te zijn.

Er zijn in totaal bijna 8000 mensen nodig, 110 per dag, om het uit het Griekse
Olympia overgebrachte vuur door heel Groot-Brittannië te vervoeren, een route
van 12.800 kilometer, te beginnen op 19 mei. Zo n 6800 van hen hebben deze week
de blije boodschap ontvangen dat ze mogen meedoen. De resterende groep krijgt
begin volgend jaar bericht. Er waren 37.000 aanmeldingen, van mensen die
zichzelf opgaven, maar ook gemeenten, clubs en andere instanties die dat voor
anderen deden.

Een klein deel van de dragers zullen prominenten zijn, maar organisatiecomité
Locog wil het toch vooral een onderneming van het gewone volk laten zijn. Bijna
achtduizend burgers zullen met de toorts in de hand hun moment van glorie en
geluk beleven. Dus is Moira Starkey uitverkoren, maar ook een blinde man uit
Plymouth met zijn geleidehond, een gehavende Irak-veteraan en een niet meer te
genezen kankerpatiënte. De jeugd zal ook volop vertegenwoordigd zijn. Zo zullen
er onder anderen 212 kinderen van twaalf jaar, symbolisch vanwege  Londen 2012 ,
meelopen.

Al eerder was bekend dat de vlam een bijzondere route zal afleggen, en niet
alleen per voet zal worden vervoerd, maar onder meer ook korte afstanden per
stoomboot, luchtballon, kabelwagen, fiets en paard. Het traject zal wel iets
afwijken van het oorspronkelijke plan. Want hoewel na ongeregeldheden bij
voorgaande Spelen het IOC heeft verboden om met de vlam buiten de grenzen van
het organiserende land te komen, is er toch toestemming gegeven voor een
uitstapje naar Ierland. Dat gebeurt op 6 juni.

Gewone  Britten vervoeren de vlam

LOAD-DATE: December 10, 2011

LANGUAGE: DUTCH; NEDERLANDS

GRAPHIC:  de Chinese basketballer Yao Ming draagt de vlam over aan IOC-lid Hein
Verbruggen. foto EPA | Moira Starkey. foto ap |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              10 of 127 DOCUMENTS



                              AD/Algemeen Dagblad

                           1 december 2011 donderdag

Euro is mislukt     Hoe is die blunder toch mogelijk?

SECTION: Algemeen Dagblad - Service; Blz. 23

LENGTH: 128 woorden


Euro is mislukt  Hoe is die blunder toch mogelijk?

Hans Hoogervorst, voormalig minister van Financiën: We hadden nooit aan de euro
moeten beginnen. Hoe is het mogelijk! En dat terwijl de gewone burger jaren
geleden al zóveel twijfels had tegen de ruil van onze harde gulden tegen de dure
euro. Die twijfel was er mede omdat er landen in de club werden gehaald die een
rommeltje maakten van hun financiële beleid. Hoe kan het dat dit door de
zogenaamde deskundigen niet werd onderkend? Zitten hier ook die Europese
ambtenaren bij die niet tevreden zijn met hun salaris? Mijn vertrouwen in elke
politieke richting is tot het nulpunt gedaald. Maak ik het ooit nog mee dat ons
land bestuurd zal worden door échte, politiek onafhankelijke, deskundigen?

H. le Roy, Montfoort.

LOAD-DATE: November 30, 2011

LANGUAGE: DUTCH; NEDERLANDS

GRAPHIC: Hoogervorst: We hadden nooit aan de euro moeten beginnen. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              11 of 127 DOCUMENTS



                              AD/Algemeen Dagblad

                           30 november 2011 woensdag

Hoera voor extra doden?

SECTION: Algemeen Dagblad - Service; Blz. 20

LENGTH: 87 woorden


We mogen straks 130 kilometer per uur rijden op grote delen autosnelweg. Hoera?
Voor de veiligheid van Henk en Ingrid wordt wel 100 miljoen extra uitgegeven.
Wie gaat dat betalen? Al diegenen die harder gaan rijden, meer brandstof
verbruiken? En wie betaalt de rekening ook? Het milieu en jaarlijks drie tot
vijf landgenoten die volgens de schattingen zullen gaan overlijden ten gevolge
van de hogere snelheid. Is dit regeringsbeleid waar we op zitten te wachten in
deze tijden ? Ik in elk geval niet.

Jos de Graaf, Reuver.

LOAD-DATE: November 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              12 of 127 DOCUMENTS



                              AD/Algemeen Dagblad

                            29 november 2011 dinsdag

SECTION: Algemeen Dagblad - Service; Blz. 20

LENGTH: 170 woorden


ruk naar rechts

Lezer A. Philippo tracht een verklaring te geven voor de ruk naar rechts bij
verkiezingen (Brieven 25-11). Jammer dat hij met een voorbeeld van bijna 40 jaar
geleden komt. Die tijden zijn er bij links ook niet meer. Al vraag ik me wel af
wat er mis is met het doen van  leuke dingen voor de mensen , zoals Den Uyl dat
noemde. Hoeveel anders is de PVV met  Henk en Ingrid ? Rechts kan er ook wat
van. Dat geeft echter liever geld uit in het buitenland, bijvoorbeeld aan dure
straaljagers (JSF) of militaire missies. En dat  Brussel  een links bolwerk is,
is nieuw voor me. Kan Philippo met concrete aanwijzingen komen? Lijkt me lastig.
De SP bijvoorbeeld is een partij die  Brussel  kritisch volgt. Dat Philippo
rechts blijft stemmen, dat snap ik. Maar waarom mensen juist in tijden van
crisis van links naar rechts switchen, dat maakt Philippo mij niet duidelijk. De
crisis kwam overigens van rechts. Onder de directieleden van financiële
instellingen zijn socialisten dun gezaaid.

Hans de Jong, Nieuwpoort.

LOAD-DATE: November 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              13 of 127 DOCUMENTS



                              AD/Algemeen Dagblad

                            28 november 2011 maandag

Jan met de pet werd tien jaar terug niets gevraagd

SECTION: Algemeen Dagblad - Service; Blz. 15

LENGTH: 61 woorden


Toch behoorlijk knap van de heer Bolkestein om er na tien jaar achter te komen
dat  we  met de euro iets gecreëerd hebben wat niet werkt. En dat wist Jan met
de pet - je weet wel, die domme arbeider - tien jaar geleden al. Maar ja, die
moest z n mond houden, hem werd niets gevraagd. Wel geruststellend dat we door
zulke knappe koppen worden geregeerd.

J. Kunz, Rotterdam.

LOAD-DATE: November 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              14 of 127 DOCUMENTS



                              AD/Algemeen Dagblad

                            28 november 2011 maandag

SECTION: Algemeen Dagblad - Service; Blz. 15

LENGTH: 103 woorden


Frits Bolkestein: Opsplitsing euro onvermijdelijk (AD 26-11). Apart dat zodra
besluitvormers geen invloed meer hebben, ze vrij snel denken als  gewone
burgers. De  Henk en Ingrids  wisten allang dat de euro niet zou gaan werken,
daarbij denkend aan de Zuid-Europese mentaliteit. Op vakantie is die mentaliteit
wel leuk, maar als het op regelen en handhaven aankomt is onze  kille  methode
zo gek nog niet. Maar ja, wij zijn geen politici, hebben er geen verstand van en
mogen er dus ook niet over beslissen. Wij mogen alleen betalen. Bedankt meneer
Bolkestein, voor dit voortschrijdend inzicht.

Ben Ebbenhorst, Bodegraven

LOAD-DATE: November 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              15 of 127 DOCUMENTS



                              AD/Algemeen Dagblad

                           26 november 2011 zaterdag

Nooit, nooit, nooit eurobonds invoeren

BYLINE: Hans van Soest

SECTION: Algemeen Dagblad - Nieuwsdienst; Blz. 2

LENGTH: 242 woorden


OPINIE

Het einde van de euro wordt steeds vaker voorspeld. Ook voormalig VVD-leider
Frits Bolkestein ziet het niet meer goed komen met de gezamenlijke Europese
munt.

Landen kunnen steeds lastiger aan geld komen, omdat niemand nog gelooft dat het
ooit zal worden terugbetaald. Zelfs Duitsland had deze week moeite geld op te
halen bij de financiële markt.

Voorzitter van de Europese Commissie Barroso stelde deze week weer eens voor om
eurobonds  in te voeren. Nu leent elk land nog geld tegen een aparte rente.
Landen als Italië en Griekenland betalen aanzienlijk meer dan gezondere landen
als Nederland. Bij eurobonds geldt voor alle eurolanden hetzelfde
rentepercentage. Dat is gunstig voor de probleemlanden die zo hun schulden
draaglijker kunnen financieren en zo eerder uit de problemen kunnen komen, maar
slecht voor ons. Het kabinet is tegen, maar laat wel een kier open door te
stellen dat het  nu  niet de juiste oplossing is. Maar het is nooit de juiste
oplossing. Het vergroot het risico dat falende overheden de problemen op het
bordje van de hardwerkende belastingbetaler leggen. In België zijn ze om puur
electorale redenen al anderhalf jaar niet in staat een kabinet te vormen. De
rente op Belgische leningen schiet daardoor omhoog. Moet Nederland ervoor
opdraaien dat enkele politici weigeren water bij de wijn te doen uit angst hun
baantjes te verliezen? Elk land moet zijn eigen rommel opruimen, anders klapt de
euro inderdaad uit elkaar.

LOAD-DATE: November 25, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              16 of 127 DOCUMENTS



                              AD/Algemeen Dagblad

                           19 november 2011 zaterdag

VVD: Pak uitkering Occupy-activist af

BYLINE: Lex de Jonge en Edwin van der AA

SECTION: Algemeen Dagblad - Nieuwsdienst; Blz. 1

LENGTH: 410 woorden


Het idee komt van de VVD in Den Haag, waar een groep demonstranten al wekenlang
op het Malieveld vertoeft. ,,Mensen die dag en nacht op het veld kamperen,
moeten dat vooral zelf weten. Maar dan niet op kosten van de belastingbetaler,
zegt VVD-fractieleider Boudewijn Revis. Hij wil dat de gemeente sociaal
rechercheurs naar het Malieveld stuurt om uit te zoeken wie van de actievoerders
een uitkering ontvangt.

Revis: ,,Ik ga ervan uit dat veel activisten een uitkering hebben. Wie lang in
de kou kan kamperen, kan ook zijn eigen boterham verdienen. Maar wie een baan
heeft, kan niet wekenlang op het Malieveld gaan zitten.

In diverse steden protesteren actievoerders al weken tegen onder meer de macht
van de banken. Volgens Revis is het Occupy-protest overgenomen door
beroepsdemonstranten . Dat zou ook verklaren waarom de sfeer rond het Malieveld
grimmiger is geworden. Donderdag maakte een activist de politie nog uit voor
Gestapo . Ook weigerden de Occupy ers een bouwkeet weg te halen, die dienst deed
als mediacentrum.

De landelijke VVD-fractie ondersteunt het pleidooi van de Haagse fractie.
,,Wanneer mensen gaan zitten blowen of bier willen drinken, dan hoeven ze dat
niet ten koste van de hardwerkende Nederlander te doen,   stelt Kamerlid Azmani.
,,Mensen mogen natuurlijk best demonstreren, ook als ze een uitkering hebben,
maar ze moeten wel beschikbaar blijven voor de arbeidsmarkt. Ik zou het steunen
als gemeenten de eventuele uitkeringsgerechtigden onder de demonstranten
aanpakken. Er is werk zat in de Rotterdamse haven of het Westland.

Minister Henk Kamp van Sociale Zaken zegt in een reactie dat het  heel goed is
dat de VVD scherp let op het oneigenlijk gebruik van uitkeringen .

Kamp, zelf VVD er, wijst erop dat niet het rijk, maar gemeenten op de naleving
van plichten voor uitkeringsgerechtigden moeten toezien. Kamp kan daar geen
invloed op uitoefenen.

Bij de Occupy-beweging zelf wordt met verbazing gereageerd op het VVD-plan.
,,Laat ze eerst eens langskomen, voor ze onzinnige opmerkingen maken,   zegt
actievoerder Gerben, woordvoerder van het Malieveldkamp in Den Haag. ,,Of beter:
laat ze een goed plan maken om dit land weer op de rails te krijgen, nadat ze
het jarenlang naar de kloten hebben geholpen.

Kamerfractie schaart zich achter lokaal voorstel

DEN HAAG De Occupy-activisten die al weken op diverse plaatsen in het land in
tentenkampen demonstreren, moeten hun uitkering kwijtraken als ze die hebben.
Dat stelt de VVD.

LOAD-DATE: November 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              17 of 127 DOCUMENTS



                              AD/Algemeen Dagblad

                           19 november 2011 zaterdag

Niet alle Occupy ers zijn luie profiteurs

SECTION: Algemeen Dagblad - Nieuwsdienst; Blz. 2

LENGTH: 239 woorden


Een demonstrant zijn uitkering afnemen. De suggestie van de VVD zal ongetwijfeld
tot de nodige Pavlov-reacties leiden bij tegenstanders die vinden dat de
Occupy-beweging monddood wordt gemaakt. Die verontwaardiging zou onterecht zijn;
niemand heeft gesteld dat er niet gedemonstreerd mag worden.

Iedereen die een bijstandsuitkering ontvangt, behoort te allen tijde beschikbaar
te zijn voor werk, moet solliciteren en zich desnoods laten omscholen. Dat is
inderdaad lastig, mocht je als bijstandsgerechtigde besloten hebben om enkele
maanden principieel te gaan kamperen tegen het systeem. Principieel zijn op
kosten van de samenleving is immers wel erg makkelijk.

Maar hoewel de VVD ers een punt hebben, is hun suggestie wel wat tendentieus. Er
wordt impliciet gesuggereerd dat de Occupy-beweging slechts een linksig hippie-
of krakersclubje is. Dat is een misrekening. Er zitten niet alleen blowende
beroepsdemonstranten in die tentjes, maar ook veel mensen die elkaar na werktijd
gewoon komen aflossen.

In de hele westerse wereld protesteren mensen tegen het financiële systeem dat
grote groepen mensen buiten hun schuld in de problemen heeft gestort. Ook heel
veel hardwerkende burgers zien hoe hun huizen en pensioenen steeds minder waard
worden. Prima als uitkeringsgerechtigden aan een baan worden geholpen of
beroepsdemonstranten achter de broek aan worden gezeten, maar doe niet net alsof
de grieven van de beweging niet serieus zijn.

LOAD-DATE: November 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              18 of 127 DOCUMENTS



                              AD/Algemeen Dagblad

                           17 november 2011 donderdag

SBS wil weer die gezellige buurman zijn

BYLINE: GUDO TIENHOOVEN

SECTION: Algemeen Dagblad - Cultuur; Blz. 28

LENGTH: 826 woorden


Het in crisis verkerende SBS staat aan de vooravond van een nieuw begin. Of
zoals de nieuwe directeur Georgette Schlick gisteren zei tijdens een
najaarspresentatie:  Ik mag dan niet kunnen toveren, maar ik beloof iedereen dat
de magie uiteindelijk terugkeert.

De programmering van het nieuwe SBS onder de vleugels van mediamagnaat John de
Mol - de grote afwezige gisteren tijdens de najaarspresentatie van de omroep -
is nog niet rond. Veel verse tv-formules en presentatoren werden dan ook niet
bekendgemaakt. Er werd door de nieuwe SBS-bestuurders in de Amsterdamse
Westergasfabriek telkens op gehamerd: er is tijd voor nodig om de boel weer op
de rails te krijgen.

Programmadirecteur Leo van der Goot: ,,SBS werd getroffen door acute anorexia.
Er was angst voor vernieuwing, er werd te hard geschreeuwd en bekende formules
werden veel te lang gerekt. De kijker was het zat. Toch is SBS nog steeds die
gezellige buurman. Die heeft wel wat gedragsfoutjes gemaakt. We gaan nu weer
terug naar onze wortels.

De drie zenders krijgen volgens Van der Goot weer elk een duidelijker profiel.
Veronica is voor de lefgozer en de humoristische huismoeder die ook van voetbal
houdt, Net5 voor de mooie meid met vriendenkring die  s avonds met de poezen op
de bank neerploft en New York heeft als favoriete vakantiebestemming en SBS6 is
voor alle gewone, hardwerkende Nederlanders, onze helden. Om te benadrukken dat
de kijker weer voorop moet staan en het positivisme terug is, zongen Lange Frans
en Jeroen van der Boom het nummer Een nieuwe dag, dat straks als het themanummer
van SBS6 moet dienen.

Om de buitenwereld niet de indruk te geven dat er momenteel geen vernieuwing
plaatsvindt in de programmering, werden enkele nieuwe titels vrijgegeven. Deze
hebben in sommige gevallen nog geen producent, laat staan een presentator. In
het verlengde van RTL s succesformule Expeditie Robinson komt SBS6 volgend jaar
met De Schat van Oranje. Hierin gaan dertien bekende Nederlanders op een
onbewoond eiland op zoek naar een verborgen schat. Ook is er Sing It!, waarin
gewone Nederlanders in een studio een zelfgeschreven en -gezongen nummers kunnen
voordragen voor iemand die ze liefhebben of juist verafschuwen. Bijstand in de
Liefde is een nieuw datingprogramma voor alleenstaande moeders en in de traditie
van Benidorm Bastards houdt Bonkers mensen voor de gek met een verborgen camera.

Eerder werd bekend dat de grote SBS6-klapper van John de Mols productiebedrijf
Talpa The Winner Is moet worden: een soort kruising tussen Deal or No Deal en
The Voice of Holland met Beau van Erven Dorens en Jeroen van der Boom.
Kandidaten kunnen telkens óf doorgaan naar de volgende zangronde óf er vandoor
gaan met een pak geld. Gisteren werd bekend dat ook de dames van het muzikale
duo Lois Lane, Des Ray en Lilian Day Jackson als deelnemers meedoen.

Veronica keert volgend jaar terug met reisprogramma Veronica Goes met Lauren
Verster en Johnny de Mol. De laatste speelt ook de hoofdrol in de nieuwe
misdaadserie Crimi Clowns. Tim Haars, bekend als een van de New Kids,
presenteerde eerder dit jaar de geflopte spelshow Total Blackout. Hij krijgt een
herkansing in De Bob, een moderne versie van Taxi met Maarten Spanjer. Op de
vrouwenzender Net5 keert Peking Express terug en staan er twee nieuwe
huwelijksprogramma s op de rol: Welkom op Mijn Bruiloft en Buitenlandse
Bruiloften.

De meeste bekende SBS ers waren gisteren van de partij. Ook Peter R. de Vries
die onlangs aankondigde te stoppen met zijn misdaadprogramma. Volgens een
woordvoerder van de zendergroep is De Vries in gesprek om mogelijk een talkshow
te gaan presenteren. Niet van de partij was Gerard Joling. Ook zijn naam kwam
niet voorbij gedurende de programmapresentatie.

SBS-coryfee Jeroen van der Boom gelooft heilig in de toekomst van de commerciële
zender. ,,De vernieuwing hangt in de lucht. Dat ervaar ik bijna dagelijks. We
laten ons niet ontmoedigen door tegenvallende kijkcijfers. Op primetime
zaterdagavond is RTL4-collega Linda de Mol momenteel mijn grote concurrent. Met
rechte rug blijf ik doorstrijden, driftig wapperend met een vredesvlag in het
oorlogsgebied dat Nederlandse televisie heet. Uiteindelijk zal de aanhouder
zegevieren: wij dus.

Van der Boom vergelijkt het vernieuwde SBS met een huis dat een grondige
renovatie ondergaat. ,,Het dak zit er weer op en een aantal kamers is klaar en
ruikt naar een moderne lik verf en vernieuwing. Het gebouw SBS is nog niet af,
maar wordt vast een goedbekeken paleis.

Hart van Nederland-presentatrice Marlayne Sahupala heeft, zo zegt ze, nooit
wakker gelegen van een even minder succesvol SBS. ,,Ik heb altijd geloof
gehouden in een goede afloop. De vernieuwing is overal zichtbaar. Succesformats
zoals de actualiteitenrubriek waarvoor ik werk blijven overeind maar krijgen wel
een nieuw aanzien met andere decors en licht. En nu maar hopen dat alle
vernieuwingen aanslaan bij het publiek.

De

vernieuwing hangt in de lucht, dat ervaar ik

bijna dagelijks

LOAD-DATE: November 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              19 of 127 DOCUMENTS



                              AD/Algemeen Dagblad

                           10 november 2011 donderdag

Patser verdringt Jan Modaal bij gratis huwelijk

SECTION: Algemeen Dagblad - Nieuwsdienst; Blz. 9

LENGTH: 170 woorden


ARNHEM Mensen met hogere inkomens kiezen in Arnhem te vaak voor tijdstippen
waarop er gratis kan worden getrouwd op het stadhuis. Gratis trouwen is bedoeld
voor mensen die de burgerlijke huwelijkssluiting niet kunnen betalen, maar zij
worden de dupe van de populariteit van het gratis trouwen onder mensen die ook
een ander moment kunnen kiezen.

Dat stelt de Arnhemse wethouder Martijn Leisink. In zijn stad is de wachtlijst
voor de gratis maandagochtend al langer dan een halfjaar. De gemeente maakt het
daarom voor mensen met een inkomen op bijstandsniveau mogelijk op vier ochtenden
gratis te trouwen, naar keuze met of zonder ceremonie en in de trouwzaal.

Voor hogere inkomens blijft de gratis maandagochtend beschikbaar, maar dan is
alleen een simpele huwelijkssluiting in een spreekkamer mogelijk. Alleen
eventuele kinderen en de getuigen mogen erbij zijn.

Wie op een ander moment zo simpel mogelijk wil trouwen, betaalt 99 euro. Een
huwelijk in de trouwzaal met ceremonie en gasten gaat op weekdagen 399 euro
kosten.

LOAD-DATE: November 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              20 of 127 DOCUMENTS



                              AD/Algemeen Dagblad

                            8 november 2011 dinsdag

SECTION: Algemeen Dagblad - Service; Blz. 20

LENGTH: 123 woorden


Paul Schnabel, directeur van het Sociaal en Cultureel Planbureau: Betaal zorg
uit waarde eigen huis (AD 7-11). Als werknemer in de zorg heb ik wel een idee
waarom de zorg zo duur is.

De zorg is laagdrempelig. Ook mensen zonder vaste woon- of verblijfplaats worden
geholpen, ongeacht waar ze vandaan komen.

De verhoudingen qua salariëring zijn zoek. Bonussen worden nog steeds gegeven en
er zijn dure interimmanagers. Schnabel zal het allemaal wel goed in kaart hebben
gebracht. Maar dat Jan met de pet zijn hele leven hard voor zijn huisje heeft
gewerkt, zal hem kennelijk worst wezen. We gaan terug naar vroeger. Toen mocht
je je spaarpotje afgeven bij de ingang van het bejaardenhuis. Hard werken loont
in dit land niet.

A. Paauwe, Papendrecht.

LOAD-DATE: November 7, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              21 of 127 DOCUMENTS



                              AD/Algemeen Dagblad

                            8 november 2011 dinsdag

De vergeten Nederlandse astronaut

BYLINE: LUUK KORTEKAAS

SECTION: Algemeen Dagblad - Nieuwsdienst; Blz. 6

LENGTH: 793 woorden


DELFT Hij moet noodgedwongen door het leven als de vergeten Nederlandse
astronaut. Want de in Sluiskil geboren Lodewijk van den Berg, die eerder een
ruimtereis maakte dan Wubbo Ockels en André Kuipers, werd niet beroemd. Gisteren
was hij even terug op de Delftse universiteit, waar het allemaal begon.

Lodewijk van den Berg ging al voor Ockels en KuiperS de ruimte in

Lodewijk van den Berg glimlacht nog maar eens. Zeker, al in 1985 reisde hij een
week door de ruimte, en maakte hij 110 rondjes om de aarde in de Space Shuttle,
ruim voor Wubbo Ockels en André Kuipers. Maar hoewel hij in Sluiskil, onder
Terneuzen geboren werd, is er nauwelijks een landgenoot te vinden die dat weet.

,,Het is niet anders,   zegt hij, als de onvermijdelijke woorden  vergeten
Nederlandse astronaut  zijn gevallen. ,,De gewone Nederlander denkt altijd aan
Ockels en Kuipers als het over ruimtevaarders gaat. Ik ben niet jaloers op de
aandacht die zij krijgen, ik vind het wel goed zo. Als ik ze zie, praten we
altijd even gezellig bij. Nee, niet over ruimtereizen, maar gewoon, hoe het met
de vrouw en de kinderen is.

,,De mensen kennen mij misschien niet omdat ik er het type niet naar ben dat de
hele dag gaat rondbazuinen dat hij de grote astronaut is. Een held, die zijn
leven heeft gewaagd voor de wetenschap? Natuurlijk, er zijn mensen om het leven
gekomen in de Space Shuttle. Maar je staat er niet bij stil, zoals een vrouw die
weet dat ze moet gaan baren wel aan het gevaar denkt, maar geen andere keus
heeft dan door te gaan.

Mocht Van den Berg (79) uit de vorige zinnen naar voren komen als een bescheiden
man zonder opsmuk, dat is ook hoe hij er uit ziet. Maar achter het misschien
alledaagse uiterlijk schuilt een niet-alledaags verleden. Hij praat in rustige
zinnen zonder stemverheffing over die 168 uur, los van de aarde, die zijn kijk
op het leven voorgoed veranderde.

Hij had nooit gedacht dat de NASA hem zou vragen. In 1985 was hij al 53 jaar
oud. Hij was niet al te groot van stuk en droeg een bril met dikke glazen.
,,Maar ik kwam goed door de tests heen, en de experimenten die ik had
voorgesteld om in de ruimte te doen waren belangrijk. En voor ik het wist, zat
ik er in.

De latere astronaut bracht zijn jeugdjaren door in Zeeuws-Vlaanderen en op
kostscholen in Limburg. Daarna studeerde hij chemische technologie in Delft. Na
zijn afstuderen vertrok hij naar de VS, waar hij experimenteerde met
kristalgroei. Omdat met deze techniek gammastraling kan worden vastgesteld, dus
radioactiviteit, viel het onderzoek onder spionagegevoelig werk. Om die reden
moest de Zeeuw in 1975 Amerikaans staatsburger worden. En vooral daarom bleef
het in Nederland na zijn reis in 1985 angstvallig stil. Alleen in Sluiskil kreeg
hij een heldenontvangst.

Dat het hem niet zo deert, legt hij uit, heeft ook met zijn ruimtereis te maken.
Dat maakt je nederig. ,,Je kijk op het leven verandert. Je begrijpt niet zo goed
meer waarom mensen zich druk maken over het land waar ze vandaan komen. Ik was
met een Chinees aan boord. We vlogen over zijn land. Daarna gingen we die enorme
Stille Oceaan over. Dat duurde twaalf minuten. En daar lag San Francisco. Totaal
andere mensen, zeiden we tegen elkaar, maar ook weer niet. Want als je het van
zo n afstand bekijkt, zijn we veel minder verschillend dan we denken. Vanuit de
ruimte hebben de landen geen kleurtjes, zoals op een kaart in een atlas.

Natuurlijk verlangt hij wel eens terug naar dat eenmalige unieke venster op de
wereld. ,,Maar ik sta niet elke dag op het met het idee dat ik terug moet.
Beroepsruimtevaarders hebben dat wel, ik ben als wetenschapper gegaan. Daar kon
ik na thuiskomst gewoon mee verder.   Hij werkt tot op de dag van vandaag om de
geheimen van de kristalgroei te ontsluieren.

Niet alleen uit wetenschappelijk oogpunt betreurt hij het dat de Space Shuttle
eerder dit jaar zijn laatste vlucht maakte. ,,Dat is jammer. Rusland gaat nog
wel, maar met een kleiner toestel. En als Rusland niet meer kan of wil, gaat er
helemaal niemand meer. Bovendien verliest de ruimtevaart zo zijn rolmodellen.
Voor studenten zijn mensen die dit hebben gedaan een voorbeeld dat ze na hopen
te volgen.

En dan komt er toch nog even iets van nationale trots boven. ,,Wij mogen trots
zijn dat we als klein land drie mensen in de ruimte hebben gehad. Natuurlijk heb
ik nog gevoel met Nederland. Als ik op Schiphol aankom, ga ik geen koffie
drinken maar meteen naar buiten. Ruiken! Nooit gedaan? Nederland heeft een heel
eigen mengsel van wind, luchtvochtigheid, geur, met niets ter wereld te
vergelijken. Maar verder vind ik het niet belangrijk wat er in je paspoort
staat. Uiteindelijk gaat het daar niet om, het gaat om wat je doet in het leven.

Lodewijk van den Berg

Je kijk op het leven verandert door

zo n ruimtereis

LOAD-DATE: November 7, 2011

LANGUAGE: DUTCH; NEDERLANDS

GRAPHIC: Van den Berg (2e rechts) met zijn co-astronauten.  Jammer dat de
Shuttle z n laatste vlucht maakte.  FOTO S NASA (inzet), PAUL BERGEN |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              22 of 127 DOCUMENTS



                              AD/Algemeen Dagblad

                            5 november 2011 zaterdag

Peulenschil

SECTION: Algemeen Dagblad - Service; Blz. 24

LENGTH: 93 woorden


Lief dat Jan Vayne een concert geeft en de opbrengst geeft aan de  Bianca
scanner . Maar wat tegenstrijdig als diezelfde dag in het AD staat dat John de
Mol stijgt in de Quote 500 omdat er honderden miljoenen zijn binnenkomen door
The Voice of Holland , een programma waar ik trouwens graag naar kijk. Waarom
moet de gewone burger dat geld ophoesten voor die scanner terwijl het voor
mensen als De Mol een peulenschilletje is om dat geld op tafel te leggen?

Ria Mastenbroek en Anneke Philibert, Beusichem.

Kom op Quote-rijken, trek jullie portemonnee

scanner bianca

LOAD-DATE: November 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              23 of 127 DOCUMENTS



                              AD/Algemeen Dagblad

                            5 november 2011 zaterdag

Zonder goede browser ben je nergens

BYLINE: Tekst: Nick Kivits

SECTION: Algemeen Dagblad - Gids; Blz. 4

LENGTH: 768 woorden


Internet is te gek. Alle informatie die je je maar kunt wensen, is beschikbaar
met één klik op de muis. Met dank aan de eerste browser, nu twintig jaar
geleden.

Niets makkelijker dan een website bezoeken. Even bovenin de adresbalk het
webadres intypen (bijvoorbeeld http://ad.nl), op de enter-knop drukken en klaar.
Je browser doet de rest. Sterker nog: zonder webbrowsers zou internet nooit zo
groot geworden zijn als het nu is. Browsers zijn de laatste jaren misschien wel
de belangrijkste software op je computer geworden.

Wat zo n browser doet? Kort door de bocht is een browser een programma waarmee
je pagina s op internet kunt bekijken. Zonder webbrowser is het maar lastig om
al die informatie te kunnen vinden. Zelfs al weet je wel al die info op eigen
houtje te vinden, dan kun je er waarschijnlijk nog niet veel mee. Het internet
zelf is namelijk niet meer dan een grote stapel informatie, die overal en
nergens ligt opgeslagen. En al die informatie zit vol met codes en
programmeertalen zoals HTML en CSS. Benieuwd hoe dat eruit ziet? Ga in je
webbrowser naar de optie Beeld en kies voor Broncode. Alle codes die je nu in
beeld ziet worden door je browser onderhanden genomen.

Van codes lezen wordt doorgaans niemand gelukkig, sommige programmeurs
daargelaten. Gelukkig vertaalt een browser de broncode waarin een website
geschreven is en zet deze code om in een leesbare pagina. De eerste browser
verscheen al twintig jaar geleden. Deze WorldWideWeb-browser werd bedacht en
gemaakt door Tim Berners-Lee, die niet geheel ontoevallig ook aan de wieg stond
van het hele wereldwijde spinnenweb zelf. De browser zag in 1991 het daglicht.
En de wereld zou nooit meer hetzelfde zijn.

WorldWideWeb leek nog in niets op de browsers die we nu kennen. Maar
WorldWideWeb zorgde er wel voor dat internet veranderde van een suffe kaartenbak
vol losse digitale informatie tot de verzameling grote, kleurrijke en
interessante webpagina s die we nu kennen. Want zonder browser, zouden alle
bestanden op internet stuk voor stuk geopend moeten worden. En dat betekent dat
je ieder plaatje op een website los moet gaan zoeken. WorldWideWeb veranderde
dat. Maar de komst van de eerste echte consumentenbrowser NCSA Mosaic leidde pas
echt tot een digitale oerknal. Toen Mosaic in 1993 het daglicht zag, werd ook
internetten voor de gewone burger een heel stuk gemakkelijker. Daarna volgde nog
een heel scala aan andere browsers, zoals Netscape Navigator (1994) Internet
Explorer (1995), Safari (2003), Mozilla Firefox (2004) en Google Chrome (2008).
Bij allemaal geldt: webadres intikken en gaan. En zo gaat het nu nog, al zijn
browsers de laatste jaren aardig uitgebreid en verbeterd.

Hoe een browser browst

Webpagina s bestaan al lang niet meer alleen uit tekst. Dankzij programmeercodes
kunnen we de mooiste dingen maken en bekijken. Die codes zorgen er onder andere
voor dat we een plaatje of vormgeving precies op de goede plek zien staan.
Websites worden gemaakt in een programmeertaal, net als computerprogramma s dus.
En hoewel het niet onmogelijk is om de tekst te lezen die in zo n
programmeertaal zit verwerkt, leest zo n code toch niet echt lekker.

Al die codes die om die tekst heen zitten, geven een website zijn flair mee. Dik
gedrukte woorden? Plaatje hier, plaatje daar? Youtube-filmpje embedden? Allemaal
mogelijk dankzij programmeercodes. Een webbrowser leest die codes voor je, en
weet vervolgens wat hij moet doen.

Wat er op de achtergrond gebeurd nadat je op enter drukt? Best veel. Zodra jij
de naam van een website intikt en op enter drukt (of op een link klinkt), gaat
je browser voor je op zoek naar de webpagina die je wilt zien. Achter het
internetadres gaat namelijk een hoop informatie schuil. De naam wordt door de
webbrowser omgezet in een cijfercode (het IP-adres), die precies aangeeft waar
de website die je zoekt te vinden is.

Websites staan doorgaans geparkeerd op servers. Dat zijn computers ver weg, die
ervoor zorgen dat de site draaiende blijft en dat je hem kunt bezoeken. Iedere
server heeft een eigen IP-adres. En de naam van de website is centraal gekoppeld
aan dat adres. Nadat de browser de juiste server heeft gevonden, vraagt hij de
server of hij de pagina mag zien die jij wilt bezoeken. De server zoekt de
webpagina en stuurt het bestand vol programmeertaal door. Als hij de pagina
tenminste kan vinden.

Je browser pikt dat bestand op, leest de programmeertaal en zet de pagina op je
beeldscherm. Inclusief tekst, plaatjes, filmpjes en welke andere frutsels er ook
in de site gestopt zijn. En dat in een fractie van een seconde. Als je
internetverbinding tenminste snel genoeg is.

LOAD-DATE: November 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              24 of 127 DOCUMENTS



                              AD/Algemeen Dagblad

                            4 november 2011 vrijdag

Gordon wordt de Nederlandse Oprah

SECTION: Algemeen Dagblad - Showbuzz; Blz. 25

LENGTH: 188 woorden


Zanger Gordon gaat volgend voorjaar bij RTL4 een talkshow presenteren die de
Nederlandse versie van het fameuze praatprogramma van Oprah Winfrey moet worden.
,,De plannen zijn in een vergevorderd stadium,   zegt Gordon in een interview
dat morgen in de bijlage AD Weekend verschijnt.

In het begin komt de talkshow wekelijks op het scherm, maar bij succes ligt een
scenario klaar om dagelijks uit te zenden. ,,Dit is echt een droom voor me,
zegt Gordon, die uitlegt dat het programma zich meer op  gewone Nederlanders
zal richten dan op BN ers. ,,Verder kopiëren we Oprah bijna een-op-een.

In het vraaggesprek zegt Gordon verder dat hij als gevolg van zijn vroegere
cocaïnegebruik, dat hij nu onder controle heeft, een ander persoon werd. ,,Dat
spul blijft maanden in je systeem zitten. Ik trad buiten mezelf. Ook op
televisie. Die beruchte uitspraak over dat nekschot (Jurylid Gordon wenste een
Idols-kandidate in 2007 een nekschot toe na een zwabberende auditie, red.) kwam
bijvoorbeeld ook door de drugs. Zoiets zou ik nu nooit meer zeggen. Ik ben soms
nog scherp, maar dat soort commentaar gaat veel te ver.

(Stefan Raatgever)

LOAD-DATE: November 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              25 of 127 DOCUMENTS



                              AD/Algemeen Dagblad

                            31 oktober 2011 maandag

Sorry Mauro, dat ik op het CDA heb gestemd

SECTION: Algemeen Dagblad - Service; Blz. 17

LENGTH: 76 woorden


Mauro, graag bied ik je mijn excuses aan. Ik heb gestemd op een partij die
samenwerkt met de PVV, de partij van Henk en Ingrid. Zij vinden dat je niet
welkom bent. Wellicht vinden ze het verwarrend dat een gekleurde man beter
Nederlands spreekt dan zij. Ik heb spijt van mijn stem, want mede daardoor moet
je weg. Minister Leers moet de PVV en zijn achterban tevreden houden. Jammer dat
jij en vele goed ingeburgerde mensen de dupe worden.

C. Weir, Enschede.

LOAD-DATE: October 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              26 of 127 DOCUMENTS



                              AD/Algemeen Dagblad

                            29 oktober 2011 zaterdag

Kille Henk en Ingrid

SECTION: Algemeen Dagblad - Service; Blz. 24

LENGTH: 46 woorden


Mauro moet Nederland verlaten. En dat alles uit naam van Henk en Ingrid. Ze
leken me aardige mensen, die het ook niet breed hebben. Maar nu komen ze kil op
me over, want ze laten niets van zich horen. Blijkbaar heeft dit inhumane beleid
hun volledige instemming.

J. Tolsma, Leiden.

LOAD-DATE: October 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              27 of 127 DOCUMENTS



                              AD/Algemeen Dagblad

                            22 oktober 2011 zaterdag

Bob en Annie terug als Henk en Ingrid

SECTION: Algemeen Dagblad - Nieuwsdienst; Blz. 1

LENGTH: 99 woorden


HILVERSUM Sneller dan eerder aangekondigd probeert Paul de Leeuw vanaf vandaag
op televisie weer de zaterdagavond voor zich op te eisen.

De directe concurrentie voor de Vara-coryfee is het met solide succesnummer Ik
hou van Holland op RTL4 loodzwaar, maar PAU!L rekent op vertrouwde populaire
troeven als Bob en Annie de Rooy (nu in de rol van de  voorbeeldige
PVV-aanhangers Henk en Ingrid), een rits dolle cabaretiers en natuurlijk zijn
eigen humor en gevatheid.

,,We mikken deze eerste aflevering op 750.000 tot één miljoen kijkers,   bekent
PAU!L  s eindreacteur Sander van der Eeden.

>> AD GIDS

LOAD-DATE: October 21, 2011

LANGUAGE: DUTCH; NEDERLANDS

GRAPHIC: Foto s pim ras |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              28 of 127 DOCUMENTS



                              AD/Algemeen Dagblad

                            22 oktober 2011 zaterdag

bruist weer

BYLINE: Tekst: Ab Zagt Foto s: Pim Ras

SECTION: Algemeen Dagblad - Gids; Blz. 2

LENGTH: 839 woorden


ZATERDAG op tv Na de na één seizoen gestopte Madiwodovrijdagshow krijgt Paul de
Leeuw met PAU!L opnieuw de kans om de zaterdagavond bij de VARA naar zijn hand
te zetten.

Het zal, gezien de concurrentie van RTL4 met Ik hou van Holland, geen eenvoudige
opgave worden. Maar Paul de Leeuw zet hoog in, door onder meer oude bekenden als
Bob en Annie de Rooij (nu in de rol van de PVV-aanhangers Henk en Ingrid) in te
zetten. Ook werkt een regiment cabaretiers mee Joep van Deudekom, Rob Urgert,
Niels van der Laan en Jeroen Woe om De Leeuw in het onderdeel Weekwelweekniet
over actuele kwesties aan de tand te voelen. Eindredacteur van het programma is
Sander van den Eeden, die in deze functie ook betrokken was bij de laatste (en
beter beoordeelde) maanden van de Madiwodovrijdagshow.

Paul zou toch een jaartje rust nemen?

Van den Eeden: ,,Dat is iets wat anderen hebben gesuggereerd. Ook ik heb Paul
voorgesteld om even niet op de televisie te verschijnen. Maar de tweede helft
van de Madiwodovrijdagshow gaf hem weer veel zelfvertrouwen dat aanvankelijk
door negatieve beeldvorming in de media was weggeslagen. Het programma was
daardoor niet te redden, werd als een mislukking afgedaan, terwijl we best weer
trots waren op wat we maakten. Toch adviseerde ik hem: neem een beetje rust,
zorg dat het publiek weer honger naar je krijgt. Misschien was men zelfs een
beetje overvoerd met Paul de Leeuw. Hij is met zoveel dingen tegelijk bezig: een
kookboek over zijn leven, een theatervoorstelling, een nieuwe cd. Een nieuw
televisieprogramma kon best even wachten, maar zo zit Paul niet in elkaar. Hij
bruiste, zat vol met nieuwe plannen en wilde weer knallen. Bovendien is hij
iemand die zelf bepaalt wat hij wil gaan doen.

Waarom wil Paul zelf niet over zijn nieuwe programma praten?

,,Paul is en blijft een Rotterdammer. Eerst poetsen en dan pas lullen. Hij wil
eerst maar eens beginnen. Dat hij zelf geen interviews geeft is eerder een
kwestie van bescheidenheid dan van koket gedrag. Vergeet niet dat hij het moet
opnemen tegen RTL4 met Ik Hou van Holland, dat een miljoenenpubliek trekt.
Bescheidenheid past ons.

Heeft de kritiek van vorig seizoen Paul geraakt?

,,Natuurlijk heeft hem dat geraakt, maar ook geïnspireerd. Als zijn eigen vader
in het programma Waar is de mol? tegen hem zegt dat zijn programma niet goed
was, dan trekt hij dat zich natuurlijk aan. Dat zie je aan hem, ook al lachte
hij er in die uitzending om.

Aan wat voor soort programma voor de zaterdagavond dachten jullie?

,,Met Paul kun je alle kanten op. Hij is van heel veel zaken goed op de hoogte.
Je zou met hem ook een gezondheidsprogramma over gewichtsproblemen kunnen maken,
of een boekenprogramma of iets met musicals. Vraag je vijf mensen naar wat hij
zou moeten doen krijg je vijf verschillende antwoorden. De een wil dat hij weer
taboes doorbreekt zoals vroeger in De schreeuw van de Leeuw. Anderen vinden dat
hij zich moet concentreren op echt intieme gesprekken. Hij is een van de
weinigen die dat op de Nederlandse televisie voor elkaar kan krijgen. Ook iemand
als Paul Witteman lukt dat amper. In de voorbereiding kwam een scala aan dingen
voorbij. We begonnen er zelfs van te duizelen.

Wat kan de kijker van PAU!L verwachten?

,,Het idee is om iets anders te bieden dan wat RTL doet op zaterdagavond. Linda
de Mol roept in de aankondigingstekst voor Ik hou van Holland dat er even geen
aandacht aan de crisis wordt geschonken,  dat lezen we maandag wel in de kranten
er wordt vooral gezelligheid geboden.

Wij willen een alternatief bieden met PAU!L. Wij willen zaken behandelen die in
de afgelopen week wel belangrijk zijn geweest. Paul wordt daarom door een aantal
cabaretiers ondervraagd over actuele kwesties. Als hij in deze quiz met vier
quizmasters en telkens één kandidaat een uniek concept niet voldoende scoort,
moet hij pijnlijke vragen stellen aan de drie gasten die later in het programma
verschijnen. Die vragen kent Paul niet en zitten in een gesloten enveloppe. Het
kan alle kanten uitwaaien, denk maar aan zoiets als Victor Reinier die door Paul
over de val van zijn vrouw werd ondervraagd. Daar is toen veel kritiek op
gekomen, hoewel anderen dat wel weer konden waarderen. Ons uitgangspunt is: wij
bieden ook amusement, maar wel met betrokkenheid. Het mag best wel even schuren
en wrijven. Amusement natuurlijk, maar het mag niet alleen maar vrijblijvend
zijn.

Wat wordt de rol van Bob en Annie de Rooij?

,,Bob en Annie keren terug als de Henk en Ingrid waar Geert Wilders het zo vaak
over heeft. Bob herkent zich helemaal in de uitspraken van Wilders en verschijnt
dan ook met een blonde pruik in een filmpje in de uitzending. Ook Annie, die Bob
moet volgen, draagt een dergelijke pruik, maar dat doet zij vooral om hem te
plezieren.

Hoeveel kijkers moet PAU!L trekken?

,,We mikken in de eerste uitzendingen op tussen de 750.000 en één miljoen
kijkers. De eerste weken zullen we moeten opboksen tegen Ik hou van Holland.
Maar ik reken erop dat we uiteindelijk naast elkaar kunnen bestaan."

Ô PAU!l ZATERDAG 20.30 UUR, NED. 1

De Leeuw

LOAD-DATE: October 21, 2011

LANGUAGE: DUTCH; NEDERLANDS

GRAPHIC: Eindredacteur Sander van den Eeden mikt met PAU!L op een miljoen
kijkers. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              29 of 127 DOCUMENTS



                              AD/Algemeen Dagblad

                            22 oktober 2011 zaterdag

Creatief denken over de hypotheekrenteaftrek is nodig

SECTION: Algemeen Dagblad - Economie; Blz. 21

LENGTH: 359 woorden


En als we de hypotheekrenteaftrek nou eens uitbreiden? Collega fiscalisten
vragen zich nu vertwijfeld af of ik de weg kwijt ben, maar laten we het
knellende fiscale keurslijf tijdelijk verruilen voor een wat ruimer economisch
blikveld.

Er is in Nederland een groeiend aantal eigen woningbezitters met een huis,
waarvan de waarde aanzienlijk hoger is dan de resterende hypotheek. Bijvoorbeeld
ouderen die de hypotheek voor een groot deel hebben afgelost. De overwaarde die
hierdoor is ontstaan, vormt eigen vermogen, waar de eigenaar nauwelijks aan kan
komen. De terugtredende overheid eist dat de burger meer zelf betaalt, aan zorg,
onderwijs en opvoeding en wonen. Dan wordt het tijd dat diezelfde overheid het
samen met de banken mogelijk maakt dat eigen vermogen zo goed mogelijk te kunnen
aanwenden.

De ouders van Henk, tevens schoonouders van Ingrid wonen al twintig jaar in een
huis dat nu 250.000 euro waard is en waarop nog een restschuld drukt van 50.000
euro. Henk en Ingrid zouden hun huurwoning graag willen verruilen voor een eigen
woning. Er is weliswaar sprake van een overschot aan te koop staande woningen,
maar voor starters is het bijna niet te doen een woning zonder eigen geld te
financieren. De (schoon)ouders zijn graag bereid om een deel van de overwaarde
van hun huis te gebruiken om de aankoop van een huis voor de kinderen mogelijk
te maken. De banken werken niet mee. Waarom zouden ze meer risico lopen? Fiscale
wetgeving staat in de weg. De hypotheekrente is niet aftrekbaar voor de
(schoon)ouders en mogelijk is sprake van een belaste schenking.

Ik pleit zeker niet voor het ongeremd verhogen van de hypotheek. Dat moet
beperkt blijven tot bijvoorbeeld 75 procent van de executiewaarde. Ik pleit ook
niet voor een ongebreidelde uitbreiding van de hypotheekrenteaftrek. Enerzijds
kost dat de schatkist geld. Anderzijds leidt de besteding tot economische
dynamiek, die weer (belasting)geld oplevert. Bovendien draait de burger voor
uitgaven op die anders mogelijk op de overheid verhaald worden. Het is dus maar
de vraag of het de overheid per saldo geld kost of oplevert. Waar ik voor pleit
in deze tijd is voor creatief denken.

LOAD-DATE: October 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              30 of 127 DOCUMENTS



                              AD/Algemeen Dagblad

                            18 oktober 2011 dinsdag

Vincent Bijlo wordt wel eens moe van zichzelf

BYLINE: MARK ROOS

SECTION: Algemeen Dagblad - Nieuwsdienst; Blz. 26

LENGTH: 609 woorden


Vincent Bijlo s nieuwe voorstelling De Cultuuroptimist is theatraler en
literairder dan ooit. Toch kan hij niet helemaal afscheid nemen van politieke
stellingnames.  Ik probeer dat wel, maar ik val steeds uit mijn rol omdat ik me
oprecht druk maak.

Ik vind het heerlijk op het podium met fijne volzinnen te smijten

Hij zit pas in zijn try-outfase, maar de voorstelling De Cultuuroptimist van
Vincent Bijlo lijkt deze avond in Hoofddorp al op rolletjes te lopen. Zijn
kladblok met braille-aantekeningen dat hij achteloos kan betasten terwijl hij de
zaal inkijkt, lijkt hij nauwelijks nodig te hebben. De slungelachtige cabaretier
benut elke uithoek van het podium en bindt het publiek freewheelend om zijn
vinger.

Hoewel politiek nog steeds een belangrijk thema is, en Halbe Zijlstra en Henk en
Ingrid een rolletje spelen in de voorstelling, valt het op dat De
Cultuuroptimist literairder, verhalender en theatraler is dan zijn voorgaande
dertien voorstellingen. Zijn belevenissen tijdens een van zijn weinige
treinreizen en een hilarisch betoog van de voordelen van het blind zijn: ze
laten een Vincent Bijlo versie 2.0 zien.

Bijlo zelf kan zich wel vinden in die opmerking. De cabaretier zegt bewust
gezocht te hebben naar een nieuwe koers. Om die reden benaderde hij Genio de
Groot, regisseur van succesvolle voorstellingen van NUHR (Niet Uit Het Raam) en
Claudia de Breij.

,,Dankzij Genio is de voorstelling verhalender, taliger en theatraler. Ik merk
dat ik het heerlijk vind om op het podium met fijne volzinnen te smijten. Ik hou
heel erg van taal, maar ook van het contrast tussen dat literaire, verhalende en
dat fragmentarische, conference-achtige. Ik denk dat dit een voorstelling is met
veel tonen, kleuren en stemmingen.

Eén nummer in De Cultuuroptimist is een kolderieke schets van het politieke
bedrijf in een kleine gemeente. Het verhaal lijkt uit het leven gegrepen van
Bijlo, die een tijd lang fractieassistent was voor GroenLinks in de gemeente
Bunnik.

,,Ik ben ermee gestopt omdat ik vond dat ik het niet langer kon combineren met
mijn werk als columnist en schrijver. In Bunnik ging het om thema s als
bezuinigingen op het onderhoud van de heesters en de precieze plaats van de
voetbalkooi voor jongeren. Over de grote thema s, zoals die enorme snelweg die
dwars door je gemeente wordt aangelegd, had je niets te zeggen, want dat was aan
de hogere overheden. Voor De Cultuuroptimist heb ik een paar ervaringen uit mijn
politieke carrière verdraaid en dik aangezet.

Heeft hij nooit de behoefte gehad om op te houden met preken, om niet langer
politiek te bedrijven als schrijver/cabaretier? Bijlo: ,,Geloof me, dat neem ik
mezelf voortdurend voor, maar ik val steeds uit mijn rol omdat ik me oprecht
druk maak over het onrecht aan de onderkant van de samenleving. Als ik dan lees
over de afschaffing van die pgb s, die persoongebonden budgetten, dan spring ik
uit mijn vel en moet ik daar iets mee.

Los en vast

Bijlo erkent soms wel een beetje moe van zijn eigen engagement te worden. ,,De
maanden dat ik actief werk aan een voorstelling, zijn erg vermoeiend. Ik zet
mezelf dan - wat ik noem - in  de geïnspireerde stand . Dat houdt in dat ik alle
antennes uitzet, alles lees wat los en vast zit, veel mensen spreek en mijn oor
overal te luister leg, waardoor er een enorme stroom inspiratie en ideeën op
gang komt. Als ik in die geïnspireerde modus sta, ben ik voortdurend bezig met
verwerken en opslaan.

,,Gelukkig kan ik die knop, als zo n voorstelling het punt nadert dat die
ongeveer af is, ook weer omzetten, anders is het eenvoudigweg niet vol te
houden.

In de geïnspireerde modus ben ik voortdurend bezig met verwerken en opslaan

LOAD-DATE: October 17, 2011

LANGUAGE: DUTCH; NEDERLANDS

GRAPHIC: Vincent Bijlo:  Als ik dan lees over de afschaffing van die pgb s, die
persoongebonden budgetten, dan spring ik uit mijn vel en moet ik daar iets mee.
foto Jurjen Alkema |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              31 of 127 DOCUMENTS



                              AD/Algemeen Dagblad

                            17 oktober 2011 maandag

SECTION: Algemeen Dagblad - Service; Blz. 15

LENGTH: 109 woorden


Weg vrij voor overstap Donner naar Raad van State (AD 15-10). De ontevreden
landgenoten die zaterdag op Malieveld en Beursplein stonden, zijn de stelende
bankdirecteuren, de corrupte bestuurders en politici spuugzat. Onze maatschappij
wordt kapot gemaakt door heel weinig mensen die elkaar steeds kietelen. Om het
gewone volk nog eens te verstaan te geven dat het niet meer dan een koeienvla
is, wordt brokkenpiloot Donner met een ordinaire wisseltruc de Raad van State
ingedragen. We hebben het gehad met deze wereldvreemde professor. Ons hoogste
bestuursrechtscollege heeft iemand nodig die de taal van de samenleving
verstaat.

Jan Leeuwenstein, Pijnacker.

LOAD-DATE: October 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              32 of 127 DOCUMENTS



                              AD/Algemeen Dagblad

                            14 oktober 2011 vrijdag

PVV zal weer een  tegenpartij worden

BYLINE: Hans van Zon

SECTION: Algemeen Dagblad - Nieuwsdienst; Blz. 2

LENGTH: 241 woorden


Na een jaar kabinet-Rutte, met gedoogsteun van zijn PVV, is Geert Wilders een
voldaan man. En ook Henk en Ingrid, zijn achterban, kunnen tevreden zijn,
concludeert Wilders. De minderheidscoalitie van VVD en CDA heeft zich gehouden
aan afspraken, waardoor hij zijn stempel kan drukken op beleidsterreinen als
veiligheid en immigratie.

Met de blik naar voren verandert Wilders echter onmiddellijk van toon. Dat mag
geen verrassing zijn want komend jaar zal iedereen, ook Henk en Ingrid, pas echt
merken hoeveel zij moeten inleveren door de dit jaar uitgewerkte bezuinigingen.

Daarom ook begint de PVV-leider zich nu al in te dekken met een waarschuwing aan
de coalitie. Het gemor onder de eigen aanhang kan hem immers niet ontgaan. Vier
op de tien PVV-kiezers zouden nu al genoeg hebben van dit kabinet. Dat aantal
zal alleen maar groeien met het oog op extra bezuinigingen.

De PVV zal daarmee weer meer gaan lijken op de partij die zij voorheen was: de
partij van het nee. Wilders leert dat het nemen van verantwoordelijkheid, ook
via de indirecte variant met gedoogsteun, stemmen kan kosten. Zeker in een tijd
van crisis die vraagt om extra offers.

Met de draai van  voor  naar  tegen , om Henk en Ingrid te kunnen blijven
behagen, is de kans klein dat het kabinet-Rutte de hele regeerperiode van vier
jaar zal uitzitten. Met alle problemen die Wilders nu schetst, lijkt de kans dat
VVD en CDA volgend jaar weer het glas heffen, ook al verkeken.

OPINIE

LOAD-DATE: October 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              33 of 127 DOCUMENTS



                              AD/Algemeen Dagblad

                            14 oktober 2011 vrijdag

Henk en Ingrid kunnen tevreden zijn

BYLINE: AXEL VELDHUIJZEN

SECTION: Algemeen Dagblad - Nieuwsdienst; Blz. 2

LENGTH: 812 woorden


DEN HAAG Wilders waarschuwt regeringspartijen VVD en CDA voor een nog
turbulenter jaar dan 2011. De Europese immigratieplannen, nieuwe bezuinigingen
en het gerommel binnen het CDA kunnen allemaal het einde inluiden voor het
kabinet- Rutte. Over de afgelopen periode is de PVV-leider echter content.  Henk
en Ingrid kunnen tevreden zijn.

Wilders content over 2011, bezorgd over 2012

Waarom kunnen zij tevreden zijn?

,,Henk en Ingrid hebben de eerste stappen naar minder islamisering in Nederland
gezien, via wetsvoorstellen over immigratie en asielbeperking waar je Europa
niet voor nodig hebt. Daar zijn er veel van gedaan, althans, die zijn door de
ministerraad. Dat gaat de goede kant op. Op ons punt van  law and order  ook,
denk aan de minimumstraffen. Toch uniek in Nederland. En als het gaat om de
zorg, komen er 12.000 verpleegkundigen bij. Mooi toch?

SP-leider Emile Roemer verwacht dat Henk en Ingrid in januari boos worden als ze
op hun loonstrook de effecten van de door Wilders goedgekeurde bezuinigingen
zullen zien.

,,Emile Roemer heeft makkelijk spreken. Hij doet het goed als politicus en is
een sympathieke man, maar Emile Roemer heeft nog nooit een minuut
verantwoordelijkheid gedragen. Hij weet niet wat het is om wat voor je kiezers
voor elkaar te krijgen. Wij hadden vorig jaar ook voor de oppositie kunnen
kiezen.

Maar heeft hij niet een punt? Die loonstroken zullen er in januari niet prettig
uitzien.

,,We hebben de koopkrachtplaatjes gezien. Er is een economische crisis en er
wordt fors bezuinigd. We hebben nog voor elkaar gekregen dat de Henken en
Ingrids, de man met één keer modaal en de vrouw die er met half modaal bij
werkt, dat zij op nul staan. En ook dat zal al in veel gevallen niet lukken.
Maar een situatie waar 18 miljard bezuinigd wordt en de loonstroken geen pijn
doen, bestaat niet. Dan hadden we in de oppositie moeten blijven.

Minister Leers heeft zich vorige week weer bij u moeten melden na enthousiaste
opmerkingen over immigratie. Gaat dat wel goed?

,,Ik denk dat het op wat incidenten na, zoals we die deze week hebben gezien,
meer de vraag is of hij ook gaat leveren wat is afgesproken.

Kan Leers dat ook?

,,Zolang het tegendeel niet blijkt, ga ik er absoluut van uit dat hij het kan.
Als hij maar uitvoert en levert wat is afgesproken, is hij krachtdadig genoeg.
Over incidenten heb ik een paar keer een aanvaring met hem gehad, maar hij is op
de goede weg en dat verdient complimenten. De heer Leers deugt, op onderdelen
doet ie  t minder. Ik kan ook een partij niet verbieden dat ze minder zetels
willen halen. Daar is geen wet op. Dus als hij zegt  de immigratie is een
verrijking,  ja, dan mag dat. Alleen helpt hij het CDA er niet mee.

De Europese immigratieplannen komen eraan. Het ziet ernaar uit dat die niet
lijken op de plannen uit het regeerakkoord.

,,En er zit een of andere linkse hippie die zich Eurocommissaris heeft genoemd,
Malmström, die daar anders over denkt. Dus dat is ook een heel gevoelig dossier.
Ik heb de plannen nog niet gezien, ik weet alleen dat die halve hippie eerder
gisteren dan vandaag ontslagen had moeten worden. Dat is echt een vreselijk
mens. Als die Annie niks doet en er komt geen steun, dan hebben we een probleem.
Ik hoop maar dat het kabinet, Rutte en Leers, het voor elkaar krijgen om die
plannen, groenboek worden ze genoemd, zodanig aan te passen dat het wel kan.

En dan komen er naar verwachting in het voorjaar ook nog nieuwe bezuinigingen
aan.

,,Wij hebben los van het Europa-dossier, dat heel moeilijk is in financiële zin,
het hele verhaal over nieuwe ombuigingen. Dat is heel explosief.

Het CDA wil echt niet korten op ontwikkelingshulp. U wel.

,,Ik ga hier niet onderhandelen. Je kan Kamermoties over ontwikkelingshulp
aannemen wat je wil en je kan CDA-congresmoties laten aannemen wat je wil, maar
wij gaan Henk en Ingrid niet laten bloeden. Die hebben al genoeg gebloed. En dit
soort hobby s kunnen miljarden opleveren en die liggen straks echt weer op
tafel.

Bent u bezorgd over het CDA?

Laat ik het positief formuleren: Ik hoop dat het CDA zich hervindt en dat het
wat stabieler wordt. Ik heb veel respect voor Verhagen en voor Buma en ik heb
ook vaak het gevoel van  jeetje, ik ben blij dat ik niet in hun schoenen sta ,
want ze hebben het gewoon moeilijk. En dat ziet iedereen. Ik gun ze dat niet,
want het is volgens mij nu geen feest voor hen allebei. Dat is echt belangrijk
hoor.

Zou u een betere premier zijn dan Mark Rutte?

,,Zelfs als we de grootste worden, zou het zeer de vraag zijn of we genoeg
partners vinden om een meerderheid te vormen. Da s nu niet actueel, maar zou
natuurlijk toch best kunnen. Wie beter of slechter is, zouden we dan moeten
zien. Ik zou het een eer vinden en ik denk dat ik het goed zou doen, maar dat is
ver weg. Hoewel, misschien wel dichterbij dan we denken.

Geert Wilders

Ik hoop dat het CDA zich hervindt en stabieler wordt

LOAD-DATE: October 13, 2011

LANGUAGE: DUTCH; NEDERLANDS

GRAPHIC: Geert Wilders: Het hele verhaal over de nieuwe ombuigingen is heel
explosief. FOTO EVERT-JAN DANIELS |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              34 of 127 DOCUMENTS



                              AD/Algemeen Dagblad

                             7 oktober 2011 vrijdag

Rihanna pakt metro naar eigen concert

SECTION: Algemeen Dagblad - Showbuzz; Blz. 24

LENGTH: 62 woorden


Megaster Rihanna aarzelt niet om zich als celebrity onder het  gewone  volk te
begeven. De zangeres pakte deze week gewoon een metro om naar haar eigen concert
in Londen te reizen. Passagiers die ook met de ondergrondse op weg waren naar
het optreden, reageerden stomverbaasd en wilden massaal met haar op de foto.
Rihanna nam uitgebreid de tijd om met iedereen te kletsen.

LOAD-DATE: October 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              35 of 127 DOCUMENTS



                              AD/Algemeen Dagblad

                            5 oktober 2011 woensdag

De naam Bernhard is synoniem met corruptie

SECTION: Algemeen Dagblad - Nieuwsdienst; Blz. 19

LENGTH: 77 woorden


Prins Bernhard schond afspraken met regering (AD 4-10). Weer gaat de beerput een
stukje verder open. Maar er mag nog steeds geen verkeerd woord gezegd worden
over die man. De naam Bernhard is zo goed als synoniem met corruptie. Maar hij
voelde zich verheven boven de gewone man en vrouw, ook al was hij zelf van
verarmde adel. Nee, dan heb ik toch maar liever te maken met  gewone  mensen.
Ook niet altijd even braaf, maar erger dan Bernhard?

Annie Jansen, Apeldoorn.

LOAD-DATE: October 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              36 of 127 DOCUMENTS



                              AD/Algemeen Dagblad

                           27 september 2011 dinsdag

Coalitie ruziet over ontwikkelingshulp

BYLINE: hans van soest

SECTION: Algemeen Dagblad - Nieuwsdienst; Blz. 2

LENGTH: 633 woorden


den haag De volgende crisis is nooit ver weg in Den Haag. Aanhoudend benadrukken
VVD, PVV en CDA hoe fijn ze samenwerken. Maar de oppositie vraagt zich af hoe
lang nog als er straks extra moet worden bezuinigd. Alledrie vinden ze dat er op
hun belangrijkste verkiezingsbeloften niet meer kan worden gekort.

Regeringspartijen en gedoogpartner betrekken de stellingen, nu steeds
duidelijker wordt dat 18 miljard euro bezuinigen niet genoeg is. VVD en PVV
laten hun oog vallen op ontwikkelingshulp. Zéér tegen de zin van het CDA.

Voor de christendemocraten is de post een heilig huisje. ,,Wij staan voor de
internationale afspraak om minstens 0,7 procent van al het geld dat we met
elkaar verdienen af te staan aan arme landen,   zegt CDA-Kamerlid Kathleen
Ferrier. ,,Dat is nog geen één-honderdste. We moeten naar elkaar omkijken in
deze wereld en bereid zijn te delen.

Maar het CDA is niet de enige coalitiepartner die z n heilige huisjes koestert.
Als de economische neergang doorzet, is er volgens het Centraal Planbureau (CPB)
5 miljard euro aan aanvullende bezuinigingen of lastenverzwaringen nodig om te
voorkomen dat het begrotingstekort verder oploopt. Het regeerakkoord moet dan
worden opengebroken.

PVV-leider Geert Wilders nam daar al een voorschot op door te stellen dat als er
inderdaad extra moet worden gesneden, dat geld dan maar bij  linkse hobby s als
ontwikkelingssamenwerking, publieke omroep en kunst en cultuur  gehaald moet
worden. ,,Maar niet meer bij Henk en Ingrid, want die hebben al genoeg
ingeleverd.

De drie houden elkaar vooralsnog in een verlammende houdgreep. Regeringspartij
VVD zet op haar beurt de hakken in het zand bij belastingverhoging. Wel pleiten
de liberalen er al langer voor om meer eigen bijdrages in de zorg in te voeren,
wat weer op een veto kan rekenen van Wilders. Zoals het CDA vorige week een
motie van de oppositie steunde waarin een dam werd opgeworpen tegen verdere
kortingen op het budget voor ontwikkelingshulp. Ruim 900 miljoen euro kort dit
kabinet er al op. Volgend jaar gaat er 4,4 miljard euro naartoe en minder moet
dat niet worden, vinden de christendemocraten.

,,Heel onverstandig,   waarschuwt VVD-Kamerlid Ingrid de Caluwé. ,,Als er straks
extra moet worden bezuinigd, moet je niet nu al één ding willen uitzonderen.
Andere posten moeten toch ook inleveren?

Bij de VVD zijn ze sowieso al niet zo voor een verplicht percentage dat
Nederland zou moeten afdragen aan ontwikkelingssamenwerking. ,,De Oeso wil dat
we 0,7 procent van ons inkomen afstaan. Wereldwijd zijn wij maar een van de vijf
landen die zich daar aan houden. Het budget kan met gemak gehalveerd worden en
dan nog kunnen we er evenveel mensen mee helpen. Het gaat erom wat je met dat
geld doet en niet om de hoeveelheid die je erin pompt.

Volgens De Caluwé is er te lang geld in een bodemloze put gegooid. ,,Ik heb het
niet over noodhulp: bij calamiteiten als nu in de Hoorn van Afrika kun je niet
genoeg voedsel en medicijnen sturen. Maar van het reguliere ontwikkelingsgeld
kwam slechts 30 procent goed aan. Landen als India en China hebben zich zonder
onze hulp omhoog gewerkt. Te lang hebben we geïnvesteerd in onderwijsprojecten
terwijl er voor die mensen niet eens een baan was. We moeten de economie in
landen stimuleren, dat is veel efficiënter.

Ferrier vindt het maar een  domme discussie . ,,Wij willen ook efficiëntere
hulp. Maar dat andere landen zich niet aan de afspraak houden, betekent niet dat
wij dat ook moeten doen. Het is in ons eigen belang dat er meer welvaart en
veiligheid is in de wereld. En dat er mensen in ons eigen land zijn die het
moeilijk hebben, ontslaat ons niet van de plicht ook over de grenzen heen te
kijken.

vvd, cda en pvv zetten alledrie de hakken in het zand

Kathleen Ferrier, CDA   We moeten in wereld bereid zijn te delen

LOAD-DATE: September 26, 2011

LANGUAGE: DUTCH; NEDERLANDS

GRAPHIC: Het CDA steunt z n staatssecretaris Ben Knapen (foto):
ontwikkelingssamenwerking moet worden ontzien. FOTO ANP/VALERie KUyPERS |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              37 of 127 DOCUMENTS



                              AD/Algemeen Dagblad

                           24 september 2011 zaterdag

Dit is de taal die we thuis ook spreken

BYLINE: LAURA SCHALKWIJK en BART VAN ZOELEN

SECTION: Algemeen Dagblad - Nieuwsdienst; Blz. 5

LENGTH: 656 woorden


amsterdam Schandelijk, verwerpelijk, asociaal. Het gedrag van Geert Wilders werd
deze week aan alle kanten veroordeeld. Maar wat denkt de achterban van Geert
Wilders over zijn uitvallen? Vier PVV-sympathisanten aan het woord. ,,Die
opmerking over die poedel, dat vond ik juist leuk!

PVV-aanhang vindt dat Wilders als enige normaal doet

Haye van der Heyden, schrijver van tv-series, toneelstukken en boeken,
PVV-stemmer:

,,Mijn respect voor Wilders heeft wel een tikje gehad. Een tikje maar. Ieder
mens moet leren niet te snel aangebrand te raken. Dat is me wel in hem
tegengevallen. Als je een sterk ego hebt, kan je ook gewoon zeggen:  dat van die
islamitische aap hebben we zo niet bedoeld . Ongelofelijk eigenlijk dat twee
mensen die ons land besturen niet gewoon zeggen:  sorry, misverstand . Wat ook
wel interessant is: zo gaan ze blijkbaar ook met elkaar om als de camera
uitstaat!

,,Aan de andere kant: waarom zou je dat niet mogen zeggen,  doe normaal ? Het
past ook wel bij een politicus die recht voor zijn raap is. Ik heb dat altijd
nog liever dan al die politici die er omheen draaien. Tegelijk was ik bijna in
tranen toen Rutte eerder die dag zei dat hij niet wilde ingaan op alle klachten
over de toon van het debat en het wilde hebben over de crisis die op ons af
komt. Dat vond ik sterk. Dat is nou de leider die ons volk nodig heeft.

Toon van Dijk, PVV-raadslid in Almere:

,,Wat ons betreft was hier niks mis mee. Dit is toch de taal waarin we thuis ook
met elkaar spreken? Gek dat iedereen hierover struikelt. Sterker nog, als al die
zure linksmensen ons uitmaken voor extremisten, fascisten en bruinhemden, hoor
je niemand. Dat is de nare smaak in de mond die ík aan het debat heb
overgehouden.

,,Ik vond het eigenlijk wel een aardig moment, flamboyant. Het past in de
dynamiek die tussen deze twee mensen bestaat, denk ik. We zijn in Nederland ook
roomser dan de paus, dat is het calvinistische sausje dat er overheen ligt. In
andere parlementen gebeurt dit al jaren. Het bleef netjes binnen de perken, er
is niet gescholden, de voorzitter hoefde niet in te grijpen.

,,Misschien heeft het ook te maken met de studentikoze uitstraling van de
minister-president. Ik vraag me af of dit was gebeurd als hij de autoriteit van
een staatsman had gehad.

Ina Mijling, 78, AD-lezer uit Utrecht, huisvrouw, stemt PVV:

,,Ik heb het alleen even in het nieuws gezien. Van dat gezeur in de Tweede Kamer
krijg je toch het heen en weer. Ze bekvechten maar een eind weg en ondertussen
worden er geen besluiten genomen. Het is hoog tijd dat ze de taal van de gewone
man gaan spreken. Die ingewikkelde zinnen die in de Tweede Kamer rondspoken,
zijn voor normaal mens niet om aan te horen.

,,Nu is er eindelijk iemand die probeert normaal te zijn. Hij roept zijn collega
s tot de orde en hij wordt meteen als een klein jongetje in de hoek gezet. Ik
vond het helemaal niet on-netjes.

,,Die poedel was ook al vreselijk leuk. Meneer Wilders heeft het in een e-mail
aan zijn kiezers goed uitgelegd. Hij heeft nu één keer zoiets gezegd en hij
wordt er op aangesproken. Toen eerder iemand voor hond werd uitgemaakt, werd er
niets van gezegd!

&discReturn;&discReturn;Theo Hiddema, advocaat,

sympathisant van Wilders:

,,Wilders onfatsoenlijk? Zoals u misschien weet, sta ik opgetogen in het leven.
Daarom zag ik ook in de Tweede Kamer geen twee mensen die elkaar alles
misgunnen. Ik zag geen bitterheid of chagrijn. Ik vond die uitspraken richting
Rutte bepaald niet choquerend. In het vuur van het debat kun je wel eens wat
venijniger uit de hoek komen. Daar is niets mis mee. Met een poedel ook niet
overigens. Dat is een alleraardigst dier, fris en sierlijk. Positieve
eigenschappen die Cohen niet zouden misstaan. De zaken die Wilders worden
verweten, die zijn pas onfatsoenlijk. Die vergelijkingen met fascistische
figuren, zelfs tot aan Hitler toe. Dat is choquerend.

Haye van der Heyden

Het past bij een politicus die recht voor zijn raap is

LOAD-DATE: September 23, 2011

LANGUAGE: DUTCH; NEDERLANDS

GRAPHIC: Geert Wilders zet tijdens de Algemene Beschouwingen PvdA-leider Job
Cohen weg als  bedrijfspoedel . | Foto EPA/evert jan daniels |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              38 of 127 DOCUMENTS



                              AD/Algemeen Dagblad

                           23 september 2011 vrijdag

Links blaat maar door

SECTION: Algemeen Dagblad - Service; Blz. 20

LENGTH: 115 woorden


Links doet wat ze tijdens zijn regeerperiodes ook doet: veel geblaat, weinig
wol. Wanneer de PVV geen steun geeft aan een regeringsvoorstel, is rood er als
de kippen bij om dat wel te doen. Daardoor blijven we  investeren  in de
bodemloze put die Griekenland heet en halen we niet de stekker uit de
Afghanistan-missie. En als de PVV zegt op te komen voor Henk en Ingrid omdat de
belangen van Achmed en Fatima al ruimschoots door de PvdA worden behartigd,
loopt men donkerrood aan. Dat links genoeg kansen heeft gehad en het eigen
onvermogen nu vooral verbaal - geen daden maar woorden - afwentelt op de
puinruimers, is niet nieuw. Maar het blijft goedkoop en zielig.

Jolanda de Pee, Ridderkerk.

LOAD-DATE: September 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              39 of 127 DOCUMENTS



                              AD/Algemeen Dagblad

                          22 september 2011 donderdag

Onze suggesties:

SECTION: Algemeen Dagblad - Nieuwsdienst; Blz. 23

LENGTH: 90 woorden


Toplaag minder

laten spenderen

Stralende Prinsjesdag, sombere boodschap (AD 21-9). We hebben in COA-baas
Albayrak een zonnekoningin die ongestraft met overheidsgeld smijt. Stef Blok wil
van drie provincies één maken, Provinciale Staten van Utrecht verhuist intussen
naar een andere locatie en Mark Rutte laat de majesteit in de troonrede
vertellen dat het op de verantwoordelijkheid van 16 miljoen Nederlanders
aankomt. De gewone man betaalt het gelag, de bovenlaag spendeert gewoon verder.
Het is net klein Griekenland.

Dit Maarleveld, Kamerik.

LOAD-DATE: September 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              40 of 127 DOCUMENTS



                              AD/Algemeen Dagblad

                          22 september 2011 donderdag

Debat met Wilders grote scheldpartij

BYLINE: edwin van der aa en deborah jongejan

SECTION: Algemeen Dagblad - Nieuwsdienst; Blz. 1

LENGTH: 323 woorden


Den Haag Regeringspartij CDA is laaiend op Geert Wilders. De aanhoudende stroom
beledigingen van gedoogpartner PVV stuiten de christendemocraten flink tegen de
borst.

Veel CDA ers vinden dat Wilders te ver is gegaan. ,,Wij kregen last van
plaatsvervangende schaamte,  zei fractievoorzitter Sybrand van &discReturn;
Haersma Buma na een verhit debat over de kabinetsplannen. ,,Zoveel gekkigheid
van Wilders. Hij was niet één, niet twee, maar wel tien keer beledigend. Je
voelde in de zaal de stemming omslaan. En dan dat hoongelach in de bankjes bij
de PVV, dat kon echt niet.

Wilders noemde PvdA-leider Cohen bij herhaling de  bedrijfspoedel van het
kabinet . Hij doelde daarmee op de steun die de PvdA verleent aan het
pensioenakkoord en Griekenland. Wilders vond zelf niet dat hij te ver ging. ,,De
ene keer zijn we hoffelijk en de andere keer, als het nodig is, zijn we scherp,
reageerde hij.

Cohen riep Wilders op te stoppen met zijn beledigingen en op te komen voor zijn
achterban door de kabinetsplannen niet te steunen. ,,Hij kan Henk en Ingrid
redden. Als hij het niet doet, is hij laf en moet hij zijn mond houden.

CDA-Kamerlid Kathleen Ferrier, die zich eerder fel verzette tegen samenwerking
met de PVV, ergerde zich ook aan de toon van het debat. ,,Dit is schelden,
oordeelde ze. ,,Op deze manier gaan we niet met elkaar om in het parlement.

Vicepremier Maxime Verhagen vond dat het woordgebruik van Wilders  niet altijd
de schoonheidsprijs  verdiende.

Verscheidene CDA ers lieten zich ontvallen dat er na het debat een grotere
afstand is ontstaan tussen Wilders en de coalitie. ,,Dit kan niet goed blijven
gaan,  aldus een christendemocraat.

Wat het CDA verder stak, is het wetsvoorstel van de PVV om een volksraadpleging
te houden over een verbod op de bouw van minaretten bij moskeeën. ,,Volgens mij
staat de CDA-achterban te juichen over zo n verbod,  reageerde Wilders. >> P6

Cda woedend, cohen

bedrijfspoedel van

Rutte genoemd

LOAD-DATE: September 22, 2011

LANGUAGE: DUTCH; NEDERLANDS

GRAPHIC: Job Cohen kijkt moedeloos omhoog. De PvdA-leider werd voortdurend
aangevallen en beledigd door Geert Wilders. Foto ANP/PHIL NIJHUIS |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              41 of 127 DOCUMENTS



                              AD/Algemeen Dagblad

                           21 september 2011 woensdag

We komen hier STERKER uit, echt waar

BYLINE: hans van soest

SECTION: Algemeen Dagblad - Nieuwsdienst; Blz. 2

LENGTH: 912 woorden


den haag Er zijn wel vrolijker miljoenennota s gepresenteerd door een kabinet
dan de eerste van het kabinet-Rutte. Bezuinigen, bezuinigen, bezuinigen. Maar
premier Mark Rutte vindt dat we niet te veel moeten somberen. Even door de zure
appel heen bijten en straks gaat het ons allemaal beter, belooft hij.

,,Als we de staatsschuld niet onder controle krijgen, gaan we Italië en Spanje
achterna,   zegt premier Mark Rutte. ,,Daarvoor moeten we bezuinigen. Tegelijk
heeft dit land ongelooflijk veel kracht. We staan zevende op de lijst van meest
innovatieve economieën ter wereld. We komen sterker uit deze crisis, echt waar.
Vergelijk het met een bokser, die moet sterk op zijn benen staan om ook een klap
te kunnen incasseren. Wij maken Nederland minder vet en fitter. Als het straks
beter gaat, kunnen we maximaal profiteren. En als het minder gaat, en er pakken
zich donkere wolken samen, dan is in elk geval de ijslaag waarop we staan dikker
doordat we minder mensen afhankelijk maken van de overheid. Maar we zullen nu
een aantal jaren achter elkaar hebben waarin we het allemaal in onze koopkracht
voelen.

Is uw miljoenennota niet al achterhaald door de almaar verslechterende
economische vooruitzichten?

,,Nee. Ik kan niet uitsluiten dat het straks slechter gaat. Ik zie ook wat er om
ons heen gebeurt. Maar is het al zo ver? Nee. Het tekort loopt weliswaar iets op
in vergelijking met wat we wilden, maar binnen de grenzen die we van tevoren
hebben afgesproken. En gaan we daar overheen, dan moeten we extra bezuinigen. Zo
ver is het echter nog niet.

Uw gedoogpartner PVV heeft al gezegd daar geen zin in te hebben.

,,Dat heb ik Wilders niet horen zeggen. Ik heb hem horen zeggen dat hij dan zijn
huid duur zal verkopen. Maar dat zullen VVD en CDA ook doen als er keuzes moeten
worden gemaakt. Wij knokken ook voor Henk en Ingrid. Dan gaan we stevig praten.
Dat zal niet in een half uurtje gebeurd zijn.

Wordt de pijn wel eerlijk verdeeld?

,,Er zijn 10.000 gezinnen met een zeer laag inkomen die er volgend jaar meer dan
5 procent op achteruit gaan. Als je zo veel bezuinigt en je weet dat de overheid
vooral geld uitgeeft aan zwakke groepen, dan is het onvermijdelijk dat je die
groepen raakt. Maar we kijken er wel naar dat zij niet door allerlei maatregelen
tegelijk worden geraakt. We willen voorkomen dat alle lage inkomens ver de min
in gaan en alle hoge een plus hebben. Nu is het gemiddelde grofweg min 1 procent
voor iedereen. Dat vind ik goed te verdedigen.

U wilt voorkomen dat bezuinigingen niet allemaal bij dezelfde mensen
terechtkomen. Maar het Malieveld stond maandag vol met mensen voor wie dat wel
geldt.

,,Soms is het ook gewenst. We schaffen de overdraagbare heffingskorting af omdat
we willen dat het voor mensen lonender wordt te gaan werken. Als mensen dan
zeggen: mijn koopkracht gaat daardoor achteruit, zeg ik: dat is ook de
bedoeling, want wij willen dat u gaat werken. Maar wie in de sociale werkplaats
zit, wordt niet ontslagen. Wie een pgb heeft omdat hij anders naar een
verpleeghuis moet, houdt dat.

Duizenden zwaar gehandicapten verliezen wel hun pgb, lagere middeninkomens
worden gekort op én de zorgtoeslag én de huurtoeslag.

,,Voor 2012 is de gemiddelde koopkrachtdaling 1 procent, maar ik ontken niet dat
er voor sommige groepen grotere minnen zijn. Zoals voor mensen in de bijstand
die niet arbeidsongeschikt zijn. Maar de meeste voorgenomen maatregelen voeren
we nog niet volgend jaar in, maar in 2013. In de vormgeving van die plannen,
zullen we proberen het zo te doen, dat mensen niet onbedoeld door meer
bezuinigingen tegelijk worden getroffen. En als het niet is te vermijden,
krijgen gemeenten extra geld om de allerarmsten maatwerk te bieden.

Ook veel werkenden met een gewoon salaris worden hard getroffen.

,,Het is niet waar dat we één groep pakken. We proberen de pijn zo evenwichtig
mogelijk te spreiden. Ik wil de rekening niet bij alleen de rijksten, of de
middeninkomens of de minima leggen. Van de maatregelen die lagere inkomens
raken, moeten we nog zeven van de negen plannen uitwerken. Dat mensen zich
zorgen maken, begrijp ik best. Dat zou ik ook doen: pas op, ik ben er ook nog.
Maar wij zullen het netjes doen.

Van welke maatregel ligt u wakker?

,,Ik ben er trots op dat we goed kunnen samenwerken met andere partijen. Mensen
vragen wel eens: is het wel zo verstandig om in deze tijd een minderheidskabinet
te hebben. Dan zeg ik: Oh, u wilt een stabiel meerderheidskabinet zoals
Balkenende-4?

Waar ligt u wakker van?

,,Ik probeerde eigenlijk door te praten. Hahaha.

De pgb s waren het troetelkind van uw eigen VVD.

,,De kosten voor de gezondheidszorg stijgen deze kabinetsperiode met 15 miljard
euro. Daarbovenop stijgen de kosten nog eens onverwacht met meer dan 2 miljard.
Dat laatste draaien we terug met een aantal maatregelen. Maar wie nu een pgb
heeft, krijgt wel andere zorg. Dat is geen bezuiniging, maar een ombuiging.

Dat is toch een woordspelletje?

,,Onze zorgpremie stijgt met honderden euro s de komende jaren. Iemand die nooit
ziek is, betaalt 3000 tot 5000 euro per jaar op een modaal inkomen aan
zorgpremies. Zo ver is het al. Dat heet solidariteit en dat vind ik allemaal
prima. Maar er komt een moment waarop je zegt: dat kan niet verder. Het zou
onverstandig zijn niet in te grijpen. We komen nu met heel grote hervormingen om
die stijging af te remmen En er zal meer moeten gebeuren.

Rutte vindt bezuinigingen prima te verdedigen

Mark Rutte

We proberen de pijn evenwichtig te spreiden

LOAD-DATE: September 20, 2011

LANGUAGE: DUTCH; NEDERLANDS

GRAPHIC: Minister-president Mark Rutte arriveert in de Ridderzaal, waar
koninigin Beatrix de troonrede zal voorlezen. Foto AP/Toussaint Kluiters |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              42 of 127 DOCUMENTS



                              AD/Algemeen Dagblad

                           21 september 2011 woensdag

veenendaalse oudere blijkt veel eenzamer

SECTION: Algemeen Dagblad - Stad en Land; Blz. 2

LENGTH: 115 woorden


veenendaal Ouderen in Veenendaal voelen zich eenzamer dan ouderen elders in die
regio. Het Signaleringsnetwerk Eenzaamheid, dat sinds vorig jaar aan de weg
timmert met een team van professionals - wil daarom de  gewone man  inschakelen
om ouderen met eenzaamheidsproblemen beter op te sporen. Eenzaamheid heeft
volgens een onderzoek van de GGD ook een negatief effect op de gezondheid. Naast
de samenwerking met professionals geeft het Signaleringsnetwerk Eenzaamheid ook
cursussen en trainingen aan belangstellenden, zodat zij eenzaamheid kunnen
herkennen en daar zelf iets mee kunnen doen. ,,Eenzame ouderen opsporen is
moeilijk,   vertelt John Hegenbart, projectleider Signaleringsnetwerk.

LOAD-DATE: September 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              43 of 127 DOCUMENTS



                              AD/Algemeen Dagblad

                           20 september 2011 dinsdag

Ziek en uitgeput, maar toch heftig actievoeren

BYLINE: RONALD VAN GEENEN

SECTION: Algemeen Dagblad - Nieuwsdienst; Blz. 10

LENGTH: 434 woorden


DEN HAAG Het modelstel van Geert Wilders  PVV, Henk en Ingrid, lijkt voor
niemand meer veilig. Werd het modale duo de afgelopen dagen al neergezet als
belangrijkste slachtoffer van de bezuinigingen, gisteren lieten actievoerders
het echtpaar overlijden.

,,Toen ze reuma kregen, werd die ziekte afgeschaft. Een gebrek aan
maagzuurremmers, niet meer in het pakket, werd hen uiteindelijk fataal,   klonk
het in de afscheidsspeech van een ludieke actiegroep rond Jan Troost,
oud-voorzitter van de Chronisch Zieken en Gehandicaptenraad.

Op Het Plein in Den Haag droeg zijn beweging, gekleed in groene legerjasjes,
Henk en Ingrid ten grave. ,,Wij zijn hier bij elkaar zoals jullie het graag
hadden gewild; uitgeput en overbelast.

Als de grafkist een stukje opengaat, blijkt er een schilderij in te liggen.
Daarop staan premier Mark Rutte in een rolstoel, Geert Wilders als verpleegster
en de tekst  Geachte Mark, dit kan de allerbeste overkomen .

De teraardebestelling vormde de opmaat voor een grote demonstratie op het Haagse
Malieveld, gistermiddag. Begeleid door veel vlagvertoon van de vakbonden,
ballonnen en werkhandschoenen met SP-label, protesteerden duizenden betogers
tegen de maatregelen van het kabinet. Vooral chronisch zieken en gehandicapten
vrezen dat zij onevenredig hard worden geraakt door de bezuinigingen. Zij
krijgen te maken met besparingen op sociale werkplaatsen, ontvangen vaak minder
huurtoeslag en moeten in veel gevallen meer betalen voor zorg.

Hele toer

Over de opkomst lopen de meningen al snel sterk uiteen. Meer dan tienduizend
demonstranten zijn er volgens de bonden, ruim vijfduizend volgens de politie.
Maar de organisatie blijkt hoe dan ook tevreden. ,,Het was ook nog een hele toer
om dit tijdens de zomermaanden op poten te zetten. Bestuurders van
maatschappelijke organisaties zitten dan ook gewoon in Toscane,   aldus een
betrokkene.

Op het podium spreekt columnist Henk Spaan de menigte toe. FNV-voorzitter Agnes
Jongerius zou speechen, maar zij moest verstek laten gaan vanwege de
verdeeldheid binnen de vakcentrale over het pen- sioenakkoord. Tegen vieren
sluit FNV-bestuurder Leo Harteveld de betoging af. ,,Het is nu aan het parlement
om ons geluid op te pakken. Gebeurt dat niet, dan krijgt deze betoging een
vervolg.

Om te voorkomen dat demonstranten over de stad uitwaaieren, worden ze door
politieagenten met zachte hand naar gereedstaande touringcars gedirigeerd. Een
grote groep betogers blijft op het Malieveld voor een bezoek aan de jaarlijkse,
Haagse kermis.

Ziek en uitgeput, maar toch heftig actievoeren

Ludieke Demonstratie Den Haag toont pijn bezuinigingen

LOAD-DATE: September 19, 2011

LANGUAGE: DUTCH; NEDERLANDS

GRAPHIC: Ben je ziek, dan ben je verloren. De bezuinigingen pakken fataal uit,
zo maken actievoerders op Het Plein in Den Haag duidelijk. Foto ANP/Robin
Utrecht |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              44 of 127 DOCUMENTS



                              AD/Algemeen Dagblad

                           19 september 2011 maandag

Elke dag fluitend naar mijn werk

BYLINE: Edwin van der Aa

SECTION: Algemeen Dagblad - Nieuwsdienst; Blz. 2

LENGTH: 692 woorden


den haag Minister Kamp (Sociale Zaken) heeft een helse week achter de rug. Zijn
vrouw lag in het ziekenhuis in Nijmegen en in Den Haag probeerde hij vakbeweging
en politiek warm te krijgen voor een pensioenakkoord. Die missie lijkt te
slagen, hoewel bij enkele grote FNV-bonden verzet blijft. Nu komen de looneisen
van de vakbonden nog in zicht. Kamp verwacht van de bonden een bescheiden
opstelling.

Minister Kamp is dik tevreden met pensioenakkoord

Eerst maar eens een sportvraag: hoe voelt u zich? Gesloopt?

,,Dit vak uitoefenen is topsport bedrijven. De afgelopen week was hartstikke
druk vanwege de pensioendiscussie en daarnaast lag mijn vrouw ook nog eens in
het ziekenhuis in Nijmegen voor een knieoperatie. Dus ik ben telkens heen en
weer gegaan en heb weinig slaap gehad. Maar, de werkuren van een minister zijn
sowieso extreem.

Afgelopen week heeft u belangrijke stappen gezet voor een pensioenakkoord. Wat
betekent dat voor de gewone man?

,,De pensioengerechtigde leeftijd gaat vanaf 2020 naar 66 jaar en vanaf 2025
naar 67 jaar, dat is het simpelste antwoord. Toch kunnen mensen ervoor kiezen
straks nog steeds op hun 65e met pensioen te gaan. Maar dan leveren ze wel in op
het bedrag aan AOW. Voor de laagste inkomens zal die korting beperkt blijven.
Overigens maken we het vanaf volgend jaar ook mogelijk om langer door te werken.
Die mensen krijgen daarna voor de rest van hun leven een hoger pensioen.

Afgelopen week bleek dat u, met wat toezeggingen aan de PvdA, een
Kamermeerderheid heeft voor het pensioenakkoord. Is ons pensioen gered of het
polderoverleg?

,,Praten met de polder (werkgevers en werknemers, red.) zie ik slechts als een
middel en het is vanzelfsprekend dat er overleg plaatsvindt. Iedereen heeft
elkaar nodig, dat is duidelijk.

En als bij de FNV een meerderheid instemt met het pensioenakkoord, dan kunnen we
samen de problemen rondom AOW en aanvullende pensioenen oplossen.

PvdA-leider Cohen roept dat u nu zijn beleid gaat uitvoeren in plaats van uw
oorspronkelijke voorstel. Als dit akkoord er komt, is het voor u dan geen
pyrrusoverwinning?

,,Op hoofdlijnen is het originele pensioenakkoord, ondanks de extra
toezeggingen, overeind gebleven. Het betreft hier een gezamenlijk succes, dat ik
dus ook graag aan mijnheer Cohen toeschrijf. Het enige wat mij interesseert is
het in stand houden van de oudedagsvoorziening op de lange termijn. Dan is het
niet erg dat een ander de winst opeist.

Maar de kosten van die toezeggingen aan de PvdA bedragen toch miljoenen?

,,U moet dat in perspectief zien: in de aow gaat jaarlijks 35 miljard euro om,
de fiscale regelingen behelzen jaarlijks 2,5 miljard euro en qua aanvullend
pensioen zit er meer dan 800 miljard euro in de potten van de fondsen. Dat we
dan 40 miljoen euro en mogelijk meer extra moeten vinden, is te overzien.

Nu moet de vakbeweging nog instemmen met het pensioenakkoord en de weerstand van
bonden als FNV Bondgenoten en Abvakabo blijft groot. Dat wordt spannend.

,,De bijeenkomst van de vakcentrale FNV is een belangrijke dag voor het
vertrouwen. Veel bonden steunen dit akkoord en het is ook een helder signaal dat
de Tweede Kamer mee is.

Als enkele vakbonden uiteindelijk worden weggestemd, dan hoop ik dat die bonden
de uitslag accepteren. Ik blijf bereid om met iedereen samen te werken.

De FNV komt vandaag ook met een wensenlijstje voor de cao-onderhandelingen.
Vorige week bleek dat iedereen koopkracht verliest. Vreest u de looneis?

,,De vakbonden hebben de afgelopen jaren verantwoorde contracten afgesloten. De
bonden zien net zo goed als ik dat er een verslechtering is opgetreden in de
economie en de werkgelegenheid.

Ik wil dat ze hun looneis weer matigen en zich constructief opstellen de komende
jaren. Zo alleen kunnen onze concurrentiepositie en werkgelegenheid op peil
blijven.

Tot slot: u bent nu bijna een jaar terug als minister, na een baan van bijna
twee jaar als commissaris op Bonaire, Sint Eustatius en Saba. Bevalt het om weer
terug te zijn in Den Haag?

,,Ik doe mijn werk als minister, net als de vorige keren, met veel plezier en
ook deze terugkeer naar Den Haag is me prima bevallen. Ik ga iedere dag fluitend
naar mijn werk.

LOAD-DATE: September 18, 2011

LANGUAGE: DUTCH; NEDERLANDS

GRAPHIC: Minister Kamp:  Dit akkoord is een gezamenlijk succes.  Foto anp |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              45 of 127 DOCUMENTS



                              AD/Algemeen Dagblad

                           17 september 2011 zaterdag

PVV dupeert gewone man

BYLINE: Frank Hendrickx en Axel Veldhuijzen

SECTION: Algemeen Dagblad - Nieuwsdienst; Blz. 1

LENGTH: 261 woorden


den haag Geert Wilders laat de middeninkomens opdraaien voor de bezuinigingen
van dit kabinet. Hij verdoezelt de harde klappen voor doorsnee Nederlanders met
zijn tirade tegen de redding van de euro. Dat zegt PvdA-leider Job Cohen in een
interview met deze krant.

Cohen: Henk en Ingrid leveren in

,,Wilders leidt de aandacht af van de rekening die Henk en Ingrid gepresenteerd
krijgen,   aldus Cohen. De PvdA-leider daagt Wilders uit het kabinet te laten
vallen. ,,Maar als er echt iets gebeurt wat hem niet zint, zegt Wilders:  Ach,
laat het kabinet maar zitten .

Volgens de PvdA-leider wordt door de regering nu  helemaal niks  gevraagd van de
rijken.

De PVV-leider zelf heeft het kabinet gisteren opnieuw in harde bewoordingen
gewaarschuwd dat mogelijke verdere bezuinigingen onder geen beding ten koste
mogen gaan van Henk en Ingrid, zoals Wilders zijn kiezers noemt. ,,2012 is het
jaar van de waarheid. Er liggen beren op de weg als het gaat om Europa en de
ombuigingen. Daar wind ik geen doekjes om. We hebben de intentie dit kabinet de
rit te laten uitzitten, maar niet tegen elke prijs. We gaan niet alles pikken,
zei Wilders gisteren. De samenwerking met de regeringspartijen noemde hij  een
verstandshuwelijk .

Premier Mark Rutte (VVD) reageerde laconiek op de harde taal van zijn
gedoogpartner. ,,Wilders kiest zijn woorden en zijn eigen toon. Dat mag. Maar de
samenwerking verloopt goed.   Ook vice-premier Maxime Verhagen (CDA) bleef
onaangedaan door de waarschuwingen van de vaste gedoogpartner. ,,We hebben een
open relatie. Dit moet gewoon kunnen.   >> P4

LOAD-DATE: September 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              46 of 127 DOCUMENTS



                              AD/Algemeen Dagblad

                           17 september 2011 zaterdag

Geert heeft de stekker, ik niet

BYLINE: De boodschap komt niet over. In de peilingen is de SP u voorbij
gestreefd. Frank Hendrickx en Axel Veldhuijzen

SECTION: Algemeen Dagblad - Nieuwsdienst; Blz. 4

LENGTH: 1106 woorden


den haag Geert Wilders noemt hem al  het schoothondje  van het kabinet, de échte
gedoogpartner. PvdA-leider Job Cohen hielp deze week het pensioenakkoord aan een
meerderheid, net als hij eerder het kabinet uit de brand hielp bij de redding
van Griekenland. Veel vaker hoeft Rutte niet meer aan te kloppen, laat de
oppositieleider nu weten. ,,Het wordt een enorme clash.

Kabinet hoeft,bij ongewijzigdbeleid, niet meerte rekenen opsteun van PvdA-leider
Job Cohen

Iedereen is een beetje gaar, glimlacht Job Cohen in zijn werkkamer met uitzicht
op het Haagse Plein. Gisteren om half drie in de ochtend kreeg het
pensioenakkoord een meederheid in de Tweede Kamer, vooral door een deal die hij
sloot met premier Mark Rutte.

U zei dat het kabinet gewoon PvdA-beleid moet uitvoeren. Is dat nu het geval?

,,Ja.

Helemaal?

,,Ja. Dit is wat wij wilden.

Van voor tot achter?

,,Ja.

Rutte heeft bij de onderhandelingen in deze kamer alles weggeven?

,,Nou ja, weggegeven  Wij hebben gevraagd en gekregen. Mensen met lage inkomens
die lang gewerkt hebben, kunnen er op hun 65ste uit, zonder dat ze veel moeten
inleveren. Mensen die op hun 61ste hun baan kwijtraken, krijgen een
overbruggingsregeling naar hun pensioen. Fondsen kunnen niet te veel risico s
nemen en te veel uitkeren aan ouderen ten koste van jongeren.

Waarom houdt de PvdA dit kabinet in leven?

,,We houden het kabinet helemaal niet in leven.

In Europa heeft dit kabinet de PvdA nodig

,,Als wij dat niet zouden doen, blijft het kabinet dan niet in leven? Wilders
blijft het steunen! Hij is er hartstikke tégen! Hij is hartstikke tegen het
pensioenakkoord. Maar hij blijft het kabinet steunen. Als wij  nee  zeggen, zit
het kabinet er nog steeds. Dan kan het kabinet niet veel meer in de eurocrisis
en is Rutte wel de Gekke Henkie van Europa, maar daarvan krijgt het land
gigantisch veel last. Zoveel last dat het tot een nog veel ergere recessie
leidt. En dat wil ik niet. Omdat het niet alleen maar gaat over een kabinetje.
Het gaat over de positie van Nederland.

Uw macht wordt dus overschat?

,,We kunnen wel het beleid beïnvloeden.

Maar die invloed is toch ergens op gebaseerd? Het kabinet kan niet zonder PvdA.

,,Wij zijn geen gedoogpartij. Wij hebben geen stekker die we er uit kunnen
trekken. Wilders heeft de stekker. Maar als er écht iets gebeurt wat hem niet
zint, zegt hij: ach, laat het kabinet maar zitten.

Dus het kabinet blijft gewoon zitten?

,,Nou, als ik zie hoe die crisis zich ontwikkelt en hoe de opvattingen
uiteenlopen, dan kan ik me niet voorstellen dat het goed gaat. Als het zo
doorgaat, komt het kabinet er nooit uit, omdat het geen echt beleid kan voeren.
Het wordt een enorme clash. En op onze steun hoeft Rutte niet te rekenen als hij
dit beleid voortzet.

,,Er zijn grote hervormingen nodig, alleen zo red je de economie. Dat doet het
kabinet niet, omdat het kabinet dat niet kan. Op het gebied van de woningmarkt
gebeurt er niets. We willen een nationaal woonakkoord. Iedereen is er voor,
behalve het kabinet. Ook bij de arbeidsmarkt moet er iets gebeuren.
Vanzelfsprekend.

,,Alleen het hervormen van de arbeidsmarkt is meer dan ontslagrecht en WW. Je
moet het leven van mensen die toch al onzeker zijn, niet alleen maar onzekerder
maken.

Was dit de laatste begroting van dit kabinet?

,,Weet ik niet. Dat moet je aan Wilders vragen. Ik ga daar niet over.

Wilders noemt u anders wel het schoothondje van het kabinet.

,,Dat slaat helemaal  Hij is bezig zijn straatje schoon te vegen. Hij steunt het
kabinet op essentiële punten niet, maar laat het toch zitten. Heel raar. Wilders
praat nu over Europa om de aandacht af te leiden van al die pijnlijke
maatregelen. Ja, natuurlijk. Doet hij toch altijd. Hij leidt de aandacht af van
de rekening die Henk en Ingrid gepresenteerd krijgen. Waarmee hij instemt. Hij
laat er 12.000 verpleegkundigen bijkomen in verpleeghuizen en haalt er elders
20.000 weg. Maar Wilders zwijgt liever over sociaal-economische vraagstukken die
hem niet bevallen. Hij kan wel zeggen dat het met Henk en Ingrid zo geweldig
gaat, maar als je de krantenkoppen leest over de Miljoenennota, dan weet je dat
dat tegenvalt.

Het kabinet heeft wel een visie: het huishoudboekje moet op orde.

,,Dat is hun mantra. Staatsschuld. 18 miljard bezuinigen, daar gaat het steeds
over. Maar als je dan vraagt: hoe zit het met de werkgelegenheid? Dan is het
stil. Iedere dag komen er tweehonderd mensen bij die werkeloos worden.

,,En waar leggen ze de rekening van de bezuiniging? Die komt steeds terecht bij
groepen die kwetsbaar zijn, en dat hoeven niet eens altijd arme mensen te zijn.
Mensen met huurtoeslag, zorgtoeslag, passend onderwijs, wajong. Komt allemaal
bij elkaar. Daar ben ik hartstikke tegen.

,,Waarom kunnen rijken niet meer bijdragen? In andere landen hebben welgestelden
zelf voorgesteld om extra belasting te betalen. Waarom zouden wij niet een
hogere belastingschijf kunnen invoeren?

,,Luister, wij hebben twee jaar geleden ook kunnen uitleggen waarom de
AOW-leeftijd omhoog moet. Omdat we Nederland klaar voor de toekomst moeten
krijgen. Europa is ook een lastig verhaal om uit te leggen. Maar als je iets met
overtuiging doet, dan denk ik dat je de mensen er achter kan krijgen. Ik vind
dat mijn verantwoordelijkheid.

,,Als je ergens in gelooft, moet je er ook echt achter staan. Dat is ook precies
wat ik Rutte kwalijk neem in zijn aanpak van de eurocrisis. Hij komt niet
eerlijk uit voor wat het kabinet aan het doen is. En daar komt het mismanagement
van hem en zijn collega s in Europa nog eens bij. Echt treurig zoals dat gaat.

Maar daar draagt u nu toch ook verantwoordelijkheid voor?

,,Nee, daar draag ik geen verantwoordelijkheid voor. Ik ben natuurlijk niet
verantwoordelijk voor het feit dat Rutte een verschilletje maakt tussen 100
miljard en 150 miljard euro.

,,Ik ben niet verantwoordelijk voor hun afspraken met Finland. Ik ben niet
verantwoordelijk voor Rutte die hier in de Kamer het één zegt en vervolgens in
een Engelse krant opeens opschrijft dat er ook wèl landen uit de euro kunnen
worden gezet

Maar ú geeft hem de goedkeuring.

,,Hij doet het op dat punt ook absoluut niet goed. Hij neemt de regie niet en
hij laat de De Jager maar vrolijk roepen: we zijn in het geheim aan het kijken
wat er gebeurt als Griekenland failliet gaat. Dat moet je niet zeggen. Dat zijn
de stomste dingen die je kan doen.

U wilt weer lijsttrekker worden, maar over drie jaar bent u 67 jaar. Is dat niet
te oud?

,,Ik wil me verder niet met hem vergelijken, absoluut niet, maar hoe oud was
Reagan toen hij president werd?

Job Cohen

Wilders leidt de aandacht af van de rekening die Henk en Ingrid gepresenteerd
krijgen. Waarmee hij instemt

LOAD-DATE: September 16, 2011

LANGUAGE: DUTCH; NEDERLANDS

GRAPHIC: Job Cohen:  Wij zijn geen gedoogpartij.  Foto Paul Bergen |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              47 of 127 DOCUMENTS



                              AD/Algemeen Dagblad

                           17 september 2011 zaterdag

Koersvast in onzekere tijden

SECTION: Algemeen Dagblad - Nieuwsdienst; Blz. 9

LENGTH: 348 woorden


vincent@ad.nl

Ja, koersvast is het wel, dit, om met Wilders te spreken  verstandshuwelijk met
CDA en VVD . Het is natuurlijk geen huwelijk, bij een huwelijk zijn twee
partners betrokken. Een triootje, dat is het, en soms heeft Wilders geen zin,
dan doet het kabinet het even met de oppositie, maar dat stond in het
samenlevingscontract, dus dat moet kunnen.

Dan moppert Wilders zijn gebruikelijke dommige gemopper, over eurofilie, dat dat
onnatuurlijk is, over de massa-immigratie en dat het voor Henk en Ingrid beter
is dat hij nu even niet meedoet.

Na het vrijen met de oppositie roept Rutte hem weer de kamer in en ze gaan
vrolijk verder met de poten onder de stoelen van Henk en Ingrid wegzagen. Of heb
ik het altijd verkeerd begrepen? Ik dacht dat Henk en Ingrid buschauffeur waren
of onderwijzer of politieagent of medewerker op het belastingkantoor, dat ze
twee kinderen hadden en dat ze behoorden tot de  kei- en keihard werkende
ruggengraat van de samenleving . Maar na het uitlekken van de miljoenennota weet
ik dat niet meer zo zeker. Goed was dat trouwens hè, maar wat wil je, met Donner
als eindverantwoordelijke op ICT. Die schrijft nog met een kroontjespen.

Nee, die Henk en Ingrid dat moeten toch kinderloze tweeverdieners zijn met
inkomens van drie keer modaal of hoger. Het is koersvast in zijn amateurisme,
dit ranzige triootje, kijk naar staatssecretaris Veldhuijzen van Zanten. Ik hoor
haar nog spreken op het Plein, over haar onzalige plannen met het
persoonsgebonden budget. ,,U hoeft zich geen zorgen te maken. Iedereen behoudt
de zorg die hij nu krijgt. Maar afgelopen donderdag in de Kamer zei ze, ik
citeer: ,,Ik weet niet eens wat ik op het Plein precies gezegd heb. Ik heb onder
druk misschien iets anders gezegd. Het spijt me ontzettend als ik mensen pijn
heb gedaan.

Het is koersvast in zijn halve waarheden van Rutte over de eurocrisis, over de
overheidsgaranties voor de banken, over het pensioenakkoord.

Het is koersvast in zijn weigering om echt te hervormen, in zijn kille
saneerdrift.

Maar de tijden die zullen met dit triootje alleen nog maar onzekerder worden.

LOAD-DATE: September 16, 2011

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              48 of 127 DOCUMENTS



                              AD/Algemeen Dagblad

                           16 september 2011 vrijdag

Kabinet-Rutte oogt broos

BYLINE: Frank Hendrickx

SECTION: Algemeen Dagblad - Nieuwsdienst; Blz. 4

LENGTH: 613 woorden


DEN HAAG De uitgelekte miljoenennota toont vooral de botsende wereldbeelden aan
van het kabinet en gedoogpartner PVV. Premier Rutte wil desnoods pijn lijden
voor Europa, Geert Wilders niet. Het lijkt een recept voor ongelukken.

Het is wachten op ongelukken tussen Wilders en coalitiepartners

Het kabinet is niet veranderd. Gedoogpartner Geert Wilders ook niet. De wereld
wel.

Een andere conclusie valt niet te trekken uit de onheilspellende tekst bij de
uitgelekte miljoenennota. Het woord Europa valt veertig keer in 76 pagina s. In
het regeerakkoord nog geen jaar geleden trots gepresenteerd was Europa een
ondergeschoven kindje. Vijf keer valt het woord in 46 pagina s, en dan vooral
als het gaat om het aanpassen van immigratieverdragen.

Amper twaalf maanden regeren, en niets is hetzelfde. ,,Dit kabinet is het licht
aan het einde van de tunnel,   meende de PVV-voorman destijds, maar nu heeft het
chagrijn de overhand. ,,Dit is een Eurofiele begroting,   mopperde Wilders
donderdag over de eerste, echte miljoenennota van  zijn kabinet . ,,Ik heb wel
achthonderd keer het woord Europa zien staan.

Chaos

De visie die het kabinet geeft op de huidige eurocrisis staat dan ook lijnrecht
tegenover de denkbeelden van de PVV. Premier Mark Rutte hamert er in zijn stuk
op dat Nederland niet zonder Europa kan. Dat de euro een zegen is voor de
Nederlandse economie. Dat Nederland er alles aan moet doen om chaos binnen de EU
te voorkomen.

Maar voor Wilders is het  begin van het einde van de euro  al lang ingezet. Hij
wil geen ronkende zinnen over belang van Europa. De Limburger wil een
exitstrategie.

Het is wachten op ongelukken. De economische groei valt nu al tegen, de
werkloosheid loopt op, de begrotingstekorten blijven hoger dan verwacht. En dat
terwijl de eurocrisis nog geen weerslag heeft gehad op de echte, reële economie.
De crisis is nu nog beperkt tot rode cijfers op de beurzen. Straks komt de echte
pijn. Nieuwe bezuinigingen lijken onvermijdelijk.

bezweringsformule

,,Dat is nu nog niet aan de orde,   luidt vooralsnog de bezweringsformule van
VVD, CDA en PVV. Maar in regeringskringen durft niemand te zeggen dat dat over
drie, vier maanden  nog zo is. Sterker nog: in de miljoenennota worden de
geesten overduidelijk rijp gemaakt voor nieuwe maatregelen.

Gaat Geert Wilders dat nog meemaken? Niemand die het weet. Binnen de coalitie
hopen ze dat de PVV er zijn knopen zal tellen. Als hij met het CDA en de VVD
breekt, met wie moet hij dan verder? Op het piepkleine SGP na, zit er in de
huidige oppositie geen enkele partij waar hij zaken mee kan doen.

Aan de andere kant is Wilders een man die risico s niet uit de weg gaat. Hij
brak ooit met de VVD om een kleine perspectiefloze éénmansbeweging te beginnen.
Daarmee vergeleken is een breuk met dit kabinet kinderspel.

toekomst

De uitlatingen van Wilders gisteren zullen CDA en VVD weinig hoop voor de
toekomst geven.

,,Als er nieuwe bezuinigingen komen, dan zullen die niet ten koste gaan van Henk
en Ingrid,  voorspelde Wilders. ,,Die hebben al genoeg bijgedragen aan de
huidige 18 miljard. De bezuinigingen moeten dan maar komen van de linkse hobby
s. Ontwikkelingssamenwerking, de publieke omroepen en dat megalomane project
Europa waar die Eurofielen zo van houden.

Zulke krachtige uitdrukkingen roepen meteen de vraag op of de eerste echte
begroting van dit kabinet ook meteen de laatste was. Alles draait het komende
jaar om de eurocrisis.

Het kabinet wil investeren in Europa, terwijl Wilders het  megalomane project
wil afbreken.

Zou iemand onder de huidige omstandigheden nog steeds de huidige coalitie willen
beginnen? Bij de regeringspartijen zal niemand het toegeven, maar het antwoord
luidt waarschijnlijk: nee.

LOAD-DATE: September 15, 2011

LANGUAGE: DUTCH; NEDERLANDS

GRAPHIC: Wilders staat voor wat betreft het standpunt over Europa lijnrecht
tegenover regeringspartners CDA en VVD. Foto EPA/MARCEL ANTONISSE |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              49 of 127 DOCUMENTS



                              AD/Algemeen Dagblad

                           16 september 2011 vrijdag

De mentaliteit van de Grieken is: we zien wel

BYLINE: MAARTEN VAN WIJK

SECTION: Algemeen Dagblad - Nieuwsdienst; Blz. 11

LENGTH: 761 woorden


Grieken zijn zorgeloos en dachten lange tijd dat het wel los zou lopen met de
crisis, zegt Nederlander Frans Happel (68). Maar vanaf zijn wijngaard op de
Peleponessos ziet hij de stemming sinds kort omslaan.  Ik denk dat ze nu pas
echt zijn geschrokken.

Nederlander Frans Happel: er valt hier niets te halen

Petalidi/Rotterdam ,,Een Griek ging laatst ploegen op het land van andere Griek.
Wanneer krijg ik betaald?  vroeg hij.  Met kerstmis,  zei die ander.  Maar
wanneer dan?  vroeg de ploeger toen. Want  met kerstmis  kan ook drie maanden na
kerst zijn. Of kerstmis over een jaar.

Het verhaal is waar gebeurd, zegt Frans Happel, die sinds 2000 een groot deel
van zijn tijd in Griekenland doorbrengt. Hij wil maar zeggen: als Nederland zijn
geld ooit nog terugkrijgt, dan kan het heel lang duren. ,,De mentaliteit is
hier: we zien wel. Dat is al veertig jaar zo en dat verander je niet in een paar
weken.

Happels leven in het dorpje Petalidi, gelegen in het zuiden van de Peloponnesos,
is idyllisch. Met zijn Nederlandse pensioen brengt hij elk jaar acht maanden
door op zijn eigen wijn- en olijfgaard. In januari begint hij met het snoeien
van de planten, momenteel is het oogsttijd. Het is zonnig, de stemming onder de
dorpelingen was altijd zorgeloos.

Maar sinds de crisis heeft Happel de sfeer zien veranderen. Toen de Griekse
regering harde bezuinigingen aangekondigde, dachten de Grieken dat het wel los
zou lopen, zegt hij. ,,Maar nu wordt de stemming neerslachtig. Mensen worden
geconfronteerd met dingen die echt moeten worden betaald.

De btw is omhoog gegaan naar 23 procent, uitkeringen, pensioenen en lonen gingen
omlaag. ,,De benzine is van 1,08 naar 1,70 euro gegaan. De supermarkt is hier 30
procent duurder dan in Nederland. Nederlanders klagen dat sinds de euro alles
duurder is geworden, hier is dat nog veel erger.

,,Sommige mensen hebben het echt heel moeilijk, ze kunnen de dagelijkse zaken
niet meer betalen. In een dorp als dit hebben mensen een moestuintje en kunnen
ze wat tomaten ruilen. Maar in de stad gaat dat niet. De werkloosheid is 20
procent en een uitkering stelt niets voor. Nederland is in vergelijking met hier
een sociaal paradijs.

Nederlanders zien het anders. Zij zijn boos op de  luie Grieken , die
voortdurend beloftes doen over bezuinigingen om ze vervolgens niet na te komen.
Diplomaten in Brussel zeggen dat ze genoeg hebben van het  getalm van die
kut-Grieken .

,,Papandreou belooft inderdaad van alles waarvan hij weet dat het niet kan, of
niet zo snel,   zegt Happel. De bezuinigingen worden overhaast, vindt hij. ,,Zo
moeten de Griekse staatsbedrijven worden verkocht. Maar wie wil die nu kopen?
Kopers wachten af. Als de druk stijgt, zal de regering nog wel zakken met de
prijs, denken ze. Ik snap de Nederlandse gevoelens wel, maar zo is er niks te
halen.

Oneerlijk

Overhaaste bezuinigingen pakken ook oneerlijk uit, vindt Happel. Een voorbeeld:
de twee weken geleden in allerijl aangekondigde nieuwe vastgoedbelasting, die 2
miljard moet goedmaken van eerder mislukte bezuinigingen. ,,Die innen ze via de
elektriciteitsrekening. Als je niet betaalt, heb je dus geen stroom.

De nieuwe belasting is niet te ontduiken, maar raakt soms de verkeerde personen.
,,Een eigenaar met vijftig appartementen betaalt niks. De huurder krijgen de
rekening. Hoe die hun geld terugkrijgen bij de eigenaar, daar moeten ze nog iets
op verzinnen.

Zo is de gewone man de klos, zegt Happel. ,,Zoals altijd in Griekenland. De
rijke bovenlaag ontduikt de belasting. Ik ken een chirurg die 250.000 euro
verdient, maar alleen belasting betaalt over 18.000 euro. De rest krijgt hij
namelijk zwart, onder de tafel. Negen van de tien miljoen Grieken kan niks doen
aan de crisis.

Al met al hadden de Grieken nooit de euro moeten invoeren, vindt Happel. Maar
terug naar de drachme kan niet. ,,Dat wordt heel vervelend. Ze produceren hier
niks. Auto s, tv s, alles komt uit het buitenland. En die spullen worden twee
keer zo duur.   Bij een ander doemscenario, een faillissement, lopen de Grieken
ook kans hun geld te verliezen. ,,Maar dat kan toch heilzaam zijn, denk ik. Dan
worden de schulden verlaagd. Andere failliete landen zijn er ook bovenop
gekomen.

Hoe dan ook, van de gedachte aan financiële rampen liggen de Grieken nog niet
wakker, weet Happel. ,,Op dat punt heerst er gelatenheid, geen nervositeit.  We
kunnen er toch niks aan doen,  denken ze. Dat gevoel doorbreken, daar heb je
eigenlijk een generatie voor nodig. Maar het moet nu. Anders gaat het niet
beter.

Frans Happel

Er heerst hier gelatenheid, maar geen nervositeit

LOAD-DATE: September 15, 2011

LANGUAGE: DUTCH; NEDERLANDS

GRAPHIC: Frans Happel heeft in Griekenland een olijf- en wijngaard.  Sommige
mensen kunnen de dagelijkse zaken niet meer betalen,  is zijn ervaring. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              50 of 127 DOCUMENTS



                              AD/Algemeen Dagblad

                          15 september 2011 donderdag

Premier Rutte heeft gegokt en verloren

BYLINE: frank hendrickx en hans van soest

SECTION: Algemeen Dagblad - Nieuwsdienst; Blz. 2

LENGTH: 584 woorden


den haag Na de financiële en de economische malaise dient zich nu ook een
politieke crisis aan. Griekenland lijkt reddeloos verloren. Premier Rutte heeft
steeds meer moeite iedereen te overtuigen van zijn stuurmanskunsten in de
Griekse crisis. ,,Het kabinet heeft vreselijk gefaald.

De voorschokken van een mogelijke ondergang van Griekenland zijn nu al te voelen
in Den Haag. Premier Mark Rutte heeft gegokt en verloren, roepen zijn
tegenstanders. Na alle miljardeninjecties, alle reddingsplannen, alle Europese
toppen lijkt Griekenland toch verloren. De critici van het kabinetsbeleid
claimden gisteren al gretig hun gelijk.

Voorop Geert Wilders, naar eigen zeggen door het kabinet weggehoond als  Gekke
Harry  omdat hij tegen de steun voor de Grieken was. ,,Hadden ze maar naar de
PVV geluisterd,   herhaalt de gedoogpartner keer op keer. ,,Wij wilden nooit een
euro geven aan de Grieken, maar het kabinet heeft struisvogelpolitiek bedreven.
Nu zitten we met de gebakken peren.

De SP - eveneens fel tegenstander van leningen aan Griekenland - ruikt ook
bloed. ,,Wij zijn altijd weggezet als onverantwoordelijk,   aldus Kamerlid Ewout
Irrgang. ,,Nu moeten we constateren dat dit regeringsbeleid onverantwoordelijk
is geweest. Het kabinet heeft vreselijk gefaald.   SP-leider Emile Roemer wrijft
het er ook nog even in: ,,Een kleuter kon een jaar geleden zien dat Griekenland
die schulden nooit kon terugbetalen.

Op veel sympathie van zijn medestanders hoeft Rutte ook niet te rekenen.
PvdA-Kamerlid Ronald Plasterk hekelt vooral de uitvoering van alle
reddingsplannen die door zijn partij zijn gesteund. ,,Het is een potsierlijke
puinzooi geworden,   vindt Plasterk. ,,Ik maak me zorgen over het politieke
mismanagement.

De tegenstanders kunnen vrij schieten, terwijl de premier bijna een slaaf van de
omstandigheden lijkt. De Griekse regering, het IMF, de aandelenmarkten, de grote
Europese landen: vele partijen bepalen uiteindelijk of er daadwerkelijk een
Grieks bankroet komt. Het kabinet kan weinig anders doen dan rekening houden
met alle scenario s , dus ook een faillissement.

Amper vijf maanden terug waarschuwde Rutte juist geestdriftig voor zo n
catastrofe. ,,Dan nemen we namelijk een levensgroot risico met wat Henk en
Ingrid en Achmed en Fatima hebben gespaard. Een faillissement kan een
kettingreactie veroorzaken in de eurozone, waardoor onze economie, banen en
pensioenen in gevaar komen.

Wilders meent juist dat Rutte in de fout is gegaan door niet eerder op een
bankroet van Griekenland aan te sturen. ,,Anderhalf jaar heeft het kabinet
gedraald en nu zijn de problemen alleen maar groter geworden. Er zijn nu geen
goede opties meer. Alles gaat pijn doen.

De PVV-leider wil met steun van de Tweede Kamer dat het kabinet alles gaat
doorrekenen. Hoeveel kost het om door te gaan met reddingsoperaties, hoeveel een
terugkeer van de gulden of de introductie van een noordelijke euro, de neuro? En
er moet een referendum komen, zodat de bevolking mee kan praten.

Intussen woekert de crisis voort. Wat er ook met Griekenland gebeurt, de
problemen met grotere landen als Italië en Spanje worden er niet minder om.
Rutte blijft oppositiepartij de PvdA nodig hebben om noodfondsen op te tuigen.

Over één ding is iedereen het eens: de euro zal nog lang het centrale onderwerp
blijven in Den Haag. Wilders waarschuwt: als het blijft misgaan, heeft de
minister-president iets uit te leggen: ,,Dan wordt het politiek en u weet
precies wat ik daarmee bedoel.

handelen in Griekse crisis onder vuur

LOAD-DATE: September 14, 2011

LANGUAGE: DUTCH; NEDERLANDS

GRAPHIC: Rutte krijgt ook van medestanders weinig sympathie als het gaat om zijn
handelen in de Griekse crisis. Foto wfa |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              51 of 127 DOCUMENTS



                              AD/Algemeen Dagblad

                            9 september 2011 vrijdag

In de cel na simpele overtreding

BYLINE: JORINA HASPELS

SECTION: Algemeen Dagblad - Nieuwsdienst; Blz. 4

LENGTH: 529 woorden


OUD-BEIJERLAND Even dacht de 69-jarige Dirk Zegel in een aflevering van
Bananasplit te zijn beland, maar het was de bizarre werkelijkheid. Nadat hij in
Oud-Beijerland fietste waar hij had moeten lopen, werd hij als een misdadiger
gearresteerd, in een wagen afgevoerd, gefouilleerd en in een cel gestopt.

Dirk Zegel lacht inmiddels hartelijk om zijn avontuur. ,,Weet ik ook eens hoe
dat voelt.   Natuurlijk klinkt het cynisme door zijn woorden heen. De actie van
de agenten in het Zuid-Hollandse Oud-Beijerland was volgens hem duidelijk buiten
proportie. Afgevoerd worden als een crimineel en in een cel gezet vanwege een
lichte overtreding. ,,Het was: riem uit de broek. Handen tegen de muur en
fouilleren. Mijn vrouw die net uit het ziekenhuis was ontslagen, mocht ik niet
eens bellen.

De grimmige arrestatie speelde zich al een week geleden af. Zegel fietst om
kwart voor negen  s ochtends door een lege winkelstraat naar de kapper. Wel
wetend dat het een voetgangersgebied is, maar ach, zo redeneert hij, er is
immers niemand te zien. Hij parkeert zijn fiets en gaat de kapperszaak in. Kan
meteen plaatsnemen in de stoel en doet zijn bril af en gehoorapparaat uit.

Hij heeft zich nog maar net geïnstalleerd, of een agent stapt de zaak binnen.
Wie de meneer was die op straat had gefietst? ,,Ik heb geantwoord dat ik dat
was, maar dat ik zonder gehoorapparaat te doof was om haar goed te kunnen
verstaan.

Had Zegel nog mogen denken dat hij zo misschien aan een boete kon ontsnappen,
heeft hij het mis. De agente gaat weliswaar naar buiten, maar blijft met een
collega  als een terriër  voor de deur wachten.

Geïrriteerd kijkt Zegel het aan, maar kan als hij klaar is, niets anders doen
dan naar buiten gaan, de agenten tegemoet. Zij vragen hem naar zijn
identiteitsbewijs. Geprikkeld én denkend aan alle verhalen over nepagenten,
vraagt Zegel of hij dan eerst hun legitimatiebewijzen mag zien. Die blijken ze
beiden niet te hebben. ,,Daarop heb ik gezegd dat ik ze dan als gewone burgers
beschouw en mij vrij voel te vertrekken.

Die opmerking had Zegel beter niet kunnen maken. De 69-jarige man wordt
tegengehouden en hoort met stijgende verbazing hoe er een politieauto wordt
besteld. Voor hij het goed en wel doorheeft, zit hij in een kale cel.

Pas als de officier van justitie arriveert, komt er licht aan het einde van de
tunnel. Hij erkent dat de politiemensen een legitimatie bij zich hadden moeten
hebben, maar stelt voor de zaak te seponeren. De boete zal wel blijven staan.

Geen zin in nog meer gedoe, besluit Zegel de man zijn zin te geven. Hij wil de
zaak zo snel mogelijk vergeten. Nu heeft hij spijt en wil hij dat de zaak
openbaar wordt. ,,Ik heb er zo n rare smaak aan overgehouden en dat wil niet
weggaan. Ik heb in de cel gezeten, terwijl die agenten fout zaten.

Dat erkent de politie en een woordvoerder zegt dat de agenten erop aangesproken
zullen worden. De boete zal echter niet worden kwijtgescholden. ,,We hadden hem
ook nog kunnen bekeuren voor het niet tonen van zijn identiteitsbewijs. Dat
hebben we laten zitten.

Dirk Zegel   Het was: riem uit de broek en handen tegen de muur

Dirk Zegel (69): Ik werd opgesloten, terwijl die agenten fout zaten

LOAD-DATE: September 8, 2011

LANGUAGE: DUTCH; NEDERLANDS

GRAPHIC: Oud-Beijerlander Dirk Zegel is in de cel gezet na te zijn opgepakt door
agenten die zich niet konden legitimeren.  Ik heb aan deze gebeurtenis een nare
smaak overgehouden,  zegt hij. Foto Victor van Breukelen |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              52 of 127 DOCUMENTS



                              AD/Algemeen Dagblad

                           7 september 2011 woensdag

Duits Hof kan lot van euro bepalen

BYLINE: PEET VOGELS

SECTION: Algemeen Dagblad - Economie; Blz. 19

LENGTH: 634 woorden


rotterdam De euro staat voor een belangrijke test. Het Constitutioneel Hof in
Karlsruhe beslist vandaag of de financiële steun aan de zwakke eurolanden wel
mag volgens de Duitse grondwet. Als het Hof negatief besluit, is de euro in
acuut gevaar.

Discussie laait op of bezuinigingen wel verstandig zijn

De zaak is aangespannen door eurosceptici, onder wie hoogleraren. Zij betogen
dat de noodhulp ook indruist tegen Europese regels, die verbieden dat eurolanden
elkaar financieel steunen.

De uitspraak is pikant, want Duitsland is de grootste betaler van noodhulp aan
zwakke eurolanden. Het land draait op voor een kwart van de noodhulp. Een
negatief oordeel van het Hof zal daarom vergaande consequenties hebben.

Maar ook met een positief vonnis is de euro nog lang niet uit de gevarenzone.
Gisteren gooiden de Italiaanse vakbonden het openbare leven plat met een
algemene staking tegen de bezuinigingsplannen van de regering-Berlusconi. En ook
in Spanje gingen de vakbonden de straat op om te protesteren tegen de
bezuinigingsvoorstellen van de regering.

Vooral rond Italië lopen de spanningen op. De regering heeft de grootste moeite
om 45 miljard euro aan beloofde bezuinigingen bijeen te schrapen. Inmiddels is
het beproefde middel van het aanpakken van belastingontduiking van stal gehaald
om genoeg geld binnen te halen. Of dat zal werken is twijfelachtig, want
belastingontduiking is een manier van leven in Italië. De Amerikaanse zakenkrant
Wall Street Journal meldde dat slechts 769 Italianen aan de fiscus opgeven meer
dan een miljoen euro per jaar te verdienen. Ter illustratie: Nederland telde
vorig jaar 121.000 miljonairs.

Onder druk van coalitiepartijen moest premier Berlusconi eerder al een plan
inslikken om de rijken een extra belasting op te leggen. Nu zal de btw verder
verhoogd worden, een maatregel die de armeren harder raakt dan de rijken.

En nu nemen de spanningen in Spanje ook weer toe. Ook daar worstelt de regering
met extra bezuinigingen om het tekort omlaag te krijgen en vrezen de werknemers
de rekening te moeten betalen. En met een werkloosheid van twintig procent
betaalt de bevolking al een hoge prijs, is het algemene gevoel.

In Griekenland is het inmiddels al flink mis aan het lopen. Vorige week trokken
de controleurs van de Europese Centrale Bank en het IMF zich terug uit het land.
Opnieuw bleek dat de Griekse regering haar beloften over bezuinigingen en extra
belastinginkomsten niet was nagekomen. Vooral de belastinginning is een groot
probleem voor het land. De Belastingdienst functioneert er erg gebrekkig en dat
betekent dat de Grieken lang niet betalen wat ze officieel horen te doen.

Maar ook in Griekenland voelen de mensen de bezuinigingen. De lonen zijn
verlaagd en het leven is flink duurder geworden door de hogere btw en het
afschaffen van allerlei subsidies. De protesten nemen ook daar toe en de vraag
is hoe lang de regering kan doorgaan met lastenverhogingen die de gewone burgers
veel harder raken dan de rijken. Want belastingontduiking is onder rijken een
veel groter probleem.

Geen wonder dat de laatste tijd de discussie oplaait of de aanpak van de
eurocrisis wel deugt. Door steeds meer te bezuinigen, draaien de regeringen de
economie de nek om, zo luidt de kritiek. De discussie is weer actueel geworden
nu duidelijk is dat de economische groei in de westerse wereld terugloopt. Zowel
in de VS als in Europa groeit de vrees voor een nieuwe economische recessie.

IMF-baas Christine Lagarde riep de regeringen in Europa en de VS daarom op te
stoppen met al te drastische bezuinigingen. En onlangs vroeg ze zelfs om
maatregelen om de economie te stimuleren en de tekorten pas in een later stadium
op te lossen.

Maar die oproep is voorlopig nog geen beleid. Want om het vertrouwen van de
beleggers terug te winnen, is bezuinigen het enige wat werkt.

LOAD-DATE: September 6, 2011

LANGUAGE: DUTCH; NEDERLANDS

GRAPHIC: Een Italiaanse staker neemt in Rome deel aan een manifestatie tegen de
bezuinigingsplannen van zijn regering. Foto AFP |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              53 of 127 DOCUMENTS



                              AD/Algemeen Dagblad

                           24 augustus 2011 woensdag

Te Koop: aandelen in Het Bombardement

BYLINE: ab zagt

SECTION: Algemeen Dagblad - Showbuzz; Blz. 18

LENGTH: 827 woorden


Het Bombardement, met Jan Smit in de hoofdrol, wordt de eerste grote Nederlandse
speelfilm waarin ook het gewone volk voor een klein bedrag kan investeren, aldus
regisseur Ate de Jong. Zo hopen de producenten de financiering rond te krijgen.

We hebben de steun van bedrijven en particulieren nodig  San Fu Maltha

Elke particulier kan geld in aandelen voor deze film steken. ,,Het wordt een
volkse film, dus gaan wij ook volksaandelen uitgeven,   zegt regisseur Ate de
Jong (bekend van Miami Vice) over het initiatief om zijn film Het Bombardement
gedeeltelijk door middel van crowd-funding te laten financieren.

Zeker in de internationale filmwereld is het een steeds vaker gebruikt middel om
particulieren bij de financiering van een productie te betrekken. Het
Bombardement is de eerste grote Nederlandse film waarvoor De Jong en producent
San Fu Maltha naar dat middel grijpen. ,,Het wordt steeds moeilijker om
dergelijke grote producties alleen met subsidie, co-productiegeld en via andere
officiële kanalen te financieren. Zeker in het huidige culturele klimaat van
Nederland. We hebben daarom de steun van bedrijven en particulieren nodig,
verklaart San Fu Maltha, de producent van Het Bombardement die eerder met veel
moeite Zwartboek van Paul Verhoeven realiseerde.

De Jong: ,,De mensen die hun geld in onze aandelen steken, krijgen daar van
alles voor terug: een kaartje voor de première, met een speciaal optreden van
Jan Smit en misschien wel een rolletje in de film. We denken er voorlopig aan om
aandelen van tussen de honderd en vijfhonderd euro uit te geven. Of er ook een
deel van de winst uitbetaald gaat worden, hangt van de Belastingdienst af.

Het rondbreien van de financiering van Het Bombardement is op dit moment in
volle gang. De benodigde zes miljoen is nog niet bij elkaar.

Maltha: ,,Van de gemeente Rotterdam krijgen we enthousiaste reacties en er was
ook bereidheid om mogelijk Het Bombardement financieel te ondersteunen. Helaas
is er een totale uitgavenstop gekomen. We hopen toch dat er nog een bijdrage
komt vanuit het stadhuis. Temeer omdat we ongeveer eenderde van het budget in
Rotterdam zullen uitgeven.

Gezien het onderwerp - een Nederlands-Duits liefdesverhaal tijdens de eerste
dagen van de oorlog zou er wellicht ook financiële steun uit Duitsland mogelijk
zijn. ,,Maar daar zitten ze tegenwoordig niet meer te wachten op films waarin de
Duitsers als de agressors optreden,   weet Maltha, die voor Zwartboek wel Duits
geld op tafel kreeg.

,,Bovendien werken de Duitsers om bureaucratische redenen heel langzaam,   zo
voegt De Jong toe. ,,Maar wij willen vrij snel beginnen met draaien. Dat heeft
ook met de agenda van Jan Smit te maken. Hij heeft volgend jaar drie maanden
voor de film vrijgemaakt. Daar zitten we dus aan vast. De film draait om hem.

Smit speelt in Het Bombardement een bokser die in Rotterdam is komen wonen en
daar zinderend verliefd wordt op een jonge Duitse vrouw die echter op punt van
trouwen staat met een oudere Rotterdammer om daarmee haar familie te redden. Als
de Duitsers het centrum van Rotterdam platbombarderen, raken de twee geliefden
elkaar kwijt. Maar hij gaat terug het centrum in om haar te redden.

Maltha: ,,Ik ben zelf in Rotterdam geboren. Mijn grootouders hadden een huis
waar nu V&D staat. Dat is toen helemaal weggebombardeerd. Dus ik weet hoe diep
de sporen zijn die deze gebeurtenis heeft achtergelaten.

emoties

De Jong verwacht dat zijn film veel emoties zal losmaken in de Rotterdamse
gemeenschap. ,,We zijn van plan om het bombardement, dat een minuut of zeventien
duurde, integraal in de film te verwerken. Net zoals Steven Spielberg dat in
Saving Private Ryan heeft gedaan met de invasie van Normandië. Dat oorlogsgeweld
zat aan het begin. Wij doen het aan het slot. Nederlandse bedrijven zijn
inmiddels in technisch opzicht zo ver gevorderd dat wij die aanval heel
overtuigend kunnen laten zien. Daardoor is het nu mogelijk om deze film voor een
redelijk budget te maken. Vroeger zou dit, voor Nederlandse begrippen,
onbetaalbaar zijn geweest.

Toen de makers onlangs in het AD bekendmaakten dat Jan Smit de belangrijkste
mannelijke rol zou spelen, werd daar in bepaalde kringen van de Nederlandse
filmgemeenschap nogal smalend op gereageerd. Zeker door beroepsacteurs. Ate de
Jong: ,,Ik kan me wel voorstellen dat mensen daar verbaasd op reageerden. Maar
het is een vooroordeel. Niemand heeft Jan zien acteren. Ik wel. Hij heeft
charme, is positief, vol optimisme en humorvol. Ik heb er alle vertrouwen in.
Hij is geknipt voor deze rol. Hij kan grotendeels zichzelf blijven.

,,Bovendien,   zo constateert De Jong, ,,zijn er in de Nederlandse filmwereld
genoeg voorbeelden van acteurs en actrices die zonder ervaring toch wisten te
overtuigen. Theo Maassen, Martijn Lakemeier, Monique van de Ven en Linda de Mol
hadden ook nooit eerder in een film geacteerd en doen het goed. Dus geef Jan
Smit het voordeel van de twijfel.

Producent wil film financieren met  crowd-funding

LOAD-DATE: August 23, 2011

LANGUAGE: DUTCH; NEDERLANDS

GRAPHIC: Regisseur Ate de Jong instrueert Jan Smit bij de opnamen voor Het
Bombardement. foto William rutten |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              54 of 127 DOCUMENTS



                              AD/Algemeen Dagblad

                            19 augustus 2011 vrijdag

Geacht Kamerlid, waar is uw jasje?

BYLINE: Axel Veldhuijzen

SECTION: Algemeen Dagblad - Nieuwsdienst; Blz. 4

LENGTH: 525 woorden


Tijdens het urenlange debat over de vraag of premier Rutte wel eerlijk was over
de steun aan de noodlijdende eurolanden, voltrok zich bijna ongemerkt een
incidentje. Eddy van Hijum, de altijd onberispelijke fractiesecretaris van het
CDA, ging in een van de voorste bankjes zitten terwijl hij geen jasje droeg. Het
debat was live op televisie. Van Hijum voerde weliswaar niet het woord, heel
Nederland kon hem er toch zo bij zien zitten.

Kamervoorzitter Gerdi Verbeet aarzelde daarom ook geen moment. In een discreet
briefje vroeg zij de volksvertegenwoordiger of hij zijn jasje misschien in het
hotel had laten hangen. ,,Het was een open vraag, maar het viel bij mij helemaal
verkeerd,   moppert Van Hijum.

,,Ik was  s ochtends op Schiphol aangekomen, heb daar bij Suit Supply zelfs nog
een vers overhemd gekocht om direct naar Den Haag door te reizen. Ik wilde toch
ook weer niet in m n vakantiekloffie de vergaderzaal binnenlopen.

Voor de strenge Kamervoorzitter was het niet genoeg. De waardigheid van het
parlement is voor haar een heel groot ding. Daarom let ze scherp op de
omgangsvormen, het taalgebruik en dus ook de kleding van de dames en heren
volksvertegenwoordigers.

Van Hijum vindt het vreemd. ,,Ik had een keurig overhemd aan, maar als ik met
mijn familie op vakantie naar Curaçao ga, neem ik geen pak mee voor het geval de
Kamer wordt teruggeroepen.

Kloffie

De Tweede Kamer kent geen formele kledingcodes. ,,Maar in de praktijk zorgt
iedereen ervoor dat hij er verzorgd uitziet,   zegt oud-Kamervoorzitter Frans
Weisglas. Hij sprak ook wel eens politici op hun kloffie aan. ,,Zo was er
minister De Geus van de PvdA. Die wilde ook zonder jasje vergaderen. Mijn regel
was dat de leden van het kabinet in ieder geval een jasje aan hebben en een das
om. Het verandert snel, want in het vorige kabinet had je heel wat bewindslieden
die zonder das naar de Kamer kwamen.

CDA er Van Hijum vindt ondertussen dat hij onterecht is aangesproken. ,,Het
klopt dat ik anders altijd in pak loop, maar je moet ze eens de kost geven in de
Kamer. Kijk eens naar Tofik Dibi van GroenLinks, of Hans Spekman van de PvdA.
Alsof zij ooit een pak hebben aangehad.

Spekman is een verhaal apart. Hij draagt trots de truien die zijn 15 jaar
geleden overleden grootmoeder voor hem breide. Zijn kleding, die aantoont dat je
ook heel lang met dezelfde spullen kan doen, is bijna een politiek statement.

Begin jaren  70 was dat net zo met PvdA er Jan Schaefer, die zijn band met de
gewone man uitdrukte met zijn spijkerpakken. Een andere revolutionair was
LPF-minister Herman Heinsbroek. Hij verscheen als eerste bewindsman zonder
stropdas in de Kamer.

Gerdi Verbeet is zich ondertussen van geen kwaad bewust. ,,Het was gewoon een
grapje. De heer Van Hijum is anders altijd zo net gekleed. Meer niet,   zo laat
haar woordvoerder weten.

Eddy van Hijum

Alsof Dibi en Spekman ooit een pak aanhebben

DEN HAAG Kamervoorzitter Gerdi Verbeet heeft CDA-Kamerlid Eddy van Hijum
woensdag aangesproken op zijn kleding. De net van vakantie teruggekeerde
parlementariër ging zonder jasje in de bankjes zitten. Hij is ontstemd.

cda er eddy van hijum gepikeerd na terechtwijzing voorzitter

LOAD-DATE: August 18, 2011

LANGUAGE: DUTCH; NEDERLANDS

GRAPHIC: CDA-Kamerlid Eddy van Hijum zit normaal gesproken onberispelijk gekleed
in de Kamerbankjes. Maar afgelopen woensdag droeg hij geen jasje-dasje. Dat viel
Kamervoorzitter Gerdi Verbeet meteen op. | De Kamerleden Tofik Dibi en Hans
Spekman hebben hun eigen kledingstijl. Foto s peter hils & ANP/koen suyk |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              55 of 127 DOCUMENTS



                              AD/Algemeen Dagblad

                           13 augustus 2011 zaterdag

Ik ben nu leuker dan tien jaar geleden

BYLINE: Tekst: Annemart van Rhee Foto s: Jacqueline de Haas

SECTION: Algemeen Dagblad - Weekeinde; Blz. 2

LENGTH: 2000 woorden


Zijn tweede comeback bij Radio 538 is een succes. Ook zijn schilderijen slaan
aan. Toch vinden velen Ruud de Wild (42) nog steeds een hufter.  Ik heb me
wanstaltig gedragen.

ij lijkt op weg naar de campingwinkel, maar hij gaat achter de microfoons van
het radiostation met  de vetste hits  van Nederland zitten. Slippers,
verfrommelde plastic zak met spullen en jeans vol verfspatten. Relaxed staat nog
net niet op Ruud de Wilds voorhoofd of tussen de tientallen tatoeages die zijn
armen sieren. Hij is tevreden: vanuit Amerika en Engeland bestaat concrete
belangstelling voor zijn schilderijen. Dit najaar reist hij af om te exposeren.

Verder voelt de dj zich na diverse mediatransfers en flirts met andere
werkgevers goed, op het oude nest. En statistieken wijzen uit dat hij die
schwung via de luidsprekers weet over te brengen op zijn publiek. Een half jaar
na zijn tweede comeback bij Radio 538 blijkt De Wild de nummer één van de
middag. Zelfs de grootste concurrent 3FM s Coen en Sander Show passeerde hij
eerder dan voorzien.

Een opsteker na zijn turbulente breuk met 538 in 2008, waarbij hij oud-collega s
publiekelijk beledigde. Zij noemden hem op hun beurt een geldwolf omdat hij koos
voor Q-music. Toen zijn contract daar na twee jaar afliep, had hij heimwee. De
Wild: ,, Ik heb de directeur van 538 gebeld en gevraagd of ik terug mocht komen.
Ik heb me destijds wanstaltig gedragen. Maar ik was zoekende, meer kan ik er
niet van maken. Bij mijn rentree hier heb ik ten overstaan van het volledige
bedrijf mijn excuses gemaakt. Alle gasten met wie ik ruzie had, ben ik afgegaan.
Zo hoort dat als je zaken verkeerd hebt gezien. Als je op die manier een grote
jongen durft te zijn, geven andere mensen jou weer hun vertrouwen.

,,Dat deden ze ook omdat ik een commitment afgaf. Ik zei: binnen een jaar ben ik
op z n minst nummer twee van de middag, daar doe ik mijn stinkende best voor.
Die belofte bezorgde me wel een paar slapeloze nachten. Spanning: wat als het
mislukt? Maar ergens voelde ik ook vertrouwen. Want het is wel zo dat ik geloof
niet arrogant bedoeld in mijn eigen kwaliteiten en die van mijn collega s. Dus
kwam het aan op knallen en keihard werken.

Dat doorbeuken slaat niet alleen aan bij luisteraars en aangenaam verraste
538-aandeelhouders, maar ook bij de beroepsrebel zelf. Hoewel hij al twee
decennia professioneel alles en iedereen onder vuur neemt op de radio, vindt De
Wild zichzelf pas het laatste jaar goed als dj. Hij analyseert dat recente
inzichten een einde maakten aan het eerder genoemde zoeken en nu hernieuwd elan
opleveren, wat doorklinkt in zijn werk.

k ben een leukere persoonlijkheid dan tien jaar geleden. Vind andere dingen
belangrijk. Zie nu dat ik te veel geloofde in het glamourimago van de
succesvolle dj: drank, feesten en rock and roll. Als je jong bent, vind je dat
stoer en wil je meedoen. Ik probeerde krampachtig dat beeld op te houden, ook al
knaagden twijfels of was ik bang. Om dat te camoufleren bakende ik keurig
gespreksonderwerpen af of lulde om zaken heen, waardoor ik gekunsteld en
afstandelijk overkwam. En soms werd ik juist weer woedend als iemand iets over
me zei of schreef.

,,Ik heb therapie gehad waarbij ik in de spiegel naar mezelf moest kijken om
vervolgens eerlijk te zeggen wat ik zag. Ook de onplezierige kanten moest ik
benoemen. Dat vond ik een zware wedstrijd. Heel pittig. Ik ontdekte dat ik
minder leuk was dan ik dacht. Wat een lul. Een allemansvriend die met de mensen
die er echt toe doen in zijn leven geen fatsoenlijk contact had. Ik wist: zo wil
ik het niet meer. Wanneer ik nu met mijn dochter ben (de 8-jarige Toy Travis,
uit zijn huwelijk met actrice/presentatrice Tatum Dagelet, red.), vind ik het
echt leuk om haar verhaal te horen. Ga ik ervoor zitten en heb ik er plezier in.
Eerder had ik dat niet. Net zoals je op verschillende manieren met iemand kunt
ontbijten: gewoon je eten naar binnen schuiven of met elkaar praten tijdens dat
moment.

Die nieuwe houding is het resultaat van voortschrijdend inzicht en het tackelen
van zijn eigen demonen. De Wild, de tiende van elf kinderen, wordt uitermate
streng gelovig opgevoed waarbij de overtuiging geldt dat het einde der tijden
nadert. Met de mentale gevolgen van die constante en abstracte dreiging, die hij
eerst wegstopt door er tegen te rebelleren, staat hij later alsnog oog in oog.
Een traumatische ervaring, hij was getuige van de moord op Pim Fortuyn in 2002
op het Mediapark, maakt emotioneel zoveel los dat hij jaren diep zit en zich
doodongelukkig voelt, zoals hij zelf zegt.

,,Bang zijn voor de dood, verlies en ziektes, een fobie voor vliegen en falen.
Ik durf te zeggen dat ik al mijn angsten heb overwonnen. Deels door er wat aan
te doen met therapieën en praktische cursussen. En ik loop veel hard. Ik gebruik
verder geen drugs, maar hardlopen is als een soort gratis drug door de
adrenaline die vrijkomt. Soms loop ik op een ochtend wel 25 kilometer. De fase
waarin het niet meer uitmaakt of je een, twee of drie uur rent, vind ik het
mooist. Ook ouder worden, kinderen krijgen en diverse ervaringen bepalen hoe je
in het leven staat. Het is een cliché, maar: wat je niet kapot krijgt, maakt je
sterker. Je groeit daardoor en leert met jezelf leven. Je ontwikkelt meer
zelfvertrouwen, laat bepaalde dingen gewoon gebeuren en berust erin dat je op
sommige levensvragen geen antwoord hebt of krijgt.

,,Ik schuw niks meer omdat ik alles zo n beetje heb meegemaakt. Ik ben niet murw
of blasé, maar bedenk het zo gek of ik ben ermee geconfronteerd. En dan moet je
kiezen: maak je het bestaan leuk of ga je er aan onderdoor. Die schietpartij,
sterfgevallen in mijn omgeving en de hele heftige bevalling van Aafke (zijn
tweede echtgenote, red.) die bijna dood ging. Een vergiftiging zorgde ervoor dat
het helemaal mis ging en op het laatste moment een keizersnee noodzakelijk
bleek. Ik hield mezelf voor: ik moet er voor haar zijn. Maar in een soort paniek
stond ik op waardoor ik de complete operatie live vlak voor me zag. Als ik
terugkijk, zie ik dat al die gebeurtenissen op mij een louterende invloed hebben
gehad.

,,Ik ben nu de persoon die ik wil zijn. Dan kun je ook niet meer tegenvallen.
Iemand die anders in het leven staat en niks geeft om zijn imago. Een paar jaar
geleden zou ik bijvoorbeeld woedend zijn geworden over dat scheidingsboek van
Tatum (Drinken vloeken en hopen dat je bemind wordt). Ik heb inmiddels geleerd:
van sommige dingen vind ik niks. Ook op de radio niet. Het is wel spannend om
soms geen mening te hebben. Over dat boek denk ik alleen: waarom? Zij vond het
kennelijk nodig om de breuk van zich af te schrijven. Prima. Het zij zo. We gaan
goed met elkaar om.

,,Ik ben niet bang om voor lul te staan. Ik ben de schaamte voorbij. In de ogen
van veel mensen ben ik een gênante vertoning: 42 jaar, vader van twee kinderen
die nog altijd drieletterwoorden op de radio schreeuwt. Het interesseert me geen
reet wat ze van me denken. Privé ben ik een leuke echtgenoot en een leuke vader
als  s avonds de voordeur dichtgaat. Met de rest van de wereld woon ik niet
samen. Ik hoef de wereld niet te veranderen, ben geenszins vol van mezelf, maar
evenmin vals bescheiden. Ik zoek de balans tussen een goede radiomaker en een
goede kunstenaar. Elke ochtend sta ik in mijn atelier. En de handel gaat als een
dolle. Er is veel vraag naar. Een De Wild gaat van 1000 euro tot oneindig van de
hand. Want als je een schilderij van een kilometer lang wilt, dan maak ik dat.

,,Ik heb mijn ouders de zwaar religieuze opvoeding later nooit kwalijk genomen.
Ik ben ook niet iemand die lang boos blijft. Ik ben geen atheïst of zo, want die
zijn zo fanatiek bezig met niet-geloven dat het een overtuiging op zich wordt.
Ik sluit niks uit, dat vind ik kortzichtig. Dus ook God niet. Toen mijn moeder
overleed, was haar allerlaatste woord een soort zucht: God. Ik dacht: dat is
gek; misschien weet ze meer dan ik. Maar ze komt niet terug om me dat te
vertellen. Wanneer ik naar mijn eigen kinderen kijk, denk ik: bij hen doe ik het
anders. Geen dwang om een instituut te volgen.

,,Sowieso wil ik mijn kinderen niet claimen. Op geen enkele wijze. Wanneer ik om
me heen kijk benauwt het me wel eens hoe ouders met hen omgaan. Sommigen nemen
kinderen erbij als een soort accessoire wanneer ze uitgekeken zijn op de
chihuahua. En dan verzuipen ze erin. Moderne gekte. Het kind moet slagen,
intelligent zijn, alles kunnen, vijf hobby s tegelijk hebben en daarnaast nog
uitblinken in drie sporten. Het wordt gek gemaakt omdat pa of ma erover willen
kunnen opscheppen. Het is een statussymbool. Mijn kind moet vooral een kind zijn
en het moet passen in het complete plaatje. Het klinkt egocentrisch, maar zo
bedoel ik het niet: er moet ook nog ruimte voor mij zijn. Ik ga niet mijn
complete vrije tijd aan de kinderen besteden. Want alleen wanneer ik gelukkig
ben, kan ik anderen dat ook maken. Ik heb alles voor ze over, maar laat me niet
opslokken. Zijn ze 15 dan wil ik ze recht kunnen aankijken en vertellen: zo
stond ik erin en ik heb dat gedaan met de volle overtuiging dat het goed voor
jullie was.

Waar zijn collega Edwin Evers iedereen aanspreekt en enkel lovende recensies
krijgt, roept Ruud de Wild ondanks zijn mooie luistercijfers ook veel antipathie
op. Zijn uitgesproken stijl stuit op weerstand. Mensen pruimen zijn sarcastische
toon niet, ze vinden hem een radiohufter die anderen in de zeik neemt. ,,Maar ik
werk altijd met open vizier en verneuk niemand. Ook zal ik nooit, zoals bij
tv-talentenjachten wel gebeurt, de motorzaag in iemands ziel zetten. Ik weiger
een geïnterviewde te naaien zoals in uitzendingen van Powned gebeurt met het
betere plak- en knipwerk waardoor hij of zij slechter uit het gesprek komt. Dat
Powned is ook allemaal zo bedacht en als je er goed naar kijkt kleurloos. Er is
niks rebels aan. Het is een leuke hobby voor Dominique Weesie die doet alsof hij
er voor de gewone man is, maar intussen is hij zo elitair als wat. Het doet me
denken aan een meisje dat naar mijn expositie in Almere kwam en eigenlijk niks
te zeiken had over de inhoud en opzet. Toen begon ze maar over de plek: Almere,
dat is toch niks. Ik dacht: wat ben jij een miskende, elitaire trut. Sodemieter
dan op. Want ook hier geldt een cliché: een schilderij moet wel boven de bank
passen. Klinkt flauw, maar zo is het wel.

,,Edwin is nummer één. Hij is sky high, abnormaal. Al jaren. Hij is de Michael
Jackson van de radio. Hij kan dingen die ik niet kan. Hij is muzikaal, hij kan
goed typetjes doen en kiest daarbij qua actualiteit dan altijd de goede om na te
doen. Hij is compleet. Verder snapt en begrijpt hij het hele volk, waardoor
iedereen van hem houdt. Hij is de boy next door. Terwijl heel veel mensen mij
niet leuk vinden. Of je houdt van mijn programma s, of je vindt me een lul. Geen
idee waarom. Misschien om hoe ik eruit zie?

De Wild wijst daarbij naar zijn rijkelijk bewerkte armen. Zo n honderd keer
bracht hij een bezoek aan artiesten met naalden en inkt. Misschien wel 150. ,,Ik
vond het al prachtig toen het nog niet chic was, in de tijd dat alleen
bouwvakkers ermee liepen. Ik denk dan: dit er nog bij, een klein dingetje daar.
Wanneer ik eenmaal bezig ben, kan ik niet meer stoppen. Ik weet geen maat te
houden. Als ik er later genoeg van heb, laser ik ze toch weg. Als ik dan nog
niet dood ben tenminste. Ik leef op dit moment en nu vind ik het mooi. Ik plan
überhaupt nooit ver vooruit. Dat heeft geen enkele zin omdat onverwachte
gebeurtenissen alles overhoop kunnen halen. Soms vraag ik me wel eens af: wat
als God bestaat? Zit hij dan stiekem te gniffelen over doelen die je je gesteld
hebt over tien jaar? Omdat hij toch al weet dat dood, ziekte of wat anders
voortijdig roet in het eten gooit? Zit jij je druk te maken terwijl het lot
allang iets anders heeft bepaald. Met de dag leven, is daarom mijn motto.   n

Ik ben niet bang om voor lul te staan. Veel mensen vinden mij een gênante
vertoning. Dat interesseert me geen reet

De Wild zag in therapie dat hij op het verkeerde spoor zat, en veranderde

LOAD-DATE: August 12, 2011

LANGUAGE: DUTCH; NEDERLANDS

GRAPHIC: In beeld:  Ik werk altijd met open vizier en verneuk niemand.  |
Grafisch: Elke ochtend zit De Wild in zijn atelier. Zijn schilderijen altijd met
tekst worden geëxposeerd én verkocht. | Getekend:  Ik schuw niks meer omdat ik
alles zo n beetje heb meegemaakt. Gaandeweg leer je er in te berusten dat je op
sommige levensvragen geen antwoord krijgt.  |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              56 of 127 DOCUMENTS



                              AD/Algemeen Dagblad

                           13 augustus 2011 zaterdag

Hard zijn voor Europa

BYLINE: FRANK HENDRICKX

SECTION: Algemeen Dagblad - Nieuwsdienst; Blz. 10

LENGTH: 1104 woorden


DEN HAAG Onno Ruding stond als minister van Financiën al bekend om zijn harde
lijn en no-nonsensebeleid. Dat is volgens de voormalige topbankier ook nu het
medicijn voor het kwakkelende Europa: discipline, sancties, hardheid. Dat
Nederland daarvoor meer macht moet overdragen aan Europa is onvermijdelijk,
hoezeer het Nederlandse kabinet er ook tegen is. ,,Anders voorzie ik een steeds
verdere verloedering.

Oud-minister van Financiën wil strenger monetair beleid

Onno Ruding blijft streng, ook voor de gewone man. ,,Je moet mensen soms
confronteren met de realiteit,  zegt de ex-minister, ex-topbankier en ex-IMF er.
,,Dat is nooit leuk, maar het moet. Als je nu naar de crisis kijkt, kom je
uiteindelijk ook bij de burgers terecht in de verschillende lidstaten. Ze eisen
aan de ene kant dat het gedonder ophoudt, maar als de regeringen maatregelen
willen, staan dezelfde burgers te gillen dat zij er geen last van willen hebben.
Het kan niet allebei.

Ruding tegenwoordig onder andere voorzitter van de Europese denktank CEPS is er
nooit voor teruggeschrokken om op tenen te gaan staan. Als minister kreeg hij
een storm van kritiek over zich heen omdat hij zei dat werkeloze jongeren liever
bij  tante Truus  bleven zitten in plaats van op zoek te gaan naar een baan.
,,Onno: een nul van voren, een nul van achteren,  hoonde cabaratier Wim Kan,
maar uiteindelijk kreeg de CDA er steeds meer waardering voor zijn
no-nonsensebeleid.

De confrontatie met collega s in het kabinet ging de monetair econoom evenmin
uit de weg. Ook die houding is niet veranderd. Zo kan studiegenoot Lubbers ook
een telefoontje verwachten na zijn pleidooi eerder deze week dat de Europese
Centrale Bank (ECB) euro-obligaties moet uitgeven, terwijl Ruding daar juist
tegen is. ,,Ruud is een vriend natuurlijk, maar geen monetair econoom.  Met
minister van Financiën Jan Kees de Jager heeft Ruding veel contact en over hem
is hij positief. ,,Zijn beleid is tot dusver goed, maar nu neemt de kritiek toe
omdat de bedragen groter worden.

Hoe zou u de situatie in Euopa op dit moment omschrijven?

,,Er is sprake van angst, onzekerheid en een extreem groot gebrek aan
vertrouwen. Dat is slecht voor de beurzen, maar ook voor de echte economie. Het
kan een negatief effect hebben op de investeringen van bedrijven en op de
bereidheid van consumenten om uitgaven te doen. Ik zeg dit niet met plezier,
want het is niet iets abstracts. Het raakt ons allemaal.

Critici zeggen dat er nog veel meer geld in het Europese noodfonds moet en dat
rijke landen samen met arme lidstaten moeten lenen via  euro-obligaties .

,,Dat is het Europa van de solidariteit. Klinkt heel mooi, maar het is wel op uw
en mijn kosten, op kosten van de belastingbetaler. Ik wil eerst garanties. Kijk
naar de praktijk: het Italië van Berlusconi. Ik moet een beetje voorzichtig zijn
met regeringsleiders, maar Berlusconi heeft alles aan zijn laars gelapt. Hij
heeft geen inhoudelijke maatregelen genomen, alleen aangekondigd dat hij ná de
verkiezingen in 2013 mind you forse maatregelen zal nemen. Ja, zo kan ik het
ook. Boter bij de vis graag. Je moet tegen die man zeggen:  Meneer, eerst
concrete plannen door het parlement krijgen en dan kunnen we u misschien
additioneel geld lenen.

,,Daar sta ik voor: het Europa van de discipline. En als later blijkt dat ze het
in Italië en Griekenland zoals gebruikelijk daar toch verdommen om de
maatregelen te nemen, moeten er sancties komen. En die moeten ze ook voelen,
want anders schrijf je een parkeerbon uit die nooit geïnd wordt. We kunnen
bijvoorbeeld de omvangrijke Europese subsidies aan Italië stopzetten.
Automatisch of semi-automatisch, zonder politieke discussies.

Via een omweg krijgt Italië nu gewoon steun, want de ECB koopt obligaties op.
Zijn daar strenge voorwaarden aan verbonden?

,,Ik ben daar zeer bedroefd over. Wat de ECB doet, is niet in overeenstemming
met het verdrag van Maastricht en niet in overeenstemming met de eigen statuten.
Dan zijn er altijd wel juristen die weer met een warrig verhaal komen, maar het
is gewoon niet zo. Nee. Nee. We kunnen dit niet doorzetten. De ECB heeft nu al
kelders vol met derde-rangstroep - Griekse staatsobligaties die als onderpand
dienen en sterk in waarde zijn gedaald. Er is een enorm gat en de ECB zal
afboekingen moeten doen. Waar komt de pijn terecht? Bij de belastingbetaler. Ik
neem het vooral de politiek kwalijk, want ECB-president Trichet moet spelen met
verschrikkelijk slechte kaarten. De politiek doet te weinig en hij wilde de
markten niet helemaal onderuit laten gaan. Daarom heeft de ECB ingegrepen, maar
we moeten kijken naar de kern van het probleem. Het lost niks op om via
kunstmatige middelen extra financiering verschaffen.

Wat is volgens u dan de kern van het probleem?

,,De kern is dat meerdere lidstaten veel te weinig hebben gedaan om de fouten in
hun economieën te corrigeren, de hoge schulden en de begrotingstekorten. Het
draait om de nationale regeringen. Ze zijn bezig geweest, maar te weinig en te
laat. Nu dwingen de markten het af in Spanje, Italië en Frankrijk. De
regeringsleiders schrikken daar wakker en komen met extra maatregelen. Dat
hadden ze al veel eerder moeten doen, maar ze waren te slap.

Moet Brussel meer macht krijgen?

,,Ja, we moeten bevoegdheden overdragen. Dit kabinet wil het niet, dat weet ik,
maar we moeten nu toch die beslissing nemen. Anders steek je alleen maar je kop
in het zand. Dan voorzie ik een verdere verloedering en gaan we van de ene
crisis naar de andere, omdat een lidstaat ergens uit de pas loopt, met alle
ellende van dien.

,,Dat is alleen te voorkomen door de bevoegdheden te centraliseren. Op die
manier kunnen we landen tijdig op hun vestje spugen, sancties afdwingen en ook
financiële steun geven als dat nodig is. Voor die belangrijke beslissing staan
we nu. Dat wil ik ook best tegen populisten als Geert Wilders zeggen.  Kies
maar: het is het één of het ander.  Hij kan niet alleen maar  nee  gillen.

,,De kiezers zijn er tegen om meer macht over te dragen aan Brussel, maar dat is
de waan van de dag. Je moet het uitleggen. We hebben enorme voordelen bij de
euro, we verdienen eraan, maar nu moeten we er tijdelijk geld tegenaan gooien
wegens het wanbeleid van andere landen. Het is niet anders. Als we uit de euro
stappen, zullen de negatieve gevolgen nog veel groter zijn.

Hoe lang hebben de lidstaten nog om te beslissen of Europa meer macht krijgt?

,,Heel lang kan het niet meer duren. Binnen een jaar moet het wel gebeuren.
Anders zie ik het somber in.

Ruding

De nationale regeringen hadden moeten ingrijpen, maar waren te slap

Ruding

Uit de euro? Dan zijn de negatieve gevolgen nog veel groter

LOAD-DATE: August 12, 2011

LANGUAGE: DUTCH; NEDERLANDS

GRAPHIC: Onno Ruding is nog altijd even streng in zijn oordeel als toen hij
minister van Financiën was.  Mensen eisen maatregelen, maar willen er zelf geen
last van hebben. Dat kan niet allebei.  foto anp/peter brom |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              57 of 127 DOCUMENTS



                              AD/Algemeen Dagblad

                           10 augustus 2011 woensdag

Zwakke landen brengen ons meer armoede

SECTION: Algemeen Dagblad - Nieuwsdienst; Blz. 17

LENGTH: 112 woorden


ECB zet zwaar geschut in (AD 9-8). Om Italië en Spanje een kans te geven, koopt
de ECB hun staatsobligaties. Dit doen ze ook om de aandeelhouders te beschermen,
want die mogen niet onder de crisis lijden. Voor de obligaties die weinig waard
zijn, wordt veel geld betaald. En dat geld is van EU-burgers. Als Italië en
Spanje niet terugbetalen dan is het weg. Dat treft vooral de gewone man, die
door ons kabinet minder wordt ontzien dan de rijken. Zalm zal zich bij de komst
van de euro niet hebben gerealiseerd dat hiermee ook de armoede terugkomt. Het
is de hoogste tijd dat we stoppen meer geld in de EU en de ECB te pompen. Uit
die bodemloze put.

Annie Jansen, Apeldoorn.

LOAD-DATE: August 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              58 of 127 DOCUMENTS



                              AD/Algemeen Dagblad

                           10 augustus 2011 woensdag

De gewone man

SECTION: Algemeen Dagblad - Nieuwsdienst; Blz. 17

LENGTH: 100 woorden


is geen belegger

Het beleggerssentiment is niet positief te krijgen. De beurzen kelderen door.
Maar in hoeverre raakt dat de gewone man? Hoeveel Nederlanders zijn actief op de
beurs? Door de intensieve berichtgeving bestaat de indruk dat Nederland er
minder goed voor staat. Maar de kwartaalresultaten uit de VS zijn sterk, en
werken langzaam door in ons land waar de huizenverkoop toeneemt en de bouwsector
opleeft. Dat is niet terug te zien in de AEX die pas groot nieuws mag zijn als
de koers drastisch zakt. Maak een bericht onderin de nieuwsladder op de pagina
Economie.

Gerrit van Loon, Rotterdam.

LOAD-DATE: August 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              59 of 127 DOCUMENTS



                              AD/Algemeen Dagblad

                            9 augustus 2011 dinsdag

Rijkelui profiteren het meest van de overheid

BYLINE: DAVID BREMMER

SECTION: Algemeen Dagblad - Economie; Blz. 14

LENGTH: 411 woorden


DEn HAAG Rijke Nederlanders profiteren aanzienlijk meer van
overheidsvoorzieningen op het gebied van wonen, kinderopvang, onderwijs en
cultuur dan Jan Modaal en de sociale minima. Jaarlijks ontvangen zij gemiddeld
11.500 euro tegen 7700 euro voor de laagste inkomens, blijkt uit het rapport
Profijt van de Overheid 2007  van het Sociaal en Cultureel Planbureau.

De overheid geeft indirect veel geld terug aan de burger via subsidies,
toeslagen en fiscale regelingen. Zo legt de overheid op elke euro die een busrit
kost 50 cent toe, op elk museumkaartje 60 cent, op elk uur kinderopvang 80 en op
elk uur onderwijs 99 cent. In 2007, het jaar dat het SCP onderzocht, was er in
totaal 64 miljard euro beschikbaar voor 34 verschillende overheidsvoorzieningen.

De hoge inkomens (meer dan 34.000 euro per jaar) profiteren daar met 11.500 euro
per jaar het meest van. Zij hebben immers vaker een mooi huis waarvan ze de
hypotheekrente fiscaal mogen aftrekken. Bovendien maken rijke landgenoten meer
gebruik van het hoger onderwijs, kinderopvang en bezoeken ze vaker theater en
musea. Lage inkomens (beneden de 20.000 euro) ontvangen jaarlijks 7700 euro via
huursubsidie, zorgverzekering, thuiszorg en kwijtscheldingsregelingen. Kind van
de rekening zijn de middeninkomens, die er met 6600 euro bekaaid van afkomen,
constateert het SCP. ,,Beleid is nu eenmaal vooral op de lage of hogere inkomens
te maken,  zegt SCP-onderzoeker Evert Pommer. ,,De middeninkomens vallen vaak
tussen de wal en het schip.

Hoewel spekkoper zijn rijke Nederlanders de laatste twee decennia toch minder
gaan profiteren. Ging in 1991 nog 45 procent van het beschikbare geld aan
overheidsvoorzieningen naar hen, inmiddels is dat teruggelopen tot 38 procent in
2007, het jaar dat de SCP heeft onderzocht. Pommer: ,,Dat komt door enkele
overheidsmaatregelen die hun voordeel beperken.  De vraag is hoe de volgende
SCP-studie over vier jaar er gaat uitzien. Welke gevolgen heeft het huidige
kabinetsbeleid? Pommer: ,,Hoge inkomens krijgen vooral te maken met duurder
hoger onderwijs, nu er een sociaal leenstelsel komt in de masterfase. Ook werken
de bezuinigingen op cultuur in hun nadeel.  Middeninkomens ondervinden nadeel
van de maatregelen om  scheefwonen  tegen te gaan. Daardoor kunnen hun huren
omhoog gaan. ,,Zij lijken dus niet meer te gaan profiteren.  Lagere inkomens
tenslotte gaan er op vooruit nu het kabinet geld investeert in de ouderenzorg.

Jaarlijks 11.500 euro aan toeslagen en subsidies

LOAD-DATE: August 8, 2011

LANGUAGE: DUTCH; NEDERLANDS

GRAPHIC: Rijke mensen hebben vaker studerende kinderen in het duurdere hoger
onderwijs. FOTO ANP |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              60 of 127 DOCUMENTS



                              AD/Algemeen Dagblad

                             28 juli 2011 donderdag

Het liefst te water in surfshorts die tot aan de knie reiken

SECTION: Algemeen Dagblad - Nieuwsdienst; Blz. 9

LENGTH: 346 woorden


Het zwembad bij ons vakantiehuis was voorzien van een lijvig bord waarop alle
ge- en verbodsbepalingen in woord en beeld waren opgetekend. Eén daarvan luidde:
geen shorts, ouderwetsche, nauwsluitende zwembroek verplicht.

Kleine Goos (15 jaar, 1,85 meter en gewend te zwemmen in een broek waar je met
enig vernuft een bungalowtent van kunt bouwen) ontstak direct in woede: ,,Als ze
maar niet dachten dat hij zich in zo n... zo n... gaybroekje zou vertonen!

Hij zal niet de enige gezonde Hollandse jongen zijn die zich verzet tegen de
dwingende badmodevoorschriften die veel openbare zwembaden in Frankrijk schijnen
te hanteren. Tenslotte gaan Nederlandse mannen bij voorkeur te water in wild
bedrukte surfshorts die minimaal tot aan de knie reiken. Maar de herinnering is
klaarblijkelijk hardnekkiger dan de praktijk: volgens een onderzoekje op de
modewebsite StyleToday -gisteren paginagroot aangehaald in deze krant - gruwen
vrouwen stijltechnisch het meest van  een man in openstaand Hawaii-shirt met
Speedo zwembroek en teenslippers . (Terzijde: ik klamp me dezer dagen aan
luchtig zomernieuws vast als een drenkeling aan een stuk hout.)

Ik weet niet bij welke zwembaden en stranden de StyleToday-lezeres doorgaans
vertoeft, maar ik heb de combinatie Speedo-Hawaii-slipper al jaren niet meer in
het wild gezien.

In het modebewuste Italië zie je nog weleens een weldoorvoede senior in een
strak heupslipje voldaan door de branding slenteren. En buiten Beau van Erven
Dorens ken ik niemand die Hawaii-shirts draagt. Alleen die teenslippers, daar
moet ik de dames gelijk in geven, die zijn een plaag. Vooral onder studenten,
die als het kwik even boven nul komt, naar Amerikaans voorbeeld meteen een korte
broek en een paar flipflops aanschieten om de gewone, hardwerkende burger hun
nonchalante levenswijze onder de neus te wrijven. Het is dus een goeddeels
imaginair probleem dat op StyleToday en in het artikel wordt aangekaart. Maar
met de beelden van Utoya nog op het netvlees is het heerlijk weg te gruwen bij
zaken die er niet toe doen of, beter nog, helemaal niet bestaan.

LOAD-DATE: July 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              61 of 127 DOCUMENTS



                              AD/Algemeen Dagblad

                             23 juli 2011 zaterdag

Android verovert de wereld

BYLINE: Tekst: David Bremmer Foto s: Dreamstime, EPA

SECTION: Algemeen Dagblad - Gids; Blz. 4

LENGTH: 887 woorden


Dagelijks worden er ruim een half miljoen mobieltjes geactiveerd, draaiend op
Google s besturingssysteem Android, zo blijkt uit de jongste cijfers. Ook
http://AD.nl heeft sinds kort een Android-app.

Hiroshi Lockheimer   Hoe meer mensen Android gebruiken, hoe gerichter Google
advertenties plaatst

Nog geen drie jaar nadat de eerste op Android draaiende telefoon verscheen,
liggen er wereldwijd 310 verschillende smartphones in de winkel. Al 100 miljoen
mensen hebben een Android-toestel van Samsung, HTC, LG of Motorola. Dagelijks
worden er 550.000 nieuwe toestellen geactiveerd tegen slechts 60.000 per dag
begin 2010. Ook in Nederland groeit Android als kool: al 34 procent van de
smartphones draait er op. Dat is meer dan de besturingssystemen van Apple (iOS),
Blackberry (Blackberry OS) of Nokia (Symbian). Hiroshi Lockheimer,
hoofdontwerper van Google, was recent in Nederland en praat exclusief met deze
krant over zijn succesvolle geesteskind.

Voor de Nederlanders die geen smartphone hebben: wat is Android precies?

,,Een telefoon kan nog zo n eersteklas antenne of mooi fotolensje hebben, er is
ook software nodig om moeiteloos te kunnen bellen, te surfen, foto s te
bewerken, de gps-functie aan te sturen en al die andere functies uit te voeren.
Android is dus software die dat mogelijk maakt. Omdat we het besturingssysteem
aan iedereen beschikbaar stellen, zijn er Android-toestellen van vele merken.

Hoe verklaart u het succes van Android?

,,We zijn precies op het moment gestart dat smartphones doorbraken naar de
gewone man en vrouw. Mensen willen graag mobiel e-mailen, surfen of
navigatie-software gebruiken. Lange tijd konden smartphones dat niet of waren ze
niet gebruiksvriendelijk. Ook waren abonnementen duur en netwerken niet snel
genoeg. Eind 2008 vielen alle puzzelstukjes in elkaar.

Google staat vooral bekend om zijn zoekmachine. Waarom investeert Google zo
hevig in mobiele telefonie?

,,Omdat we de explosieve groei van mobiel internet voorzagen. Google verdient
zijn geld met de verkoop van advertenties, daar komt het uiteindelijk wel op
neer. En hoe meer mensen Android gebruiken, hoe beter en gerichter wij
advertenties bij onze zoekmachine kunnen plaatsen.

Wat zijn de belangrijkste verschillen tussen een Android-smartphone en de iPhone
van Apple, die in Nederland ook populair is?

,,Doordat zoveel merken met Android werken, is er beduidend meer keuze in
hardware dan bij Apple of Blackberry: er zijn toestellen met een touchscreen,
anderen hebben een fysiek keyboard. Het ene toestel is duur, het andere niet. Er
is voor ieder wat wils. Verder komen wij frequenter met updates die Android nog
beter en gebruiksvriendelijker maken. Ook bieden wij gratis diensten, die onze
concurrenten vaak nog niet hebben. Denk aan gratis navigatie, die we in de VS
lanceerden en hopelijk ook hierheen komt.

In Europa en Nederland duurde het relatief lang voordat Android aansloeg.

,,Klopt. Pas toen Samsung met zijn succesvolle Galaxy-model kwam, ging Android
echt lopen. Waarom dat niet eerder gebeurde, ligt aan vele factoren. Ieder
werelddeel kent zijn eigen dynamiek. Aan ons heeft het niet gelegen, we wilden
van begin af aan snel naar Europa. Mobieltjes zijn bij jullie al heel lang
ingeburgerd, Europeanen staan bovendien altijd positief tegenover nieuwe
technologie.

Waar Apple alles rond de iPhone strikt controleert, is Android  open . Iedere
fabrikant mag meedoen.

,,Iedereen kan een Android-telefoon op de markt brengen of applicaties
ontwikkelen. We hebben alle programmeercodes bewust openbaar gemaakt: dat is één
van de redenen dat we zo hard groeien. Fabrikanten moeten zich wél aan enkele
regels houden, maar we laten ze zoveel mogelijk vrij.

Loopt Android op die manier niet meer risico op virussen en malware?

,,Ik draai het om: juist door het open karakter kan iedereen ons voeden met tips
hoe het nog beter en veiliger kan. Open is echter iets anders dan onveilig. Elke
ontwikkelaar moet aan strenge voorwaarden voldoen voordat we een app toelaten in
onze online software-winkel, de Android Market. Schenden zij die regels, dan
verwijderen wij de software en kunnen wij die ontwikkelaar de toegang in het
geheel ontzeggen. Veel medewerkers zijn continu bezig Android veilig te houden.

Op telecomwebsites wordt gespeculeerd dat Google zal gaan morrelen aan het open
karakter van Android. Ook Nokia-topman Stephen Elop hintte daar recent op.

,,Het is zo lastig om te reageren op dit soort irreële angsten. Het is in ons
belang dat zoveel mogelijk mensen mobiel internet gebruiken op hun smartphone.
Een gesloten Android staat daar haaks op.

Is door die talloze verschillende toestellen het risico niet groot dat Android
op het ene toestel beter werkt dan op het andere?

,,Dat risico is er, daarom hebben we daar strikte richtlijnen voor. Elke
smartphone wordt aan stringente tests onderworpen voordat deze de markt op kan.
Verder is elke Android-update  backwards compatible  met eerdere versies. Dat
betekent dat bestaande Android-toestellen gewoon te gebruiken blijven.

Wat voor nieuwe functies bieden Android-smartphones over enkele jaren?

,,Android wordt steeds belangrijker in de huiskamer, verwacht ik. Het licht of
de stereo aan en uitzetten: het kan straks allemaal via je smartphone. Daarbij
zal Android steeds meer apparaten aansturen: van de cv-installatie tot de
koelkast.   n

LOAD-DATE: July 27, 2011

LANGUAGE: DUTCH; NEDERLANDS

GRAPHIC: Dankzij het succes van de Samsung Galaxy ging Android echt lopen. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              62 of 127 DOCUMENTS



                              AD/Algemeen Dagblad

                              22 juli 2011 vrijdag

De geest van de seventies

SECTION: Algemeen Dagblad - Media; Blz. 25

LENGTH: 54 woorden


Acteur Peter Faber (Soldaat van Oranje) blikt terug op de film Camping, gedraaid
in de zomer van 1978. Hij maakte de bescheiden klassieker samen met het
Werktheater: een collectief van acteurs dat in de jaren  70 experimenteerde met
improvisatie, theater en  bij de gewone man willen staan .

EénVandaag, 18.15 uur, Nederland 1

LOAD-DATE: July 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              63 of 127 DOCUMENTS



                              AD/Algemeen Dagblad

                              19 juli 2011 dinsdag

Altijd op zoek naar het applaus en de schijnwerpers

BYLINE: STEFAN RAATGEVER

SECTION: Algemeen Dagblad - Nieuwsdienst; Blz. 6

LENGTH: 957 woorden


rotterdam Het moeilijkste moment uit zijn leven? Niet één van donkere depressies
of z n steeds oplaaiende strijd met de drank. Maar waarschijnlijk het moment dat
hij besefte: het kan niet meer. In januari 2007 speelde John Kraaijkamp zijn
laatste rol, een kort optreden in tv-comedy Kinderen geen bezwaar. Vanaf die
opnamedag had hij maar één wens: morgen weer beginnen. Kraaijkamp, zondagmiddag
op 86-jarige leeftijd overleden in het bijzijn van zijn familie, was als een
nachtvlinder: koppig steeds maar weer op zoek naar het brandende licht van de
schijnwerpers.

Komiek, zanger en acteur John Kraaijkamp (1925-2011)

Het podium fungeerde voor Kraaijkamp tot op hoge leeftijd als bedevaartsoord. De
plek waar lichamelijke gebreken een avond lang miraculeus genazen en zijn
neerslachtigheid verdampte.

Als Kraaijkamp een publiek had, was hij gelukkig. Op zijn 78ste speelde hij nog
meer dan honderd voorstellingen van het stuk Gouwe Handjes. Stram in de
ledematen en fysiek gesloopt na een avond acteren, maar op de bühne weer die
jonge man die Nederland al bijna een halve eeuw kende als raskomiek met de lach
aan zijn kont, maar ook als begaafd acteur in serieuze theaterrollen.

Die twee talenten kenschetsen Kraaijkamps loopbaan. Als toneelacteur won hij de
Louis d Or voor een zware rol in Jacques de fatalist en zijn meester. Op tv
lukte het Kraaijkamp samen met Rijk de Gooyer al in 1956 juist wat tot dan toe
alleen in het theater mogelijk leek: de toeschouwers volkomen in de greep van de
lach krijgen. Met zijn grenzeloze gave voor gekke bekken en zijn schijnbaar
achteloze timing stapte Kraaijkamp in De Weekendshow zo van het beeldscherm de
huiskamer binnen.

geinponem

Van de twee was Kraaijkamp de meest aanraakbare. Een geinponem die van John als
vanzelf  Johnny  werd. Groot geworden in de Amsterdamse Kinkerstraat als zoon
van een groentehandelaar en een huisvrouw die bijverdiende als schoonmaakster,
verpersoonlijkte hij de gewone man. De Gooyer daarentegen volgde de HBS, sprak
zijn talen en was intellectueel Kraaijkamps meerdere.

Maar het was Kraaijkamp die de lach naar zich toetrok. Niet door een starre
rolverdeling van aangever en afmaker, maar simpelweg doordat Kraaijkamp zijn
neus maar om het doek hoefde te steken om een bulderlach te oogsten.

De twee leken op het scherm gezellige kameraden, maar trokken privé nauwelijks
met elkaar op. Maar juist het contrast in karakters maakte hen onweerstaanbaar
als duo.

Zo zeer zelfs dat hun dan bijna afgelopen samenwerking in 1970 een Duits vervolg
kreeg: Spass durch Zwei. Kraaijkamp sprak geen Duits, maar leerde zijn teksten
fonetisch.

,,Was John Engelstalig geboren, dan was hij één van de groten der aarde geweest,
zei Joop van den Ende in 2010 in een interview bij het televisie-programma
Opium.

De theaterproducent wierp zich in de laatste fase van Kraaijkamps carrière op
als mecenas. Hij gaf hem grote rollen in de schouwburg en op tv. Van den Ende
fungeert, zo zegt hij later, in die tijd als  verzorgend producent . ,,Ik zorgde
ook dat John goed at en niet dronk. Dat had hij nodig om te excelleren.

privéleven

Want waar Kraaijkamp voor een groot publiek op z n gemak was zoals een ander in
de geborgenheid van zijn thuis, voelde zijn privéleven soms als een loden last.
Kraaijkamp trouwde én scheidde driemaal en kreeg vier kinderen. Zijn liefde voor
alcohol liet zijn stemming soms op en neer schieten tussen euforie en diepe
droefheid. Enkele keren werd hij zelfs bevangen door depressies. ,,Ik ben op het
allerdiepste punt geweest waar geen geluk meer is,   vertelde Kraaijkamp
daarover in 1997 zelf aan Libelle. ,,Ik was echt verloren en heb overwogen
mezelf voor m n kanis te schieten.   Maar hij krabbelde altijd op. Dankzij zijn
derde, 22 jaar jongere echtgenote Mai Lun krijgt zijn carrière eind jaren  70
een nieuwe impuls. Op haar aanraden begint de tv-komiek als serieus acteur. Hij
speelt King Lear bij het Ro Theater en krijgt in 1984 eindelijk de erkenning
waarnaar hij hunkert: hij wint de Louis d Or en twee jaar later ook een Gouden
Kalf voor zijn filmrollen in De Aanslag en De Wisselwachter. Tegelijk schittert
hij met De Gooyer weer op de tv: in een reclamespotje dit keer. De chemie tussen
de twee blijkt onverminderd. Kraaijkamps met overslaande stem gezongen punch
line ( C&A is toch voordeliger! ) geldt als één van de bekendste reclameslogans
ooit.

schrikbeeld

Maar na enkele stille jaren dreigt voor Kraaijkamp toch het acteurspensioen. Van
den Ende redt hem van dat schrikbeeld en Kraaijkamp (dan 66) leeft weer op. Hij
keert terug op toneel én televisie. In de komedie Het zonnetje in huis zet hij
als nukkige (schoon)vader het huwelijk van zijn zoon Johnny met Martine Bijl
onder hilarische hoogspanning. Als de serie eind jaren  90 stopt, verhuist
Kraaijkamp naar Zuid-Afrika. Mai Lun denkt er vredig samen oud te worden.

Rust en regelmaat blijken echter opnieuw begrippen waarvoor Kraaijkamp
allergisch is. Zonder het zoeklicht van de spotlights valt het leven hem zwaar.
Twee jaar houdt hij het uit in zijn afgelegen villa in Noordhoek. ,,Niemand kent
je daar, je bent een nobody,   geeft hij als reden voor zijn nieuwe vlucht voor
de vergetelheid. Hij gaat weer acteren in Nederland, maar moet constateren dat
zijn lichaam te zwak wordt om zijn talent en ambitie te dragen. ,,Dat vond hij
moeilijk te accepteren,   zei zijn zoon Johnny vorig jaar. Lichamelijk uitgeput,
maar geestelijk nog scherp woonde Kraaijkamp zijn laatste jaren in het Rosa
Spierhuis te Laren.

Daar moest de koning van de lach, een voorbeeld voor een nieuwe generatie
komieken onder wie André van Duin, aanvaarden dat zijn permanente zoektocht naar
de volgende staande ovatie ten einde was.

Joop van den Ende

Ik zorgde dat John goed at en niet dronk. Dat had hij nodig

LOAD-DATE: July 18, 2011

LANGUAGE: DUTCH; NEDERLANDS

GRAPHIC: Kraaijkamp met zijn partner Rijk de Gooyer in 1965 (boven) en 40 jaar
later met Victor Löw in The Prize (linksboven). Foto s ANP EN PAN SOK | Tien
jaar lang speelt Kraaijkamp (m) de nukkige (schoon)vader in de tv-serie Het
zonnetje in huis. | Foto kippa | John Kraaijkamp sr. en jr., thuis in 1960. Foto
Kippa |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              64 of 127 DOCUMENTS



                              AD/Algemeen Dagblad

                             16 juli 2011 zaterdag

Idealen van de Grieken

SECTION: Algemeen Dagblad - Service; Blz. 21

LENGTH: 83 woorden


veroorzaken veel ellende

Zo vroeg mogelijk met pensioen, zo weinig mogelijk belasting betalen en
pensioenen incasseren van al lang overleden familieleden: natuurlijk konden de
Grieken zelf bedenken dat dat fout zou gaan. Schuldiger zijn hun leiders die dat
lieten gebeuren. Even schuldig zijn andere Europese leiders die de andere kant
opkeken. Maar niemand neemt verantwoordelijkheid, waarom ook? De Europese Henk
en Ingrid sponsoren immers al het politieke broddelwerk.

W. van Bockom Maas, Waddinxveen.

LOAD-DATE: July 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              65 of 127 DOCUMENTS



                              AD/Algemeen Dagblad

                              9 juli 2011 zaterdag

Niet partijen maar politici roepen weerstand op

SECTION: Algemeen Dagblad - Nieuwsdienst; Blz. 21

LENGTH: 116 woorden


Verdachtmakerij rond instituten (AD 7-7). Het partijlidmaatschap van de heer
Donner is volgens mij niet aan de orde bij zijn overstap naar de Raad van State.
Het zijn meer de personen die kritiek oproepen. Donner behoort tot die personen,
evenals Balkenende, Klink en Hirsch Ballin, die het bij veel CDA-stemmers
verbruid hebben. Het zijn regenteske figuren die zich ver verheven voelen boven
Jan Modaal. Men is horende doof en ziende blind als het om de macht van het
kapitaal gaat. De principes van waaruit CDA, en ook de PvdA, zijn voortgekomen
zijn ingewisseld voor de marktwerking. Het cynisme, of erger, zal alleen maar
toenemen.

H.J. Tempel, Apeldoorn.

Pedoclub

Actie Henk Bres verdient steun

LOAD-DATE: July 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              66 of 127 DOCUMENTS



                              AD/Algemeen Dagblad

                              9 juli 2011 zaterdag

Grappen die ik voorbereid, zijn gedoemd te mislukken

SECTION: Algemeen Dagblad - Gids; Blz. 3

LENGTH: 294 woorden


3FM-deejay Rámon Verkoeijen vormt samen met Sander Lantinga het melige tv-duo De
Klusjesmannen.

Hoe ziet jouw ideale tv-avond eruit?

,,De Wereld Draait Door vind ik een leuk programma om te kijken. Zo ben je
lekker op de hoogte van de laatste nieuwtjes op het gebied van muziek en
cultuur. Daarnaast hou ik van programma s waarin de gewone man centraal staat,
zoals Man Bijt Hond, Hello Goodbye en Joris  Showroom. Achter elke deur zit weer
een ander verhaal, dat merkte ik persoonlijk tijdens de opnamen van Nu we er
toch zijn op vakantie.

Welke programma s sla je liever over?

,,Misschien komt het doordat ik zelf geen goede klusser ben, maar ik heb een
grote hekel aan klusprogramma s als Eigen Huis en Tuin. Help, mijn man is
klusser vind ik ook verschrikkelijk. Ik word zenuwachtig van de manier waarop de
problemen van de deelnemende stellen worden uitvergroot door presentator John
Williams.

Wie bewonder je?

,,Ik heb veel respect voor Paul de Leeuw. Zo knap dat hij als succesvolle
presentator voor nieuwe dingen durft te kiezen en voet bij stuk houdt, ondanks
de kritiek die hij krijgt.

Ambieer jij een carrière zoals die van Paul de Leeuw?

,,Ik leef met de dag en kijk niet te ver vooruit. Presenteren bevalt me goed, al
ben ik slecht in het onthouden van teksten. Dat is de reden waarom ik veel
improviseer. Zeker grappen kan ik beter niet voorbereiden, dan zijn ze gedoemd
te mislukken.

Wat heeft je voorkeur: radio of tv?

,,Ik werk natuurlijk langer bij de radio, maar ik vind zowel radio als tv erg
leuk om te doen. Belangrijk vind ik dat ik mezelf kan zijn en lol kan maken. Wie
weet krijgt mijn carrière op tv in de toekomst de overhand, maar voorlopig is
het afwachten hoe het loopt.

&mdash;Fleur Teitink

Ô DE KLUSJESMANNEN ZONDAG 21.15 UUR, NED. 3

LOAD-DATE: July 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              67 of 127 DOCUMENTS



                              AD/Algemeen Dagblad

                              2 juli 2011 zaterdag

De zonderling met de frons

BYLINE: TOBIAS DEN HARTOG

SECTION: Algemeen Dagblad - Nieuwsdienst; Blz. 14

LENGTH: 1656 woorden


ROTTERDAM Ze noemt zichzelf een kluizenaar, maar de wereld kent haar als de
mondige gothic-advocate. Inez Weski verdedigt iedereen: van mensenhandelaren tot
Desi Bouterse. Al werkt ze 51 weken per jaar,  leuk  wil Weski haar werk niet
noemen.  Ik mag niets hebben laten liggen. Dat maakt het moeilijk voor jezelf.

Je kunt je onderhand beter in Belgiëof Frankrijk laten berechten

Het is halverwege het gesprek. Weski kijkt bloedserieus. ,,Je kunt onschuldig
vast komen te zitten. Daarna worden vervolgd door een officier van justitie die
je tegen beter weten in schuldig noemt. En dan door een luie rechter worden
veroordeeld. Het gebeurt, geloof me.

Is dat de reden dat Weski onmenselijk veel uren maakt? Zes dagen per week, 51
weken per jaar. Met een grijns: ,,Laten we niet psychologiseren, dat is niets
voor mij. Maar misschien is dat het wel. Er moet iemand zijn die zegt:  Ho,
even. Laten we even kijken of dit allemaal wel deugt, dames en heren . Je bent
soms overgeleverd aan die ene witte raaf die wél de moeite heeft genomen het
hele dossier kritisch te lezen.

Zo erg is het toch ook weer niet?

,,Zeker wel. Ik had het onlangs nog bij een rechter. Halverwege de zitting
merkte ik dat de rechter het dossier niet helemaal had gelezen. Ik kreeg de
neiging de gang op te lopen en heel hard  Help!  te roepen. Je kunt je onderhand
beter in België of Frankrijk laten berechten.

Weski praat snel, denkt vlug én spreekt zich hardop uit. Het nieuwe kabinet is
haar een doorn in het oog. De overheid, zegt ze,  dendert maar door . Ze zegt
het met een stalen gezicht, maar vrolijk als altijd. Een vleugje cynisme
misschien.

,,We hebben hardere straffen nodig, de gevangenissen zijn luxe hotels, we moeten
maar weer burgerinfiltranten gaan gebruiken, iedere ex-crimineel moet onder
zwaar toezicht,   somt ze op.

,,Allemaal onzin. Het is nergens op gebaseerd. Sterker, het is allemaal al eens
langsgekomen als oplossing, maar het bleek nutteloos. En ondertussen kleedt men
de zorg uit. Zwemlessen worden geschrapt. Leraren onderbetaald. De reclassering
wegbezuinigd. Ze komen achter je voordeur met controleteams van de gemeente.
Mensen worden richting criminaliteit gedreven en dan staat men klaar met het
hakblok.

Stilte.

Dan langzaam, maar duidelijk: ,,Het gáát maar door.   Daarna weer een lach, op
haar humeur krijgen ze geen vat.

Repressie is wat Henk en Ingrid willen.

,,Ja, brood en spelen en aan het eind een galg. Er is altijd een onderbuik. De
lynchmob  noem ik het. Een kijkersfile, eigenlijk. Je vergapen aan het ongeluk.
Juist de overheid zou de wijste moeten zijn, maar die voedt het sentiment. En
erger.

Hoe bedoelt u?

,,Alle rechten die sinds de Tweede Wereldoorlog zorgvuldig zijn opgebouwd,
worden nu weer fijntjes afgebroken.

Men zou u paranoïde kunnen noemen.

,,Denk niet dat ik de enige ben die er zo over denkt. Maar veel anderen durven
zich blijkbaar niet uit te spreken.

Het is blijkbaar niet erg genoeg.

,,Totdat ze voor de rechter staan. In de rechtszaal gebeurt hetzelfde. Het gaat
ver, hoor. Je kunt vier, vijf, zes jaar in de wacht worden gezet. Jaren in de
cel zitten voordat je überhaupt een proces krijgt. En dan begint het schaakspel
nog. Agenten die ineens niets meer weten van bewijs dat in jouw voordeel zou
kunnen zijn, als ze gehoord worden als getuigen. De rillingen lopen over je rug.
Geheugenverlies hebben ze dan plots. Je krijgt incomplete dossiers. Er is met
telefoontaps gerommeld.

,,Justitie legt flinke eisen neer, want ja, zo n groot, duur onderzoek moet wel
in een veroordeling eindigen. Ook na de Schiedammer Parkmoord heerst nog te vaak
tunnelvisie. Ik zie geen enkele verbetering.

Ze is meer dan ooit een vreemde eend in de bijt. Haar meningen staan steeds
vaker haaks op de gangbare. Ze begrijpt  de massa  ook dikwijls niet. ,,Dat is
Mars,   zegt ze dan. Iets van een vreemde planeet.

Vervreemdt u zich niet van de maatschappij?

,,Het zal wel, maar met alle plezier. Neem al die televisieprogramma s waarbij
de makers bij mensen over de vloer komen. Al die onthullingen voor het oog der
natie. Ook ik kijk tv. Bloed en sperma is het. Allemaal voor one minute of fame.
Heel naar. Het openlijk huilen over nieuws, terwijl het honderden kilometers
verderop is gebeurd. Meelopen in stille tochten. Het is ook eigenlijk een vorm
van egocentrisme, het toe-eigenen van andermans emotie. Mij zul je er niet
vinden. Ik blijf de toeschouwer met een frons op het gezicht.

Speelt u de rol van de zonderling?

,,Nee. In zekere zin ben ik het. Ik doe niet met de massa mee, dat klopt. Ik zeg
mijn naam ook niet als ik de telefoon aanneem. Het kan van alles zijn. Aan
enquêtes doe ik niet mee. En op de deur van mijn huis vindt u geen naambordje.

Lachend: ,,Hier wonen Kimberley, Bas en Natasja. U kent ze wel. Alsof de wereld
dat moet weten. Klompjes voor de deur. Nee, dat typisch Nederlandse naïeve is
niets voor mij.

Waar Nederland zich op televisie en op straat letterlijk blootgeeft, blijft
Weski in toga. Haar privé ís privé. ,,En dat blijft zo,   zegt ze vriendelijk,
maar beslist.

Toch kan niemand haar over het hoofd zien, al was het maar door haar
televisieoptredens bij Pauw & Witteman. ,,Buiten mijn werk om wens ik niet te
bestaan,   zegt ze dan.

Eveneens wenst niet op te helderen waar haar naam vandaan komt. Ze heeft
gestudeerd in Rotterdam, dat wil ze nog wel bevestigen. Ze las als 8-jarige (!)
Dostojevski. Kwam zelf uit een groot gezin dat in meerdere landen woonde. Thuis
werd veel gediscussieerd. Niet zelden won Weski.

En ja, ze heeft twee kinderen. Sterker: zoon Guy is kantoorgenoot, net als haar
zus Miriam. Zoon Guy kwam nogal eens op het politiebureau, als moeder Inez een
klant moest opzoeken. Wellicht dat hij daar werd aangestoken met een liefde voor
het vak. Hij huist inmiddels een deur verder. Maar verder wil Weski er niets
over kwijt.

Ze wilde archeoloog worden, maar ontdekte het recht. Ze drinkt niet. Rookt niet.
Haar enige  zonde  is een liefde voor kunst. Ze gunt zichzelf een week vakantie
per jaar. Wat ze dan doet, houdt ze voor zich. ,,Laat ik zeggen dat u mij niet
aan het strand zult vinden.

Nou vooruit, tijdens een werkreis wil ze nog wel eens snel een museum binnen
lopen. Luxe is haar trouwens niet vreemd. Ze verruilde haar sportwagen Porsche
onlangs voor een Mercedes SUV. Afrikaanse maskers sieren haar kantoor. Net als
abstracte schilderijen van haar eigen hand.

En dan zijn er natuurlijk die zwart omrande ogen. Naast de ringen aan haar
vingers: een slang, een adelaar en een doodskop. De gothic-advocaat, heet ze te
zijn. Ze schatert. ,,Ik zat er al op te wachten.

Vindt u dat vervelend, dat mensen altijd naar uw donkere kleding en make-up
vragen?

,,Nee hoor, maar er is geen geheim aan. Ik zit niet bij een verborgen
groepering, mocht u zich dat afvragen, haha.

Waar komt het dan vandaan?

,,Ach, ik weet niet eens meer wanneer ik ermee begonnen ben. En in die donkere
kleding voel ik me nu eenmaal prima. Ik word er ook nooit op aangesproken. Ook
niet door collega s of in het buitenland. Ik moet trouwens wel zeggen dat ik wat
van mijn pad afdwaal. Tegenwoordig draag ik zo nu en dan donkergroen. U moet
mijn cliënten eens horen, die kijken daar al van op.

De cliënten. De portefeuille van Weski is een bonte verzameling. Desi Bouterse
is klant. Mensensmokkelaar Sister P., de AIVD ster die gelekt zou hebben naar De
Telegraaf, net als wapenhandelaar Guus Kouwenhoven.

Ze wil dikke pakken dossiers, legt ze uit. Met een uitdaging. Ze leest
vervolgens elk A4 tje dat ze krijgt. Haar grootste angst: dat ze later denkt dat
ze meer had kunnen doen. Dus is het uren lezen. Verbanden leggen. Personen
natrekken. Haar werkkamer lijkt dan een omgevallen archief.

Met een peinzende blik: ,,Dan komt misschien toch die archeoloog boven.

Gewetensbezwaren kent u niet?

,,Als een arts iemand op zijn snijtafel krijgt, informeert hij toch ook niet
eerst naar het geweten van een patiënt? Ik kijk alleen of iemand een éérlijk
proces krijgt. Ik lees alle stukken, zet me volledig in en dan laat ik het weer
los. In die zin hecht ik me ook niet aan cliënten. Voor mededogen of
rechtvaardigheidsgevoelens hoeft men niet altijd een persoonlijke band te
hebben.

Toch moet het zwaar zijn. Die ingewikkelde rechtszaken duren lang en de uitkomst
is dikwijls een veroordeling.

,,Dat valt mee hoor, ik heb veel vrijspraak.

Maar is het dit allemaal waard?

,,Elke zaak verdient inspanning. Ik wil achterom kunnen kijken in de wetenschap
dat ik het beste er uit heb gehaald. Maar ik sta altijd erg lang stil bij een
nederlaag en de juichstemming na een vrijspraak duurt maar even.

Ik kan me u trouwens ook niet in een innige omhelzing met een cliënt voorstellen
als jullie een zaak hebben gewonnen.

Lachend: ,,Ik moet er niet aan denken. Ik ben wat gereserveerd als het op fysiek
contact aan komt. Ik vind een hand geven al heel wat.

U zou prima voer zijn voor psychologen.

,,Misschien wel, maar dan zou de psycholoog zichzelf aan het einde van de sessie
op de divan terugvinden.

Als u het dan zelf zou mogen zeggen: wat drijft u?

,,Ik kan niet zeggen dat ik geniet van mijn werk. Het is een challenge, een
uitdaging die ik vaak gaarne aanga. Ik wil alle dossierstukken vaker en beter
hebben gelezen dan mijn tegenstanders in de rechtszaal. Ik streef naar het
gevoel dat ik niets heb nagelaten. Dat is de uitdaging, maar dan maak je het
werk nu eenmaal moeilijker en minder prettig voor jezelf.

Lange werkdagen, een vijandige omgeving: dat wordt fijn terugblikken als u er
enig moment een punt achter zet.

,,Ach, ik ben wel cynisch, maar niet verbitterd. En ik geef niet op. Wat anderen
zullen zeggen als ik ermee stop, weet ik niet.

Stilte.

Dan weer die gulle lach: ,,Of ze steken alle dossiers in deze kamer in brand en
er komt een groot vreugdevuur.

Stilte.

,,Zo, nu hebben we alles wel gehad, hè?

Inez Weski

De overheid moet de wijste zijn, maar juist die voedt het sentiment

Inez Weski

Je kunt zo vier, vijf, zes jaar in de cel zitten voordat je een proces krijgt

LOAD-DATE: July 1, 2011

LANGUAGE: DUTCH; NEDERLANDS

GRAPHIC: Advocaat Inez Weski:  Mensen worden richting criminaliteit gedreven en
dan staat men klaar met het hakblok.  | FOTO JACQUELINE DE HAAS |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              68 of 127 DOCUMENTS



                              AD/Algemeen Dagblad

                              2 juli 2011 zaterdag

Waar de nephertog opduikt, verdwijnt al je geld

BYLINE: VICTOR SCHILDKAMP

SECTION: Algemeen Dagblad - Nieuwsdienst; Blz. 13

LENGTH: 818 woorden


ZUTPHEN Overal waar hij opduikt, raken mensen hun geld kwijt. Al 20 jaar.
Oplichter Anton de B. hoorde gisteren dat hij één jaar de cel in moet, na deze
keer als nephertog een peperduur huwelijk te hebben opgetuigd. Een
onverbeterlijke schelm zit in de bak, maar blijft verbazen: zijn bruid laat hem
niet vallen.

Een droomhuwelijk moest het worden. 1 mei 2010 ging het gebeuren in Oudenbosch.
Het huwelijk tussen Marc-Anthonie Van Wilderoden d Aragon en de mooie Ierse Tara
Elliott, ook zij afkomstig uit een goed geslacht. Het adellijk huwelijk stond op
stapel in de beroemde basiliek van Oudenbosch, met koetsen, paarden,
vendelzwaaiers, sterrenkoks, kamerorkesten en veel gasten. Zelfs  de gewone man
zou ervan meegenieten. Oudenbosch kreeg een sprookjeshuwelijk.

Het kwam er niet. Geboeid werd droomprins Marc-Anthonie één dag voor het feest
afgevoerd. De ontzetting was groot. De hertog bleek de gezochte oplichter Anton
de B. uit Barneveld in plaats van edelman Marc-Anthonie Van Wilderoden d Aragon.
Tara bleef huilend achter in de bruidssuite van hotel De Draak in Bergen op
Zoom.

Maar de charme van de schelm blijf aantrekken, blijkbaar. Want, zo zegt advocaat
Jan Peter van Schaik van Anton: ,,Voor de wet waren ze in België al getrouwd.
Dat huwelijk is niet ontbonden. Er is nog steeds sprake van een relatie. Zij
heeft hem in de gevangenis ook bezocht.

Een extravagant huwelijk dat crasht omdat de bruidegom geen hertog maar een
oplichter blijkt te zijn die nog 25.000 euro aan onbetaalde rekeningen had
liggen van de drie ton die het huwelijk ging kosten. Het past precies in de
carrière vol leugens en flessentrekkerij van Anton de B. De charlatan uit
Barneveld stond al vaker voor de rechter.

Anton de B. loopt na een slechte jeugd rond met een minderwaardigheidscomplex,
heeft narcistische trekken en liegt en bedriegt omdat hij iets wil voorstellen.
En dat doet hij knap. Uiterlijk perfect verzorgd, altijd pratend over imponerend
grote geldbedragen én met kennis van zaken, gaat hij ervandoor met de centen die
je hem hebt voorgeschoten, of met de spullen die hij op jouw naam kocht, omdat
hij vakkundig kon uitleggen dat je eraan zou gaan verdienen. En dan is hij ook
nog zo aardig...

,,Het is gek,   vertelt slager Jan Joosten uit Barneveld die hem ooit allerlei
barbecues meegaf voor  een tuinbeurs waar de kok ziek was geworden.  ,,Hij kan
je zó goed bespelen. Terwijl, toen ik hem zag wegrijden, ik eigenlijk al dacht:
die komt nooit betalen.   Jaren achtereen laat De B. een spoor van oplichterij
na. Van serviesexpert Villeroy & Boch tot ontwerper Guido Wildenbeest (ooit
bekend van tv-programma In Holland Staat Een Huis) op wiens naam Anton voor
zeven ton aan spullen bestelt. Uit het begin van zijn carrière is ook nog die
kinderkledingzaak in Barneveld, die twee dagen nadat de verzekering rond was, in
de fik vloog. Ook de naastgelegen lunchroom van Ab Schut brandde af. ,,Dat heeft
ons zó veel geld gekost, dat we nu nog moeten werken,   zegt Schut (66) die
zeker weet  dat de brand opzet was. ,,Eén jaar is niks. Ze moeten hem levenslang
opsluiten. Want hij gaat, als hij vrij is, gewoon weer verder.

Daar kon Schut gelijk in hebben. Want zo is het altijd gegaan. Na Barneveld
haalt Anton zijn streken uit rond Arnhem waar hij met ene Carmen woont en twee
kinderen krijgt. Carmen wil daar nu, jaren later, niks over zeggen. ,,Dat heb ik
al lang geleden afgesloten.

Op foto s afkomstig van een oude laptop van Anton - in het bezit van een van
zijn schuldeisers die ooit met opgestroopte mouwen zijn geleende 2500 euro ging
terughalen - lijkt het gezin nog gelukkig.

Vijf jaar geleden duikt hij op als kroongetuige in de zaak rond drie vermoorde
leden van de Nomads, een tak van de Nederlandse Hells Angels, omdat hij in de
cel een bendelid zou hebben ontmoet. Maar justitie acht de fantast uiteindelijk
toch te onbetrouwbaar als getuige.

Maar wie Hells Angels wil verlinken, moet de rest van zijn leven uitkijken.
Vandaar dat Carmen niet meer in verband wil worden gebracht met Anton en de
oplichter zelf naar Schotland vertrekt. Daar gaat hij samenwonen met een
Nederlandse vrouw die - voorspelbaar - zijn bloed nú wel kan drinken.

Vermoedelijk in die  Britse  periode leert Anton ook Tara Elliott kennen, met
wie hij naar België verhuist en zich daar voordoet als hertog Marc-Anthonie Van
Wilderoden d Aragon. En had hij dat extravagante huwelijk met haar niet gepland
in Nederland, waar enkele leveranciers onraad roken, dan was de zelfbenoemde
hertog waarschijnlijk niet tegen de lamp gelopen met zijn nog openstaande
celstraf en valse identiteit. Hij moet er nu een jaar voor brommen, andere
lopende zaken uit binnen- én buitenland kunnen die straf nog verlengen.

Maar zodra die celstraf erop zit, horen we ooit vast wel weer van Anton de B.

Onverbeterlijke bedrieger via sprookjeshuwelijk de cel in

Slager Jan Joosten

Toen ik hem zag wegrijden dacht ik al: die betaalt nooit

LOAD-DATE: July 1, 2011

LANGUAGE: DUTCH; NEDERLANDS

GRAPHIC: Anton de B., alias hertog Van Wildenroden. Onder: De B. s trouwkaartje
en niet-betaalde bloemstukken voor de extravagante trouwpartij die op de valreep
werd afgeblazen. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              69 of 127 DOCUMENTS



                              AD/Algemeen Dagblad

                              1 juli 2011 vrijdag

In Griekenland ligt een burgeroorlog op de loer

SECTION: Algemeen Dagblad - Service; Blz. 21

LENGTH: 86 woorden


Woede in Athene (AD 30-6). De Grieken weten zich belazerd door hun regeringen.
Wat ik in de discussie rondom het al dan niet financieel steunen van de Grieken
mis, is het spookbeeld van een burgeroorlog die dreigt als de gewone man nog
meer de keel wordt dichtgeknepen. En onze boosheid zou zich moeten richten op de
werkelijke verantwoordelijken: de Nederlandse politici van tien jaar geleden,
Kok en Zalm. Minister De Jager treft weinig blaam, hij moet de rotzooi van zijn
voorgangers opruimen.

Johan de Korte, Den Haag.

LOAD-DATE: June 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              70 of 127 DOCUMENTS



                              AD/Algemeen Dagblad

                             25 juni 2011 zaterdag

Wachten op volgende onbeschofte Kamerlid

SECTION: Algemeen Dagblad - Nieuwsdienst; Blz. 24

LENGTH: 54 woorden


Geert Wilders is vrijgesproken (AD 24-6). De rechter vindt dat een politicus
iets meer moet kunnen zeggen dan de gewone burger. Het wachten is nu dus op de
volgende onbeschofte volksvertegenwoordiger die vloekend in de Tweede Kamer
staat. Ik ben heel benieuwd of dat dan ook zal worden getolereerd.

Corry Versteeg, Waskemeer.

LOAD-DATE: June 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              71 of 127 DOCUMENTS



                              AD/Algemeen Dagblad

                             25 juni 2011 zaterdag

Gaat Wilders zich ook aan het vrije woord houden?

SECTION: Algemeen Dagblad - Nieuwsdienst; Blz. 9

LENGTH: 319 woorden


vincent@ad.nl

Het vrije woord heeft gewonnen, riep Wilders donderdag triomfantelijk, na de
uitspraak van de rechter. Dat is mooi, dat is goed, maar gaat Wilders zich daar
ook aan houden? Want tot nog toe was het vrije woord bij hem in slechte handen.

Het vrije woord gold tot nog toe namelijk alleen maar voor Wilders en zijn
medestanders.

Dus als hij de uitkomst van de rechtszaak eerbiedigt, en daar ga ik van uit, er
was hem heel wat aan gelegen om vrijgesproken te worden, als hij dat doet, dan
verwacht ik van hem dat de Koran wat hem betreft niet meer hoeft te worden
verboden, Clairy Polak niet meer hoeft te worden ontslagen, de hem
onwelgevallige cartoons op http://Joop.nl gewoon kunnen worden gepubliceerd,
kortom dat alles wat hem niet aanstaat mag blijven bestaan.

Hij mag de Islam een kwaadaardige ideologie vinden, maar dat betekent dat men
Wilders  ideologie ook kwaadaardig mag vinden.

Hij mag de allochtone PvdA-aanhang islamitisch stemvee vinden, maar dat betekent
dat men zijn aanhang ook xenofoob stemvee mag vinden.

Een vrij man een vrij man, een vrij woord een vrij woord.

En als hij dat niet doet, dan heeft het vrije woord niet gewonnen, dan heeft het
voor Wilders welgevallige vrije woord gewonnen.

Het zal niet altijd makkelijk voor hem zijn, want zijn partij verkwanselt de ene
verkiezingsbelofte na de andere en heeft zelf totaal geen visie op wat dan ook,
behalve dan dat alles de schuld is van zij die geloven in een kwaadaardige
ideologie en dat we de Grieken in de stront moeten laten zakken en de
gehandicapten maar gewoon weer achter hekken tussen muren moeten stoppen, zodat
Henk en Ingrid niet steeds zo schrikken van die rare mismaakte mensen als ze op
straat lopen. Ik ga er van uit dat Wilders nu, na de uitspraak van de rechter,
van mening is dat wij dat allemaal mogen vinden, omdat hij zelf ook mag vinden
wat hij vindt.

Als dat zo is, dan heeft het proces toch nog wat opgeleverd.

LOAD-DATE: June 24, 2011

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              72 of 127 DOCUMENTS



                              AD/Algemeen Dagblad

                             23 juni 2011 donderdag

Gestaalde FNV-kaders schrikken van ras-VVD er

BYLINE: Hans-Paul Andriessen

SECTION: Algemeen Dagblad - Nieuwsdienst; Blz. 8

LENGTH: 407 woorden


utrecht Al zes jaar actief binnen de VVD, daarvoor bij Pim Fortuyn, hobby s:
beleggen en zeilen, bijbaan: pokerdealer in Holland Casino.  En dat wordt
bestuurder binnen de FNV? Onze FNV?

Nog voordat de nieuwe voorzitter Dennis Wiersma (25) van FNV Jong zijn mond
heeft open gedaan, wordt hij onder vuur genomen door de gestaalde kaders binnen
de vakbond.

,,Een VVD er binnen de bond? Hoe kan dat?   De afgelopen weken doken er
hatelijke mails op binnen de FNV, waar de sfeer toch al gespannen is door de
hoogoplopende ruzie over het pensioenakkoord. De vergadertijgers kunnen elkaars
bloed wel drinken.

Hoe voelt dat om als verrader gezien te worden?

,,De FNV heeft 1,4 miljoen leden, logisch dat een paar van hen vragen hebben
over mij. Voor de zekerheid heb ik de voorzitters van de AbvaKabo, de Bouwbond
en Bondgenoten gevraagd of zij er ook zo over denken. Maar dat is niet het
geval. Over het algemeen ontvangen ze me als een welkome verfrissing.

De VVD is de partij van ondernemend Nederland. Wat doet een VVD er bij een
werknemersclub?

,,De VVD en de FNV zijn beide voor alle hardwerkende Nederlanders.
Zelfredzaamheid staat voorop in het programma, niet betutteling. Nou, daar is
FNV Jong, het netwerk voor de 200.000 FNV-leden onder de 35 jaar, het helemaal
mee eens. Wij willen dat zoveel mogelijk in jongeren wordt geïnvesteerd.

Investeert het kabinet-Rutte echt zoveel in jongeren?

,,Helaas staat dat onderdeel van het VVD-program niet in het regeerakkoord. Dat
had anders gemoeten. Ik vecht er nu voor dat jongeren een kans krijgen. Jongeren
als prioriteit nummer 1.

U heeft als hobby s zeilen en beleggen. Niet bepaald linkse hobby s.

,,Wat is dat voor een hokjesgeest? Iedereen doet tegenwoordig aan tennis, golf
of beleggen. Dat zit echt niet vast aan links of rechts.

Nou, u heeft in ieder geval geen links imago. Misschien stoort dat enkele
FNV-leden.

,,Besef wel dat er binnen FNV ook veel leden zijn die VVD stemmen. Links en
rechts, waar het om gaat, is dat we het in Nederland samen moeten zien te
redden. Alle andere landen om ons heen zijn booming, we hebben er dus niets aan
om tegenstellingen te vergroten.

U werkte als pokerdealer. Uw pokerface al kunnen gebruiken bij
cao-onderhandelingen?

,,Haha, nee. Onderhandelen heb ik geleerd als bestuurslid van de landelijke
studentenvakbond LSVb. Overigens, dat was een behoorlijk linkse club en daar heb
ik ook prima gefunctioneerd.

rechtse hobby s? iedereen golft en belegt!

LOAD-DATE: June 22, 2011

LANGUAGE: DUTCH; NEDERLANDS

GRAPHIC: Dennis Wiersma, voorzitter FNV Jongeren heeft zelf de indruk dat hij,
ondanks zijn politieke kleur, als een welkome verfrissing wordt gezien. Foto
maan limburg |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              73 of 127 DOCUMENTS



                              AD/Algemeen Dagblad

                             22 juni 2011 woensdag

Roemer schrikt van Griekse haat tegen politici

BYLINE: hans van soest

SECTION: Algemeen Dagblad - Nieuwsdienst; Blz. 13

LENGTH: 559 woorden


den haag SP-leider Emile Roemer keek zijn ogen uit tijdens een bezoek aan
Griekenland. Hij schrok van de haat tegen politici en bankiers tegen het door
schulden en economische recessie geteisterde land. 'Als je een pak draagt, moet
je bijna rennen voor je leven.'

Na een afspraak op het Griekse ministerie van Buitenlandse Zaken in Athene wilde
SP-leider Emile Roemer een taxi nemen om op tijd te zijn voor de volgende
afspraak. ,,De chauffeur keek me aan, zag mijn stropdas en vroeg: zijn jullie
van het IMF? Zo ja, dan komen jullie m'n taxi niet in!''

Roemer vertrok zondagavond samen met zijn fractiegenoot Ewout Irrgang voor een
kort bezoek naar Griekenland. ,,Wij praten allemaal wel over wat er daar zou
moeten gebeuren, maar wilden ook eens de Griekse kant van het verhaal horen,''
vertelt hij gistermiddag op het vliegveld, vlak voor de terugreis. ,,Wij denken
weliswaar te weten wat de feiten zijn, maar de werkelijkheid is altijd
complexer.''

Sommige vooroordelen over Griekenland zag Roemer bevestigd, andere zag hij
ontkracht. ,,Het beeld van de luie Griek die alleen maar zijn hand ophoudt bij
de rest van Europa, klopt niet voor de gewone man. De loodgieter en de
verpleegster hebben vaak meerdere banen tegen een karig loon. Velen werken
harder dan wij.'' Tegelijkertijd schrok hij naar eigen zeggen van de corruptie
en de vriendjespolitiek in het land.

,,Het barst hier echt van de belachelijkheden. Ambtenaren kunnen hier niet
ontslagen worden. De ambtenaren die door de huidige regering zijn aangesteld,
werken hard. Maar de ambtenaren die door de vorige regering zijn aangesteld,
eten uit hun neus. Daar moet echt iets aan gebeuren. En hogere inkomens betalen
nauwelijks belasting. De corruptie tiert nog steeds welig. Ze gooien het op een
akkoordje met hun belastinginspecteur, zo van: mijn inkomen was niet hoger dan
dit. Dat systeem moet aangepakt.''

Het gevolg is volgens Roemer dat veel Grieken zich gepakt voelen. ,,Zij voelen
zich slachtoffer van hun eigen corrupte politici die de boel uit de hand hebben
laten lopen, van de bankiers en het IMF die hen de duimschroeven aandraaien en
van de rest van Europa. De protesten hier zijn enorm. Niet gek als de btw op
voedsel wordt verhoogd.''

In de straten van Athene is het dan ook onrustig, zo heeft de SP'er kunnen
constateren. ,,Mij werd op het hart gedrukt niet tegen de demonstranten te
vertellen dat ik een politicus ben, laat staan een politicus uit Nederland. Als
je een pak draagt, moet je bijna rennen voor je leven. Een man die in kostuum
over straat liep, werd aangevallen en met eieren bekogeld, omdat omstanders
dachten dat hij een bankier was. Dat geeft aan hoe diep de haat hier zit.''

De SP is net als de PVV fel tegenstander van verdere leningen aan het land. ,,We
stapelen de Grieken alleen maar op met meer schulden. Die zullen ze nooit kunnen
terugbetalen. Dat is slecht voor onze belastingbetaler en slecht voor de gewone
Grieken.''

In plaats daarvan wil Roemer dat het land wordt behandeld als een Nederlander
die naar de schuldsanering moet: ,,Dwingen het uitgavenpatroon te veranderen
door gewoon belasting te heffen en bureaucratie en vriendjespolitiek aan te
pakken. Tegelijkertijd afspraken maken met de schuldeisers over een
afbetalingsregeling en het deels kwijtschelden van schulden. Anders komt het
land er nooit bovenop.''

SP-leider proeft de sfeer in Athene

LOAD-DATE: June 22, 2011

LANGUAGE: DUTCH; NEDERLANDS

GRAPHIC: De SP'ers Ewout Irrgang (l) en Emile Roemer proberen in Griekenland te
ervaren hoe de Grieken zelf de crisis ervaren. 'Wij denken te weten wat de
feiten zijn, maar de werkelijkheid is altijd complexer.' |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              74 of 127 DOCUMENTS



                              AD/Algemeen Dagblad

                              21 juni 2011 dinsdag

67 jaar, bijbaantje en mijn geld naar de Grieken

SECTION: Algemeen Dagblad - Service; Blz. 20

LENGTH: 116 woorden


Toen ik gisteren, 67 jaar oud, naar mijn broodnodige bijbaantje toog, hoorde ik
dat mijn pensioenfonds moet bijdragen aan de Griekse misère. Ik ga dus
financieel achteruit, na 43 jaar verplicht loon inleveren. Dit voor mensen die
dat niet gedaan hebben, die eerder gepensioneerd werden en het allemaal wel best
vonden. De VVD is alleen maar geïnteresseerd in de beurskoersen, de PvdA roept
iets over internationale solidariteit en de hoeder van Henk en Ingrid wekt de
indruk het niet meer te begrijpen. Gelukkig voor al die politici staan er nog
heel wat armoedzaaiers te trappelen om uit de ruif van onze arbeid mee te eten.

Ton Groenendijk, Pijnacker.

PvdA en slacht Partij verkoopt ziel aan de islam

LOAD-DATE: June 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              75 of 127 DOCUMENTS



                              AD/Algemeen Dagblad

                             15 juni 2011 woensdag

gaat op de schop

BYLINE: LUUK KORTEKAAS

SECTION: Algemeen Dagblad - Nieuwsdienst; Blz. 9

LENGTH: 609 woorden


Het Dorp in Arnhem, beroemd door de televisieactie van Mies Bouwman, gaat
ingrijpend op de schop. De lichamelijk gehandicapte bewoners krijgen binnenkort
gezelschap van  gewone  burgers. Een deel kiest voor een andere woonplek.
Jammer dat het anders wordt, want nu begrijpen we elkaar precies.

ARNHEM Hij mag graag even kijken of het al een beetje wil groeien in de
volkstuintjes, in het beroemdste dorp van Nederland.

Simon van de Bosse (66), lichamelijk gehandicapt sinds zijn geboorte, stelt vast
dat zelfs in Het Dorp, dat stukje paradijs op aarde, de grond droog is. Maar hij
geniet toch van het zonnetje op de schamele sla.

,,Ik ben zo blij dat ik hier kan wonen. Iedereen begrijpt hier meteen wat er met
me is. En alles wat ik nodig heb, zoals snel zorg ter plaatse, is hier in de
buurt, net als een supermarkt, de apotheek en activiteitencentra. Van mij mag
het zo blijven.

Maar boven Simons hoofd en dat van de andere Dorpsbewoners waait de wind van
verandering. De komende jaren gaat Het Dorp, onsterfelijk sinds Mies Bouwman het
in 1962 vrijwel eigenhandig uit de grond praatte met de opbrengsten van een
legendarische televisieactie, op de schop.

Alle complexen uit de  Bouwmantijd  worden gesloopt en vervangen door nieuwbouw.
En een deel van de oude bewoners verkast naar elders in de stad. Op het mild
glooiende en compleet drempelloze terrein tussen Rijn en Veluwe in Arnhem komt
ook plek voor  gewoon  mobiele burgers.

Verouderd

,,Jammer,   zegt Simon. ,,Ik snap wel dat het zo niet langer kan, alles is echt
verouderd. Maar het betekent toch een hoop gedoe. Als ik aan de beurt ben, zal
ik toch een tijdje moeten verkassen. En eigenlijk weten we nu nog niet hoe het
allemaal precies zal gaan. Ik ben niet meteen aan de beurt, maar dat kan morgen
weer veranderd zijn.

Toekomst

De nieuwe toekomst van Het Dorp staat te flonkeren op een maquette in het
restaurant. Hoogbouw aan de voorkant, afgewisseld met laagbouw, veel groen en
veel ruimte. De beheerder van het befaamde complex, Siza, zegt hiermee te willen
inspelen op nieuwe ontwikkelingen in de zorg. De gebouwen zijn door de tijd
ingehaald, in de nieuwe woningen komt bijvoorbeeld meer ruimte om te voldoen aan
de grotere draaicirkels van de gehandicaptenvoertuigen.

Op zijn vroegst gaat de aanpak op 1 januari 2013 van start. De huidige bewoners
- van de ongeveer 250 van nu blijven er ongeveer 200 over - worden nauw bij de
planvorming betrokken.

Sommige bewoners zijn al vertrokken. Nicole Hof (44), een echte veterane van Het
Dorp, is al weg - met een beetje spijt inmiddels. Ze woonde hier sinds 1994.
Door haar suikerziekte was ze in een coma geraakt en na revalidatie in een
verpleeghuis koos ze voor Het Dorp. Vanmiddag is ze terug om met de activiteiten
mee te doen, ze gaat schalen schilderen. ,,Ik kon kiezen, maar wilde hierheen.
Vanwege de naam, en omdat het echt iets unieks is. Er heerst hier een echte
gemeenschapssfeer, ik heb het hier zo naar mijn zin gehad.

Samenstelling

Ze is vertrokken, zoals andere bewoners de komende tijd ook zullen doen, om de
ontwikkelingen voor te zijn. ,,Ik zag in de plannen dat er een andere
samenstelling van Het Dorp zou komen. Voor mij is het dan Het Dorp niet meer,
het fijne was juist dat iedereen zo ongeveer met hetzelfde heeft te kampen.

Inmiddels woont ze aan de andere kant van de rivier, in Arnhem-Zuid.

,,Ik ben eerlijk, ik heb daar 80 vierkante meter tot mijn beschikking, hier kom
je niet verder dan 55. Dus dat is daar hartstikke fijn. Maar in Het Dorp had ik
alles. Ik was zo bij de supermarkt, nu kost het me drie kwartier om alleen maar
bij de Albert Heijn te komen.

Deel van de oude bewoners verkast naar elders in de stad

LOAD-DATE: June 14, 2011

LANGUAGE: DUTCH; NEDERLANDS

GRAPHIC: Simon van de Bosse (l) woont met veel plezier in Het Dorp. Nicole Hof
is al vertrokken, met spijt inmiddels. Foto s Cor de Kock | Mies Bouwman hield
in 1962 een legendarische televisieactie om geld in te zamelen voor de bouw van
Het Dorp. Ze haalde het voor die tijd astronomische bedrag van 50 miljoen gulden
op. Foto ANP |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              76 of 127 DOCUMENTS



                              AD/Algemeen Dagblad

                              4 juni 2011 zaterdag

Lekker scherp

BYLINE: Tekst: Gunilla Konow Foto s: Dreamstime

SECTION: Algemeen Dagblad - Weekeinde; Blz. 22

LENGTH: 1093 woorden


Mosterd is het toppunt van gewoon, maar de
&discReturn;&discReturn;&discReturn;aandacht voor deze eeuwenoude smaakmaker
groeit.  Qua volume is mosterdzaad zelfs het meest verkochte kruid ter wereld.

Geen instantie beschikt over de statistische gegevens, maar er moet in Nederland
jaarlijks heel wat mosterd worden gebruikt. Bijna elk huishouden heeft wel een
potje in de koelkast staan. Voor op de kaas of bij de worst. Als smaakmaker in
stoofpotten. Om een soepje mee te maken. En zeg zelf: wat is een bitterbal
zonder mosterd?

Mosterd is er altijd geweest. Tot enkele jaren na de Tweede Wereldoorlog had
elke kruidenier een flinke aardewerken pot op de toonbank staan. Hij schepte dan
een kleiner potje voor je vol. Mosterd is zo gewoon, dat we er eigenlijk heel
weinig vanaf weten. Dat onderkende ook de Belg André Delcart, toen hij als lid
van een gastronomisch genootschap de diverse bereidingen van stoofpotten
bestudeerde.

,,Het viel ons op dat mosterd pertinent aanwezig was,  vertelt Delcart. ,,Maar
over het hoe en waarom van deze fijne smaakmaker wisten we niets. Er was ook
weinig informatie over beschikbaar.  Hij nam zich voor wat wetenswaardigheden
over mosterd op te zoeken en er een artikel over te schrijven. Het artikel werd
een boek: Mosterd.

Terugblikkend is het best logisch dat mosterd zo n vanzelfsprekende plaats in de
keuken wist te veroveren. Hij wordt gemaakt van geplette of gemalen
mosterdzaden, vermengd met water, zout en iets zuurs als azijn en soms nog
honing. Mosterdzaad was betaalbaar voor de gewone man. In tegenstelling tot de
dure exotische kruiden die moesten worden ingevoerd, gedijt de mosterdplant hier
prachtig en bijna vanzelf. Het razendsnel groeiende gewas is weliswaar eenjarig,
maar de massa s kleine zaden die hij draagt, garanderen ieder jaar nieuwe
plantjes.

Mosterd kon thuis gemakkelijk worden bereid door een schaal met zaad tussen de
knieën te klemmen en daarin een zware kogel te laten rondslingeren. André
Delcart: ,,Een andere belangrijke reden dat het zo aansloeg, was dat smaakmakers
echt noodzakelijk waren. Als het onze voorouders lukte vlees of vis op de kop te
tikken, was die niet altijd even vers. Met een flinke schep mosterd kon je
minder fijne geurtjes en smaakjes camoufleren. Zo had je dan toch een smakelijke
maaltijd. Maar de mensen gebruikten het vooral om de meestal flauwe gerechten
wat op te peppen.

,,Het aantal mosterdmakers is sterk gedaald,  aldus Delcart. ,,Maar na een dipje
beleeft de mosterd zowel onder particulieren als in de gastronomie een
wedergeboorte.

Geel, bruin en zwart

Qua volume is mosterdzaad zelfs het meest verhandelde kruid ter wereld. Canada
is de belangrijkste leverancier. ,,Maar nergens ter wereld wordt zo veel
mosterdzaad verbouwd als in India,  weet Delcart. ,,Een klein gedeelte van de
Indiase oogst is bestemd voor het bereiden van mosterd, augurken,
kruidenmengsels en exquise chutneys. Van de rest persen ze olie, een onmisbaar
ingrediënt in de Indiase en Bengaalse keuken.

Er is geel, bruin en zwart mosterdzaad. Vooral de zwarte varianten zijn in trek,
maar juist die worden relatief weinig verbouwd. Doordat deze zaadjes erg klein
zijn en de planten erg hoog worden, laten ze zich moeilijk machinaal oogsten.
Grootschalige productie van het delicate zwarte zaad is daardoor niet
economisch. Maar bij mosterdmuseum Abrahams Mosterdmakerij in het Groningse
Eenrum ging onlangs de vlag uit. ,,Akkerbouwer André Edens uit Nieuw Beerta
heeft dit voorjaar zwarte mosterd voor ons gezaaid,  vertelt Bram Stob van het
museum. ,,Ik weet niet of hij de enige is in Nederland, maar anders een van de
weinigen. Hopelijk krijgt hij er één á twee ton uit. Nu verrijken we een deel
van onze grove gele mosterd met hele of gekneusde zwarte mosterdzaden uit
Canada. Het is natuurlijk veel beter als we het zaad uit de streek betrekken.

De Vlaamse mosterdpaus Delcart knikt. ,,De clou bij het maken van een
kwaliteitsmosterd is dat je een goede blend maakt van de juiste mosterdzaden.
Verdere smaaknuances hangen af van de maling grof of juist heel fijn en van de
azijn.  Met dat laatste cruciale ingrediënt begon het allemaal.

Vluchtige stoffen

Delcart: ,,Volgens de legende zou mosterd in de eerste eeuw na Christus per
abuis zijn ontstaan tijdens een braspartij bij de oude Romeinen. Er werd een
beetje azijn gehaald om een vrouw onder de neus te houden die onwel was
geworden. In de haast werd deze azijn in een flesje met gemalen mosterdzaad
gegoten. De vrouw kwam bij, de fles werd weggezet en vergeten. Toen die later
werd gevonden, was er een smeuïge pasta ontstaan. Iemand liet het aan de keizer
proeven, die vond het heerlijk en de mosterd was geboren.

Voor die tijd werden mosterdzaden uitsluitend puur gebruikt. ,,De oude Chinese,
Perzische en Egyptische culturen verwerkten de zaden tot een poeder die over het
eten werd gestrooid, zoals wij met peper doen,  legt Delcart uit. ,,Het
frappante is dat droge zaden en mosterdpoeder, zoals het Engelse Colman s,
vrijwel smaak- en geurloos zijn. Hooguit een beetje bitter. Pas als ze worden
bevochtigd, bijvoorbeeld bij het kauwen, krijgen ze een sterke smaak.  Een truc
van de plant, bedoeld om niet te worden opgegeten.

Bij bruine en vooral zwarte mosterdzaden komen bovendien vluchtige stoffen vrij.
Deze vervliegen meteen, tenzij je ze bindt met azijn of iets anders zuurs.
Delcart: ,,De vluchtige stoffen maken zich kenbaar door de sterk brandende smaak
en dat typische prikkende gevoel in de neus en ogen. Deze aparte sensatie beleef
je alleen bij sommige soorten, zoals de beroemde Dijon-mosterd.  Maar
Dijon-mosterd is toch geel? Bram Stob: ,,Jazeker, maar hij wordt gemaakt van
bruine en zwarte zaden. Het donkere omhulsel wordt bij het bereiden verwijderd.
De kern is geel.

In recepten zie je vaak dat mosterd pas tegen het eind van het koken of stoven
moet worden toegevoegd. Dit omdat de scherpe smaak ondanks de azijn door hitte
wordt getemperd. Pure mosterdzaden kun je ook nog anders gebruiken. Delcart:
,,Rooster ze in een droge pan, net zoals ze in de Indiase keuken al eeuwen doen.
Dan krijgen ze een aparte nootsmaak. In die vorm maken ze vaak deel uit van
Indiase kruidenmengsels.

In de 18de en 19de eeuw doken de eerste mosterdsoorten met een smaakje op.
Mosterd met vijgen, bier, whisky, dragon, vanille en zwarte bessen. ,,Zelfs
banaan werd in de mosterd gedaan,  zegt Delcart. ,,Al gaat mij dat persoonlijk
te ver.  n

André Delcart  Volgens de legende zou mosterd per abuis zijn ontstaan tijdens
een braspartij bij de oude Romeinen.

Niemand weet meer waar je de mosterd haalt

LOAD-DATE: June 3, 2011

LANGUAGE: DUTCH; NEDERLANDS

GRAPHIC: Chemie: Droge zaden krijgen pas smaak als ze worden bevochtigd. |
Recept: Zelf thuis mosterd maken is vrij eenvoudig. Benodigde ingrediënten voor
een klassieke variant: 100 gr mosterdzaad, 200 ml witte wijnazijn, 1 tl kurkuma,
50 gr rietsuiker, peper en zout. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              77 of 127 DOCUMENTS



                              AD/Algemeen Dagblad

                              31 mei 2011 dinsdag

Zuinige auto succes,

SECTION: Algemeen Dagblad - Service; Blz. 24

LENGTH: 67 woorden


dus Den Haag grijpt in

Zuinige auto (AD 30-5). Wat worden we toch in de maling genomen. Nu kan Jan
Modaal ook eens een nieuwe (zuinige) auto kopen, draait Den Haag de
belastingvoordelen weer terug. Dat gebeurt straks vast ook bij de aanschaf van
een elektrische auto. Als er eens iets goed loopt, verzint Den Haag wel weer wat
nieuws. Bah.

M. Frank, Amsterdam.

Geen diploma

Zelf zwemervaring

opdoen ook nuttig

LOAD-DATE: May 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              78 of 127 DOCUMENTS



                              AD/Algemeen Dagblad

                              21 mei 2011 zaterdag

Jaren  60: vrijheid, lang haar en een vliegtuig naar Spanje

SECTION: Algemeen Dagblad - Gids; Blz. 2

LENGTH: 341 woorden


Andere Tijden brengt morgenavond een special over de jaren  60, een decennium
waarin alles anders werd in het gezapige, burgerlijke Nederland. Terwijl buiten
onze grenzen de Berlijnse muur wordt gebouwd, Kennedy wordt vermoord en Martin
Luther King zijn beroemde speech houdt, genieten de Nederlanders vooral van de
verworvenheden van de toenemende welvaart. Steeds meer gezinnen krijgen een
koelkast, een stofzuiger, een eigen auto. En niet te vergeten: een televisie.

Dat medium vervangt, eerst langzaam, maar dan in hoog tempo, de radio. Gezinnen
zitten gemoedelijk rond de buis soms vergezeld door de hele buurt. Via het
scherm dringen af en toe nieuwe geluiden de huiskamer binnen. Monseigneur
Bekkers die in voorzichtige bewoordingen het gebruik van voorbehoedmiddelen
toestaat, Mary Zeldenrust-Noordanus die openlijk het gebruik van een condoom
bepleit. Op de tv is ook te zien dat de jongerencultuur in opmars is.
Tienerprogramma s als Rooster en Twien schieten als paddenstoelen uit de grond.
Maar de buis brengt toch vooral amusement voor de vermoeide burger die  s avonds
laat met de benen op tafel wil ontspannen. Willeke Alberti en Willem Duys,
series als Peyton Place en Bonanza zorgen voor de nodige ontspanning.

Ondertussen neemt in de buitenwereld de onrust toe. Jongeren gaan de straat op,
dragen lang haar, eisen vrijheid en inspraak. Een golf van protest spoelt van
Berlijn, naar Parijs en Amsterdam. In Praag breekt een ware revolutie uit. Maar
voor de gewone burgers verandert er niet zoveel. Ja, ze gaan niet meer met de
bus naar de Wieringermeer, maar met het vliegtuig naar Spanje op vakantie.

Andere Tijden brengt 50 minuten lang een caleidoscopische blik op dit
veelbesproken decennium. Met al die televisiebeelden die in het geheugen zijn
gegrift, maar nooit meer worden vertoond. Van grote internationale
ontwikkelingen tot Rudi Carell, van spraakmakende interviews tot de Fouryo s.
Met prachtige kleurenbeelden van de welvaart uit Holland Today en betoverende
scènes van Haanstra.

ÔANDERE TIJDEN ZONDAG 21.05 UUR, NED. 2

LOAD-DATE: May 20, 2011

LANGUAGE: DUTCH; NEDERLANDS

GRAPHIC: Bermtoerisme in de jaren  60. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              79 of 127 DOCUMENTS



                              AD/Algemeen Dagblad

                              21 mei 2011 zaterdag

Irritatie? Welnee, de verhoudingen zijn goed

BYLINE: Hans van Soest Paul van der Zanden

SECTION: Algemeen Dagblad - Nieuwsdienst; Blz. 2

LENGTH: 466 woorden


Achter de schermen gist en broeit het in de coalitie over de omstreden
miljardensteun aan Griekenland. Maar naar buiten toe speelt het kabinet mooi
weer.  Er is helemaal geen irritatie.

den haag In de ministerraad van gisteren komt de vraag op tafel. Staan alle
neuzen nog dezelfde kant op als het gaat om de steunoperatie aan Griekenland?
Volgens minister Jan Kees de Jager (Financiën) is het antwoord helder: ja.

De bewindsman wordt  niet warm of koud  van de taal die PVV-leider Geert Wilders
spreekt over de miljardenleningen aan Griekenland. ,,Het was dezelfde riedel die
ik al jaren hoor: moeilijke maatregelen uit de weg gaan. Dat doet het goed in de
opiniepeilingen, maar ik kan straks tenminste met opgeheven hoofd naar de
kiezer.

Ook premier Mark Rutte haalt zijn schouders op over de waarschuwing van zijn
gedoogpartner Wilders dat de PVV weigert op te draaien voor nieuwe bezuinigingen
als Griekenland de miljarden niet terugbetaalt. ,,Dat was één van zijn legere
frases. Wilders blijkt niet op de hoogte van de begrotingsregels. De kans dat we
extra moeten bezuinigen vanwege Griekenland is heel gering.   De frontale
botsing tussen het kabinet en Wilders brengt de coalitie geen schade toe,
bezweert Rutte. ,,De onderlinge verhoudingen zijn goed; er is geen irratie.

Toch kan de luchtige toon van Rutte niet verhullen dat zijn coalitie onder grote
spanning staat. ,,Het debat over Griekenland laat de kwetsbaarheid zien van een
kabinet met gedoogsteun,   zegt een coalitiegenoot. ,,We wisten vanaf het begin
dat de PVV ons niet op alle terreinen zou steunen. Maar nu zien we het in de
praktijk gebeuren op een heel risicovol dossier: Griekenland. Wat gebeurt er als
de oppositie straks niet bijspringt?   Bovendien blijkt regeringspartij CDA
intern verdeeld. Een deel van de fractie vindt, net als Wilders, dat de Grieken
hun financiële rotzooi zelf moeten opruimen.

Rutte probeert alle weerstand weg te nemen door begrip te tonen. ,,Ik begrijp
heel goed dat Nederlanders niets voelen voor deze steun. Ik heb ook niks met
Griekenland. Dat ze geen belasting heffen, dat ze met hun vijftigste met
pensioen gaan, dat ze alleen maar op vakantie lijken te gaan.   Maar we hebben
geen keuze, benadrukt hij. Zonder steunoperatie zou Nederland veel slechter af
zijn. ,,Dan neem je een levensgroot risico met het spaargeld en de pensioenen
van Henk en Ingrid. De effecten zullen enorm zijn.

Alle neuzen staan dan ook dezelfde kant op, bezweert De Jager. De verhoudingen
in de coalitie staan niet onder druk. ,,We hebben het er in de ministerraad nog
over gehad: zijn we ervan overtuigd dat de stappen die we zetten volledig in het
belang zijn van de Nederlandse samenleving? Dat als we het niet doen, de
gevolgen veel groter zijn? Ja dus.

Coalitie speelt mooi weer na harde woorden Wilders

LOAD-DATE: May 20, 2011

LANGUAGE: DUTCH; NEDERLANDS

GRAPHIC: De Jager en Wilders sluiten het harde Griekenland-debat af met een
vriendschappelijke handdruk. foto ANP |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              80 of 127 DOCUMENTS



                              AD/Algemeen Dagblad

                              20 mei 2011 vrijdag

HARD TEGEN HARD

BYLINE: Hans van Soest en Paul van der Zanden

SECTION: Algemeen Dagblad - Nieuwsdienst; Blz. 1

LENGTH: 344 woorden


DEN HAAG PVV-leider Geert Wilders is keihard in aanvaring gekomen met het
kabinet over de Nederlandse miljardensteun aan Griekenland. Wilders is daar
faliekant tegen. Gedoogpartij PVV dreigt met een kabinetscrisis als de Grieken
niet terugbetalen.

In een niet eerder geziene confrontatie tussen Wilders en minister-president
Rutte zei de PVV-leider dat de premier  met vuur speelt . Wilders eist dat er
geen cent meer naar Griekenland gaat. En als het kabinet volgende maand toch
besluit een deel van de al toegezegde miljardenlening over te maken, dan weigert
zijn partij daarvoor verantwoordelijkheid te dragen.

,,De corrupte Grieken zullen dat geld niet terugbetalen,   aldus Wilders. ,,Aan
een junk geef je geen geld. Als het verkeerd loopt en het geld komt niet terug
zoals ik verwacht, dan heeft het kabinet een probleem. Dat betekent dat er hier
meer moet worden bezuinigd en wij zullen die pijn niet dragen.

Volgens de gedoogpartner van het minderheidskabinet neemt premier Rutte een
politiek risico als hij doorgaat met geld overmaken aan de regering in Athene.
,,De premier verkwanselt de belangen van de Nederlandse kiezer.

Het kabinet en de PVV vochten hun meningsverschil over de steun aan het bijna
failliete Griekenland gisteren openlijk uit in een belangrijk debat in de Tweede
Kamer. Rutte beet zijn gedoogpartner Wilders toe dat hij  onzinnige uitspraken
doet. ,,Het is Wilders die de belangen van de kiezers verkwanselt door niet mee
te werken aan steun voor Griekenland,   aldus de premier.

Volgens Rutte leent het kabinet Griekenland alleen geld onder strikte
voorwaarden. ,,Als blijkt dat Griekenland te weinig doet om de rommel op te
ruimen, dan hebben we de vrijheid de lening stop te zetten. Maar ik help de
Grieken niet omdat ik zo met ze te doen heb. Wel omdat ik de spaarcenten en
pensioenen van Henk en Ingrid wil bewaken.

Felle aanvaring tussen Wilders en Rutte over steun aan Grieken

g P2

Wilders doet onzinnige uitspraken en verkwanselt de belangen van de kiezer.

Premier Rutte speelt met vuur. Er mag geen cent meer naar Griekenland.

LOAD-DATE: May 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              81 of 127 DOCUMENTS



                              AD/Algemeen Dagblad

                              20 mei 2011 vrijdag

Bakken met geld naar de corrupte Grieken

SECTION: Algemeen Dagblad - Nieuwsdienst; Blz. 3

LENGTH: 334 woorden


den haag De Tweede Kamer debatteerde gisteren ongemeen fel over de
miljardensteun die Nederland geeft aan de Grieken. Voor- en tegenstanders vlogen
elkaar met verwijten in de haren.

PVV-leider Geert Wilders: ,,Maar liefst 80 tot 90 procent van de bevolking zegt:
geef dat geld niet aan de Grieken. Je krijgt het nooit terug. Het is
onverantwoord om bakken met geld te sturen naar een corrupt land, een land dat
de boel belazert.

Premier Mark Rutte: ,,Wilders valt in de val van Maurice de Hond. Het is
politiek leiderschap om te zeggen: ik laat die peilingen links liggen en kies de
moeilijke weg.

Wilders: Mijn partij heeft niets met Maurice de Hond. U kunt erom lachen, maar
het lachen zal u snel vergaan.

Rutte: ,,Wilders verkwanselt de belangen van kiezers door niet mee te werken aan
steun voor Griekenland. Daarmee neem je een levensgroot risico met het pensioen
en het spaargeld van Henk en Ingrid.

Wilders: ,,Ik houd niet zo van angsthazerij en doemdenken. Dit is allemaal pure
bangmakerij. Er mag geen cent van Henk en Ingrid meer naar de Grieken.

Rutte: ,,Dit raakt echt kant noch wal. Het is voodoo-economics. U speelt met
vuur.

Wilders: ,,Er is er maar één die met vuur speelt en dat is Rutte. Hij smijt geld
over de balk. Het is heel triest, maar het leidt ertoe dat onze politieke
samenwerking in de problemen komt.

PvdA-leider Job Cohen: ,,We zitten nu eenmaal in die schuit. We gaan de boot nu
niet lekschieten; we moeten door.

Wilders: ,,Die Griekse schuit is één groot lek. Die ligt al op de bodem van de
Egeïsche zee. Er is maar een oplossing: zet de Grieken uit de euro. Daar wordt
hun economie sterker van en vergroot de kans dat we ons geld terugzien.

SP-leider Emile Roemer, tegen Rutte: ,,Het is een ridicuul idee om Griekenland
al zijn bezittingen te laten privatiseren. Het helpt niet als we van de
Akropolis een McAkropolis maken. En het heeft geen zin om van Oh oh Cherso, Oh
oh Esso te maken. Griekenland kan deze schulden nooit, maar dan ook nooit meer
terugbetalen.

LOAD-DATE: May 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              82 of 127 DOCUMENTS



                              AD/Algemeen Dagblad

                              20 mei 2011 vrijdag

Wilders op rozen in fel debat

SECTION: Algemeen Dagblad - Nieuwsdienst; Blz. 2

LENGTH: 651 woorden


De Nederlandse politiek is woensdag een nieuwe fase ingegaan. De crisis rond
Griekenland en de euro heeft de jarenlang dominante discussie over immigratie en
islam naar de achtergrond verdreven. De winnaar: Geert Wilders.

DEN HAAg Daar stond de PVV-leider dan. De handen diep in de broekzakken van zijn
maatpak, een geamuseerde blik in de ogen. ,,Jammer dat er geen interrupties meer
zijn,  zei hij bijna uitdagend naar de rest van de Tweede Kamer.

Het debat was als vanouds verlopen: Wilders tegen de rest. Hij had iedereen weer
op de achterste poten gekregen. De premier was  een ezel , de minister van
Financiën een soort drugsdealer, VVD en CDA verkwanselaars van de Nederlandse
belangen, de linkse partijen een object van spot. En zijn PVV bleef over als de
natuurlijke kampioen van de gewone Nederlanders, van Henk en Ingrid.

Er was één verschil: het onderwerp. Op de agenda stond een algemeen
verantwoordingsdebat met de regering, maar Wilders maakte nauwelijks woorden
vuil aan zijn handelsmerk, het waarschuwen voor immigratie en de islam.

junk

Het nieuwe onderwerp: de Grieken en de euro. Maar liefst 44 keer gebruikte
Wilders tijdens zijn spreektijd de termen Grieken en Griekenland. Daarnaast
sprak hij ook nog vaak over  dat corrupte land  en  junk , omdat Griekenland
verslaafd zou zijn aan Europese hulpgelden.

Het verweer van de overige partijen, minus de eurosceptische SP, was weer net zo
defensief als vroeger. Wilders is  onverantwoordelijk ,  simplistisch ,
populistisch  en hij  speelt met vuur , zo klonken de verwijten. Het zal op veel
kiezers weinig indruk maken. Uit peilingen blijkt dat de meerderheid van de
Nederlanders het eens is met de PVV-leider: ,,Geen euro meer naar Griekenland.
Politiek gezien kon de Griekse crisis voor Wilders niet op een beter moment
komen. De verkiezingen voor de provinciale staten verliepen enigszins
teleurstellend. In de peilingen zakt de PVV al tijden. Zijn harde uitspraken
over de islam werden inmiddels bijna schouderophalend onthaald. Zelfs toen
Wilders betoogde dat de profeet Mohammed waanbeelden had vanwege een hersentumor
bleef het oorverdovend stil. In de Tweede Kamer moest de PVV als gedoogpartner
steeds vaker pijnlijke compromissen verdedigen.

bevrijd

Met de Grieken kan Wilders weer  vol op het orgel . Er zijn geen afspraken
gemaakt met de regering, dus ook de gedoogconstructie vormt geen belemmering.
Niet voor niets oogde de Limburger woensdag bijna bevrijd.

De traditionele partijen realiseren zich dat de crisis rond de euro grote
electorale gevolgen kan hebben. Zij moeten verantwoorden waarom er miljarden
worden ingezet om wankele landen als Griekenland, Portugal en Ierland te redden.
Een garantie op succes is er niet. Integendeel, bijna iedereen houdt er rekening
mee dat niet al het geld terugkomt.

De tegenstanders van Wilders hebben de handen op de rug gebonden. Niemand wil
geld pompen in Griekenland, maar het kan niet anders, zo luidt het
hoofdargument. De risico s voor een nog grotere crisis zijn te groot. ,,We
zitten nu eenmaal in dit schuitje, we moeten verder,  zei PvdA-leider Job Cohen
bijna moedeloos.

De boodschap van Wilders is duidelijker. ,,Laat Griekenland maar uit de euro
stappen. Wat ze verder met hun drachme doen, zal me worst zijn.  Hij gelooft
niet dat er een kettingreactie zal komen. Dat Portugal en Ierland dan ook in
gevaar komen, dat de rente gaat stijgen, dat er een run komt op de banken, dat
nieuwe overheidsinterventies onvermijdbaar zijn. ,,Allemaal bangmakerij,  zei
Wilders met sardonisch genoegen. Dat verwijt kreeg hij vroeger zelf altijd bij
het debat over de immigratie.

,,We zullen zien wie gelijk krijgt,  zei Wilders tegen premier Rutte. Maar in de
praktijk zal zijn voorstel niet worden getest. Griekenland blijft voorlopig
gewoon in de euro. De overige partijen moeten maar hopen dat het goed afloopt.

Wilders zit op rozen.

PVV-leider spint garen bij ruzie over steun aan Griekenland

LOAD-DATE: May 19, 2011

LANGUAGE: DUTCH; NEDERLANDS

GRAPHIC: Geert Wilders was gisteren in zijn element. De angst van het kabinet
voor een kettingreactie als de hulp aan Griekenland wordt gestaakt noemt hij
allemaal bangmakerij . Staatssecretaris Jan Kees de Jager en premier Mark Rutte
horen het verveeld aan. foto wfa |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              83 of 127 DOCUMENTS



                              AD/Algemeen Dagblad

                             19 mei 2011 donderdag

Obama dankzij Oprah president

BYLINE: &discReturn;&discReturn;LOUIS DU MOULIN

SECTION: Algemeen Dagblad - Nieuwsdienst; Blz. 10

LENGTH: 762 woorden


Amerika telt af naar Oprah Winfreys laatste show op woensdag 25 mei. Haar
feestelijk afscheid, reeds opgenomen, belooft hèt televisiespektakel van het
jaar te worden. ,,Geen wonder,   roept  ons antwoord  Catherine Keyl. ,,Zelfs
Obama moet haar dankbaar zijn. Zijn presidentschap dankt hij aan haar.

Laatste show van vrouw die het tot Miljardair schopte

Surprise Oprah! A Farewell Spectacular heet het inmiddels uitgevoerde eresaluut.
Iedereen van betekenis was er dinsdagavond bij in Chicago s United Center. Dus
was het dringen geblazen voor zelfs de grootste sterren als Beyoncé, Madonna,
Tom Cruise, Stevie Wonder en Michael Jordan. Alleen Tom Hanks was als
ceremoniemeester verzekerd van voldoende etalageruimte. En het feestvarken zelf?
Winfrey (57) leek inderdaad de avond van haar leven te hebben. Helemaal toen
haar partner Graham Stedman op de valreep nog eens de loftrompet begon te
spelen. ,,Ik ben er nog steeds verbaasd over samen te zijn met een vrouw die
elke dag weer levens van mensen verandert en ook haar eigen lunchpakket naar
haar werk meeneemt. Dat doet ze, omdat ze geld wil besparen.

Wellicht is die olijke onthulling van manlief (sinds 1992) ook meteen Oprah
Winfrey in een notedop. Altijd druk bezig, denkend aan anderen, met een goed oog
voor wat het kost en oplevert. Zo heeft het kansarme zwarte meisje uit
Kosciusko, Mississippi zich opgewerkt tot de meest succesvolle afro-Amerikaanse
vrouw ooit, tevens de eerste niet-blanke miljardair. Begonnen met minstens een
0-3 achterstand (geen vader, verkracht op haar 9de, zwanger als 14-jarige) is
Winfrey via  bloed, zweet en tranen  dan toch in een ongekende winning mood
terechtgekomen. Vanaf haar 17de ongeveer, toen ze werd uitverkoren tot Miss
Black Tennessee tijdens haar studie communicatie en ze bij de radio een baantje
kreeg.

Voordat ze begin 1984 op televisie haar grote kans kreeg in AM Chicago waren er
al volop talkshows en stond Phil Donahue geboekt als de big master. Tegenover
deze koele, strakke, grijze vijftiger werd Oprah al snel herkend als zoveel meer
vlees en bloed. Warmer, spontaner, geestiger en dan ook nog eens zwart, daarom
appellerend aan een nieuw en breder publiek. ,,Waar ze tekort schiet in
journalistieke hardheid, maakt ze dat ruimschoots goed met oprechte
nieuwsgierigheid, rondborstige humor en vooral veel empathie,   kenschetste een
alerte tv-recensent direct de nieuwe stijl, waartoe ook het laten vloeien van
tranen hoort.

De publieke waardering zou er allesbehalve bij achterblijven: Winfrey op de
buis, schoot Donahue als toonaangevend voorbij, ging tegelijkertijd inhoudelijk
veel verder dan tot dan toe in praatprogramma s gebruikelijk was. Met het durven
aankaarten van heftige privéproblemen en intimiteiten en met het bieden van een
podium voor minderheden. ,,Oprah was baanbrekend in het geven van aandacht aan
de gewone man met bijzondere problemen,   zegt Catherine Keyl, die in de jaren
90 bij haar in de studio op werkbezoek was om zich voor te bereiden op haar
Nederlandse  antwoord . ,,De zwarte Amerikaan kwam dankzij haar volop op tv, met
als toppunt tijdens de laatste verkiezingen Barack Obama. Die dankt zijn
presidentschap toch echt aan haar.

Haar emanciperende optredens (ten behoeve van homo s, lesbo s, enzovoort) vindt
Keyl veel belangrijker dan Oprahs onderonsjes met beroemdheden vol sappige
onthullingen. Juist die  hoge bezoeken  hebben bijgedragen tot het uitdijen van
het kijkersbestand, dat thans tot dik 140 landen reikt. Michael Jackson die
alleen bij Oprah zijn leed wil komen vertellen, Whitney Houston die bij haar wel
op begrip rekent voor haar drugsverslaving, Tom Cruise die helemaal uit zijn dak
gaat, stuk voor stuk exclusief en spraakmakend.

Het eigen uitdijen; Winfrey gaat het letterlijk te lijf met verwoede
afslankpogingen die soms maar een enkele dag hun nut bewijzen. Hetzelfde
werkwoord is van toepassing op haar zakelijke en filantropische activiteiten.
Haar eerste 50 miljoen dollar laat ze lang op een rekening courant staan, maar
daarna begint ze er op los te beleggen. En maakt alles waarin ze investeert
(zoals O Magazine en de zender Oprah Winfrey Network) haar nog rijker.

Als de nood aan de man is kijkt ze niet op een paar miljoen meer of minder. Zie
de 40 miljoen dollar die er moest zijn om een meisjesschool in het haar dierbare
Zuid-Afrika uit de grond te stampen.

The Oprah Effect is het persoonlijke patent, dat haar tot meest invloedrijke
vrouw van de Verenigde Staten heeft gemaakt.

Ze neemt gewoon haar lunchpakket mee naar haar werk. Dat doet ze om geld te
besparen. Partner Graham Stedman

LOAD-DATE: May 20, 2011

LANGUAGE: DUTCH; NEDERLANDS

GRAPHIC: Een enthousiaste Oprah Winfrey begroet in haar laatste show het
publiek. foto reuters | Rechtsboven: Een foto in de studio in 1985, toen ze aan
het begin stond van haar carrière. Rechts: Oprah begroet Stevie Wonder in haar
laatste show. Buiten staan fans die haar bedanken voor de uitzendingen in de
afgelopen kwarteeuw. | foto s reuters en ap | Oprah steunde presidentskandidaat
Barack Obama in zijn verkiezingscampagne. | Rechts: De opening van  haar  |
meisjesschool in Zuid-Afrika. | foto s reuters, CBS | In 2005 troostte ze een
slachtoffer van overstromingen in het zuiden van de VS. foto ap | Rechts: De
miljoenen die ze verdiende stak ze onder meer in een eigen tijdschrift. |
Wereldsterren kwamen graag bij Oprah in de show, maar ook daarbuiten ging ze
graag met helden van het witte doek om, zoals Tom Cruise. Rechts: In 2002
ontving ze een Emmy Award. foto s AP en CBS | Bij het aanhoren van alle
loftuitingen pinkt Oprah een traantje weg. Tom Hanks luistert mee. foto reuters
|

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              84 of 127 DOCUMENTS



                              AD/Algemeen Dagblad

                              18 mei 2011 woensdag

Hoe eerder we failliet gaan, hoe beter het is

SECTION: Algemeen Dagblad - Nieuwsdienst; Blz. 10

LENGTH: 953 woorden


Nederlands geld naar Griekenland? Het is verspilde moeite, zeggen de Grieken op
straat in Athene. Het gaat op aan vriendjespolitiek en corruptie, terwijl de
gewone man lijdt onder de crisis en lasten van terugbetaling.  We kunnen beter
vroeger dan later failliet gaan.

"

Als we failliet gaan, kunnen we misschien opnieuw iets nieuws opbouwen in dit
land. Alexia Kosteletou

"

Binnen de overheid is er zo n wanorde, dat mensen niet weten wat ze moeten doen.

 Margerita Messare

Grieken zien lening als verspild geld dat alleen maar naar corrupte politici en
bedrijven gaat

,,Het was niet fijn om onze kinderen om geld te moeten vragen.   Adonis (54)
voelt zich zichtbaar ongemakkelijk als hij erover praat. ,,Maar het was helaas
de enige oplossing.

Het is de Griekse familietraditie die Adonis nu op de been houdt in de crisis.
Hij is werkloos, sinds hij werd ontslagen als kaartjesknipper bij een
veerdienst. Hij deed wat hij kon om werk te vinden, zegt hij. Maar sinds de
crisis is dat onmogelijk geworden. ,,Voor mensen van mijn leeftijd gaat dat niet
meer.   Meer dan een tijdelijk baantje in de bibliotheek was er niet te vinden.

De werkloosheidsuitkering, gemiddeld 300 euro per maand, eindigde na twee jaar.
Daarna was er niets meer. Adonis leende geld bij de bank om de studie van zijn
zoon te betalen. Toen die eenmaal werk had, besloten zijn vrouw Koula (52) en
hij de kinderen om geld te vragen. ,,Het was niet fijn, maar het is hier niet
ongewoon dat kinderen hun ouders uiteindelijk onderhouden. Al zijn we daar nog
wat jong voor,   zegt Koula. ,,Maar zij begrijpen ook dat het moeilijk is voor
ons. We gaan niet naar de bioscoop, niet uit eten en al helemáál niet met
vakantie. Gelukkig is ons huis afbetaald.

De chaos in Griekenland is compleet. Wiens schuld is dit nu allemaal? Adonis
geeft het antwoord dat alle Grieken geven: de politici en de grote bedrijven. De
problemen van het land worden als een samenzwering van die twee gezien.

Maar veel Nederlanders denken dat de crisis is veroorzaakt doordat Grieken lui
zijn en dat is ook wel een beetje zo, geven de meesten toe. ,,Kijk om je heen in
de bar,   zegt Panagiotis Charalampidis (50), sportcommentator bij de nationale
radio, wiens salaris vorig jaar met 30 procent werd verlaagd. ,,Het is nu kwart
over één op een werkdag en overal zitten mensen te hangen.

,,Binnen de overheid is er zo n wanorde, dat mensen niet weten wat ze moeten
doen. Als je niet weet wat, dan doe je maar niks,   zegt Margerita Messare (73),
ooit eigenaar van een architectenbureau. Haar pensioen ging omlaag van 28.000
naar 24.000 euro per jaar.

Uiteindelijk werken er in een kamer met tien ambtenaren misschien drie of vier
mensen, zegt IT-consultant Giorgios. ,,De rest speelt spelletjes, of ouwehoert.
Dat komt omdat ze niet ontslagen worden. Daar zitten de luie mensen. Maar in
privébedrijven wordt hard gewerkt. Wij werken rustig tien uur op een dag.

Maar de luiheid, dat is niet waar al het geld aan op is gegaan, bezweren de
Grieken. ,,Dat is naar de rijken in dit land gegaan, grote bedrijven en
politici,   zegt Charalampidis. ,,Rijken in dit land betalen geen belasting.

Het geld verdwijnt omdat politici het verspillen, vaak in handjeklap met
bedrijven, zegt Adonis. ,,Bijvoorbeeld bij de Olympische Spelen, die hier in
2004 werden gehouden. Een bedrijf betaalt een politicus en doet het werk
vervolgens voor te veel geld.   Het verschil wordt gedeeld. ,,Zo hebben Duitse
bouwbedrijven ook aan ons verdiend.

Ondertussen komt het overheidsgeld niet waar het echt moet zijn, zegt lerares
Sofia Lymperopoulou (28). ,,Het eerste jaar dat ik werkte, werd ik in september
aangenomen maar kreeg ik mijn eerste salaris pas in juli het jaar erop,   klaagt
ze. ,,Zo gaat het steeds. In de tussentijd leef ik van het geld dat ik met
privéles verdien.   Tegenwoordig wordt er om de maand een dag gestaakt, zegt ze,
als de uitbetaling weer eens op zich laat wachten. ,,Dan komt het wel. Maar die
stakingsdag houden ze wel in op je salaris.

Daarom weigert ze, net als veel Grieken, bijvoorbeeld nog tol te betalen op de
snelwegen: dat geld gaat ook alleen naar corruptie.

Om dezelfde reden is de noodsteun van Nederland in feite verspild, zeggen de
meeste Grieken. ,,Ik schaam me niet voor de Nederlanders, want dat geld dat ze
sturen, daar zie ik niets van,   stelt Charalampidis.

Sterker nog: de leningen van de Eurolanden worden eerder als een nieuwe
samenzwering gezien. Charalampidis: ,,Ze willen nu privatisering. Wie gaat
daaraan verdienen? Juist. Politici, die deals maken met bedrijven die het voor
weinig kunnen kopen.

Ook de rente zint hem niet. ,,Hoeveel betalen we op de noodsteun, 5 of 6
procent? Zo ging het ook met de Duitse banken die ons vroeger geld leenden.
Terwijl ze het zelf voor 1 procent kunnen krijgen bij de centrale bank.
Diefstal.

De Grieken zien het ongeveer zo: de banken en nu ook de Eurolanden verdienen
geld aan de leningen, corrupte politici en grote bedrijven verdelen die poet, en
de bevolking mag alles uiteindelijk terugbetalen.

Eigenlijk kan Griekenland daarom beter eerder dan later failliet gaan, vindt
studente Alexia Kosteletou (22). Zij is zojuist in een groot gat in het trottoir
gestapt naar onderhoud van stoepen gaat het Europese geld in elk geval niet,
zegt ze.

,,Als we failliet gaan, kunnen we misschien opnieuw iets nieuws opbouwen in dit
land. Met minder ambtenaren en meer inkomsten uit landbouw en toerisme.

Veel mensen zien een failliet van de Griekse staat in feite als onvermijdelijk.
,,Onze schuld is veel te groot geworden om nog bij elkaar te bezuinigen. Als de
overheid dat doet, komt hier een burgeroorlog,   zegt Charalampidis.

,,We zijn al failliet,   zegt Lymperopoulou. ,,We noemen het alleen nog niet zo.

LOAD-DATE: May 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              85 of 127 DOCUMENTS



                              AD/Algemeen Dagblad

                              14 mei 2011 zaterdag

Rauwe stem en een piano

SECTION: Algemeen Dagblad - Service; Blz. 28

LENGTH: 181 woorden


Logisch dat de 3JS de finale van het Songfestival niet hebben gehaald. De
deelnemers zijn alleen maar bezig met wie het hoogst kan zingen of springen. Het
enige waarmee ze zich onderscheiden is hun extravagante kleding. Stuur een
zanger als Joe Cocker met een rauwe stem die achter de piano een gevoelig lied
uitschreeuwt. Het tegenovergestelde, maar ik weet zeker dat hij wél de finale
haalt.

Dennis Plantenga, Haarlem.

Open grenzen blijven, aldus minister Leers (AD 13-5). Het vrije verkeer van
personen binnen Europa is volgens hem een grote verworvenheid. Dit zal met
tevredenheid ontvangen worden in Oost-Europa en Noord-Afrika. Trappelend van
ongeduld kunnen ze daar weer op pad. De gewone man betaalt de tol van deze
politieke naïviteit. Het is van de zotte dat we geen baas in eigen land zijn en
ons door Brussel de wet moeten laten voorschrijven. Natuurlijk komen er ook
mensen met goede bedoelingen. Helaas wordt dat overschaduwd door te veel
personen met crimineel gedrag. Dit is dus te voorkomen door het kaf van het
koren bij de grens te scheiden.

K. Schipper, Oud-Beijerland.

LOAD-DATE: May 13, 2011

LANGUAGE: DUTCH; NEDERLANDS

GRAPHIC: Het optreden van Moldavië. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              86 of 127 DOCUMENTS



                              AD/Algemeen Dagblad

                              14 mei 2011 zaterdag

Klusjesman met garantie

BYLINE: Tekst: Jaap Roelants Foto s : Marco de Swart, Cor de Kock

SECTION: Algemeen Dagblad - Weekeinde; Blz. 30

LENGTH: 1056 woorden


Op zoek naar een betrouwbare en goedkope vakman voor klussen in huis?
http://Werkspot.nl biedt uitkomst.

Het huis moet opnieuw in de verf, de gootsteen ontstopt, de nieuwe keuken
gemonteerd en de tuin aangelegd. Allemaal klussen met een prijskaartje als je je
er niet zelf aan wilt wagen. Maar wie kan dat goed en wat is een redelijke
prijs?

Paula de Geest (25) zat met die vragen in haar maag. ,,De muren in mijn nieuwe
appartement in Almere waren paars en roze, niet precies waar ik op zat te
wachten. Ik had wel een kennis die ze voor een vriendenprijsje wit wilde
schilderen. Maar dan ben je er nog niet, want wat is een vriendenprijsje? Ik had
echt geen idee.

Haar baas, die een detacheringbureau van interim-managers in Almere runde, loste
het probleem op met http://Werkspot.nl, een betrekkelijk nieuwe marktplaats voor
vraag en aanbod van klussen. Via dit internetbedrijf liet hij tot volle
tevredenheid een muur spuiten en een (tussen)muur bouwen. De Geest: ,,Ik heb
mijn muren ook op die website geplaatst en er uiteindelijk vijf offertes op
gekregen, die allemaal rond de 1500 euro lagen. Ik heb het werk uiteindelijk
toch door een ander laten doen, maar ik heb er wel een goed inzicht in kregen
wat zo iets ongeveer kost.

Werkspot.nl is in drie jaar uitgegroeid tot een markplaats waar jaarlijks meer
dan 250.000 mensen zaken doen met ruim 10.000 klussers en bedrijven. De
opdrachten variëren van het repareren van een stopcontact van 50 euro tot het
bouwen van een garage van 15.000 euro.

Het bedrijf is in 2005 opgericht door Joost Gielen (32) en zijn compagnon Sjoerd
Eikenaar, maar pas de laatste twee jaar zit de vaart er goed in. Dagelijks staan
er achthonderd nieuwe opdrachten op de site met een gemiddelde waarde van 2500
euro. Het kan echt alles zijn, het inkorten van tafelpoten, het uitgraven van
een tuin, een kast in elkaar zetten, drie gaten boren in een betonvloer of een
aanbouw van een woning.

Gielen: ,,We dachten: als er een grote website is voor producten, zoals
Marktplaats, waarom is er niet zo n site voor diensten? We zijn heel breed
begonnen, met advocaten, kappers en schoonheidsspecialisten. Dat liep niet
storm. Pas toen we echt kozen voor bouw en installatie kwam de groei er goed in.

De vraag is wat consumenten er echt aan hebben als ze keurig invullen hoeveel
muurtjes er moeten worden geschilderd en daar dan vijf of zes offertes op
krijgen. Dat kun je ook met de Gouden Gids regelen. Gielen: ,,Klopt. Mensen
vinden het uitbesteden van klussen heel emotioneel, dat doen ze niet zo maar. Ze
denken altijd: zal het wel goed komen met mijn kamer, wordt de gasleiding van de
nieuwe keuken wel vakkundig aangesloten? En wie komen er hier binnen, kan ik die
mensen wel vertrouwen? Dat is belangrijker dan de prijs. Slechts 17 procent van
de consumenten kiest voor de goedkoopste offerte.

Daarom moeten de vakmensen zich op Werkspot presenteren aan hun klanten met de
naam van het bedrijf, nummer van de Kamer van Koophandel, vakdiploma s, ervaring
en specialisaties. Gielen: ,,Sommigen gaan daar heel ver in en zetten er een
filmpje bij om te laten zien hoe ze werken.  Maar het belangrijkste van het
profiel is het cijfer, dat ze voor eerdere klussen die ze via Werkspot deden,
hebben gekregen. Gielen: ,,Daar kijken de mensen naar. Als je tien of twintig
keer een acht heb gekregen, sta je er natuurlijk goed op. Bovendien is dat
cijfer opgebouwd uit een aantal onderdelen. Het gaat niet alleen om het werk,
maar ook over zaken als gedrag, betrouwbaarheid, stiptheid en communicatie.

Hij ontmoette twee jaar geleden nog wel zzp ers zonder mailadres. ,,En moet je
ze nu zien, met smartphones en foto s op onze site. Ik zag laatst twee slopers
die keurig hun schoenen uitdeden voor ze binnenkwamen en een stofzuigertje
achter zich aan sleepten om eventuele rommel direct op te vegen. Dat cijfer is
een stok achter de deur.

Marcel Kardinaal (44) uit het Brabantse Dinteloord is zo n kleine zelfstandige.
Hij is het type dat premier Mark Rutte graag typeert als de hardwerkende
Nederlander. Vijf uur op, acht uur  s avonds weer thuis, zes dagen per week. Hij
werkt landelijk,  want als je voor half zes  s morgens weggaat, kun je in een
uur heel ver komen.

Zijn specialiteit is stuken en alles wat verder met het bekleden van muren te
maken heeft. Meer dan 90 procent van zijn opdrachten krijgt hij via de website
van Werkspot. Dat is niet verwonderlijk, want hij heeft inmiddels 224
referenties van klanten, met een gemiddelde van 9,1. Kardinaal: ,,Het moet niet
gekker worden. Ik heb veel werk en soms moet ik nog een paar kennissen te hulp
roepen om wat van me over te nemen. Die weten inmiddels heel goed hoe ik wil dat
er wordt gewerkt. Dat zijn keurige jongens.

De stukadoor, die zijn opdrachten eerder kreeg van grotere aannemers, heeft
geleerd dat door de transparantie van het internet, naast vakmanschap, de
presentatie steeds belangrijker wordt. ,,De klanten komen echt op die 9,1 af.
Het verbaast me hoe vaak ik word gekozen, terwijl mijn offerte lang niet de
laagste is.  Hij weet intussen wat mensen willen. ,,Ik zorg altijd dat er een
gezellige sfeer ontstaat, ik maak een grapje, dan is het ijs snel gebroken. En
als er een keer iets misgaat, en dat gebeurt natuurlijk wel eens, dan kom ik
terug om het in orde te maken. Dat stellen mensen heel erg op prijs, dan kan het
rustig gebeuren dat ze je toch nog een negen geven.

Directeur Gielen van Werkspot meent dat zijn bedrijf vraag en aanbod van
vakmensen transparant heeft gemaakt. ,,Een zzp er of een bedrijf kan wel zeggen:
wij zijn de beste, onze prijs is prima, maar wat moet je daarmee? Iedereen kan
wel zeggen dat hij de beste is. Bij ons zie je de meningen van klanten, daar
gaat het om. In de reisfolder staat natuurlijk ook dat het gaat om een prachtige
bestemming, maar je wilt toch vooral graag lezen of andere vakantiegangers dat
ook vinden. Ik ben ervan overtuigd dat deze open manier van handelen de toekomst
heeft.

Volgens hem hoeven de prijzen niet per se lager te liggen dan wat andere
bedrijven buiten Werkspot hanteren. ,,De prijzen zijn marktconform. Iedereen kan
de offertes zien, dus de klant die werk aanbiedt, de vakmensen die een bod
hebben uitgebracht, maar ook de concurrenten die dat niet hebben gedaan. Die
openheid zorgt ervoor dat deze markt heel concurrerend is. De consument heeft
het voor het zeggen.  n

LOAD-DATE: May 13, 2011

LANGUAGE: DUTCH; NEDERLANDS

GRAPHIC: Cijfer: Marcel Kardinaal:  Klanten komen echt op die 9,1 af.  | Wijzer:
Paula de Geest wilde haar muren laten spuiten en gebruikte http://Werkspot.nl om
meer inzicht te krijgen in de kosten van zo n klus. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              87 of 127 DOCUMENTS



                              AD/Algemeen Dagblad

                              11 mei 2011 woensdag

Fatima straks nodig om onze billen te wassen

BYLINE: LAURA SCHALKWIJK

SECTION: Algemeen Dagblad - Nieuwsdienst; Blz. 13

LENGTH: 671 woorden


AMSTERDAM  Lieve Henk en Ingrid, waarom zijn jullie zo bang voor mensen die
anders zijn?  vraagt Yesim Candan zich in haar boek Nederland, word wakker af.
Fatima moet straks wel jullie billen wassen.' Vandaag reikt ze het eerste
exemplaar uit aan Guus Hiddink, bondscoach van haar Turkije.

"

Ik begrijp de PVV-stemmer wel. De overheid is te soft voor Turkse jongeren.
Yesim Candan

Schrijfster Candan: Omarm de culturele verschillen

Ze sprak haar eerste woordjes Nederlands pas op de basisschool. Haar opa s en
oma s en zelfs haar ouders zijn uitgehuwelijkt, ze is moslima, groeide op in een
zwarte Rotterdamse wijk en ging naar een zwarte school. Genoeg ingrediënten om
uit te groeien tot een kansarme allochtoon, zou je zeggen.

Yesim Candan, 35 jaar en hoogzwanger van haar tweede kind, is nu het toonbeeld
van een goed geïntegreerde allochtoon. Een woord dat ze haat, overigens.
Bicultureel, noemt ze zichzelf liever. Ze spreekt accentloos Nederlands en
studeerde aan het gerenommeerde Nijenrode.

En toch schrijf juist jij dat de integratie is mislukt. Waarom?

,,Klopt. Integratie moet van twee kanten komen. Klein voorbeeld: ik wens mijn
Nederlandse vrienden en kennissen altijd een prettige Kerstmis. Maar andersom
wensen ze mij nooit een mooi Suikerfeest. Vooral is het mislukt vanwege de angst
voor mensen die anders zijn. Ik spreek alleen maar Turks tegen mijn dochtertje.
In mijn omgeving krijg ik daarover vaak een bange reactie:  Oh, maar ze leert
toch wel Nederlands?  Ja natuurlijk, zei ik. De vader is Nederlands, ze woont
hier. Het is toch juist een verrijking dat ze straks twee talen vloeiend
spreekt? Nederland is typisch calvinistisch. Doe maar gewoon, is hier het motto.
Je ziet nu ook een tendens om terug te gaan naar de basis, het echte Hollandse,
zoals bijvoorbeeld met het tv-programma Ik hou van Holland. Mijn boodschap is
juist: wees niet bang voor die verschillen. Omarm ze, zie de mogelijkheden
juist.

De angst komt wel ergens vandaan. Genoeg verhalen over Marokkaanse hangjongeren
die buurten terroriseren en vrouwen naroepen.

Ze knikt: ,,Ik begrijp natuurlijk wel waarom iemand PVV stemt. Ik begrijp waar
die angst vandaan komt. Zoals die bewoners die in de Amsterdamse Diamantbuurt
verjaagd werden, verschrikkelijk. Maar dit zou in Turkije onmogelijk zijn; de
hele buurt zou zich tegen die jongens keren. De Nederlandse overheid is te soft.
Stuur die jongens uit Amsterdam eens naar Turkije, daar zullen ze niets meer
durven, hoor. Neem ook die uitkeringen voor jongeren. Belachelijk vind ik dat.
In Turkije geloven ze hun oren niet: niks doen en toch veel geld krijgen? Ja,
daar word je lui van. Werken is de beste manier om te integreren. Zo leer je de
taal en de mensen kennen. Een verzorgingsstaat voor ouderen en zieken, prima.
Maar maak de anderen niet afhankelijk van de overheid. Dwing ze te werken.
Bovendien, waarom een immigratiestop? Nederland vergrijst. We hebben Fatima en
Achmed juist hard nodig om onze billen te wassen als we in een verzorgingshuis
zitten.

PVV-stemmers Henk en Ingrid houden wel van Alanya, is de titel van een van je
hoofdstukken. Ze komen er regelmatig?

,,Ja, prachtig om te zien hoe ze daar in grote aantallen genieten van hun
pensioen en een broodje kroket. Ik dacht eerst, oordelend op z n Nederlands:
misschien moeten ze zich ook eens verdiepen in Turks eten en in de Turkse
cultuur. Maar ach, waarom? Wie ben ik om te bepalen hoe zij gelukkig moeten
zijn? De burgemeester van Alanya is blij met al die blonde toeristen. En de
ondernemers hebben zich razendsnel aangepast door Engels en Duits te leren.
Toeristen brengen geld in het laatje. Iedereen blij.

Je hebt twee paspoorten, dan ben je niet loyaal, vindt de meerderheid. Wat is er
op tegen om je Turkse paspoort in te leveren?

Fel: ,,Ik ga toch ook niet kiezen tussen mijn vader en moeder? En aan de
loyaliteit van Guus Hiddink twijfelt toch ook niemand? Hij trainde Australië,
Rusland, Zuid-Korea en nu Turkije. Als ik hem zie in zijn jasje van het Turkse
nationaal elftal, dan glunder ik van trots.

LOAD-DATE: May 10, 2011

LANGUAGE: DUTCH; NEDERLANDS

GRAPHIC: Yesim Candan haat het woord allochtoon. Ze noemt zichzelf liever een
bicultureel. Ze weigert haar Turkse paspoort in te leveren.  Ik ga toch ook niet
kiezen tussen mijn vader en mijn moeder?  |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              88 of 127 DOCUMENTS



                              AD/Algemeen Dagblad

                              10 mei 2011 dinsdag

Gewone mensen  thuis gefilmd

SECTION: Algemeen Dagblad - Cultuur; Blz. 19

LENGTH: 92 woorden


Analoog aan de film, die werd doorspekt met verhalen van mensen die vertellen
hoe ze elkaar hebben leren kennen en hoelang ze al bij elkaar zijn, roept
producent Albert Verlinde  gewone Nederlanders  op om hun verhaal op te
schrijven en - met foto - op de website http://theaterhits.nl te plaatsen. Naar
aanleiding daarvan worden de leukste verhalen bij de mensen thuis gefilmd. ,,Ze
krijgen een sterrenbehandeling,   belooft Verlinde. ,,Compleet met visagie,
styling en champagne. En met als beloning een uitnodiging voor de première op 12
september.

LOAD-DATE: May 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              89 of 127 DOCUMENTS



                              AD/Algemeen Dagblad

                              10 mei 2011 dinsdag

Notarissen twijfelen aan huizenveiling

BYLINE: DAVID BREMMER

SECTION: Algemeen Dagblad - Economie; Blz. 21

LENGTH: 630 woorden


ROTTERDAM Al jaren staan executieveilingen van huizen in een kwaad daglicht.
Notarissen die de veilingen leiden, pleiten voor een totaal ander systeem.

Pleidooi voor verandering

,,Het huidige veilingsysteem is verouderd,  zegt notaris Aniel Autar. ,,In
theorie kan iedereen bieden, maar in de praktijk alleen handelaren. Het systeem
biedt de mogelijkheden tot allerlei rottigheid, zoals maffia-achtige praktijken
en abc-transacties.

Autar leidt zelf regelmatig openbare veilingen. ,,Soms weet je: dit huis gaat
voor een wel erg lage prijs van de hand. Ik kan dan echter niet zeggen: u moet
meer bieden. Ik heb geen bewijs voor achterkamertjespraktijken.

Notaris Victor van Heeswijk, wiens gelijknamige kantoor 30 procent van de
jaarlijks circa 2000 executieveilingen verzorgt, vindt dat Autar de situatie
overdrijft. ,,Er is de afgelopen tien jaar al veel verbeterd, zo bieden banken
en de NHG (Nationale Hypotheek Garantie) tegenwoordig mee op veilingen. De
situatie die de NMa beschrijft, doet zich al jaren niet meer voor. De
opbrengsten zijn nu hartstikke goed.

Toch heeft de Nederlandse Mededingingsautoriteit genoeg bewijs voor misstanden,
claimt de concurrentiewaakhond. Eind april maakte de NMa bekend 15
huizenhandelaren op de korrel te hebben. Zij worden verdacht van handjeklap. Een
groot aantal andere handelaren wordt in de gaten gehouden.

Ondanks dat Autar en Van Heeswijk het probleem anders inschatten, pleiten de
Rotterdamse notarissen beiden voor verandering. Nu is het voor gewone burgers
veel te riskant om een huis op een veiling te kopen. Autar: ,,Je kunt niet kopen
onder voorbehoud van een bouwkundig rapport, zodat een huis allerlei gebreken
kan hebben. Bovendien krijgen kopers geen zekerheid dat het huis vrij van
schulden is.

Mede hierdoor willen banken een op de veiling gekocht huis vaak niet
financieren. ,,Huizenhandelaren gaan zo met de panden aan de haal. Zij betalen
die uit eigen zak.

Autar en Van Heeswijk willen de koop van een pand dat gedwongen in de verkoop
moet, net zo aantrekkelijk maken als de koop van een gewoon pand. Van Heeswijk
stelt voor om altijd een bouwkundig rapport te laten maken en de woning
deugdelijk te taxeren. Bij de meeste panden kan dat tot 500 euro nauwkeurig.
,,Zet de prijs vervolgens op bijvoorbeeld 92 procent van de taxatiewaarde en
geef de koper als alles klopt een hypotheek met NHG.  Hij wijst erop dat zonder
veiling veel kosten worden bespaard. ,,Veilen kost minstens 8000 euro. Alleen
bij de rechtbank moeten al vier rekesten van dik 550 euro per stuk worden
gehaald.

Het belangrijkste is dat de woning vrij van hypotheken en schulden wordt
opgeleverd. ,,Daar is een wetswijziging voor nodig,  beklemtoont Van Heeswijk.
De huidige executieveiling verdwijnt niet, maar is dan een ultiem middel wanneer
er met de eigenaar geen land meer te bezeilen valt. ,,Bijvoorbeeld als iemand
veel schuldeisers heeft of in de gevangenis zit en zijn vrouw de hypotheek niet
meer kan betalen.

Autar is het grotendeels met zijn collega eens. ,,Wie een veilinghuis koopt,
koopt te vaak andermans ellende. Een deugdelijke taxatie en bouwkundig rapport
zijn essentieel.

Naast renovatie van het systeem rond de gedwongen verkoop van huizen, pleit
Autar ook voor striktere regels rond hypotheken. ,,Nu kun je de kosten-koper
meefinancieren. Neem een huis van een ton. De hypotheek daarop wordt 115.000
euro, de executiewaarde is echter slechts 80.000 euro. Dat is een gat van een
kleine 40 mille. Dat is de schade voor de bank, eigenaar en NHG als het misgaat.

In het onlangs door minister Opstelten (Justitie) gepresenteerde wetsvoorstel om
woningen via internet te veilen, zien de notarissen weinig: ,,Totaal niet
transparant. Het maakt het juist veel makkelijker voor huizenhandelaren om onder
één hoedje te spelen met elkaar.

LOAD-DATE: May 9, 2011

LANGUAGE: DUTCH; NEDERLANDS

GRAPHIC: Notaris Aniel Autar (m) aan het werk tijdens een openbare veiling van
huizen. Het systeem van de executieveilingen staat onder druk, omdat een aantal
huizenhandelaren wordt verdacht van handjeklap. foto Arie Kievit |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              90 of 127 DOCUMENTS



                              AD/Algemeen Dagblad

                               2 mei 2011 maandag

Maak iedereen  lid

SECTION: Algemeen Dagblad - Service; Blz. 22

LENGTH: 50 woorden


of ridder en officier

Waarom worden bekende Nederlanders en degene met een hoge functie altijd ridder
en officier en de gewone Nederlanders altijd  lid , terwijl hun verdienste even
groot zo niet groter zijn? Volgens de grondwet is iedereen gelijk. Nu nog bij de
lintjesregen.

G. Agterberg , Nieuwegein.

LOAD-DATE: May 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              91 of 127 DOCUMENTS



                              AD/Algemeen Dagblad

                             30 april 2011 zaterdag

Een duizend kilometer lange         ode aan de aardappel

BYLINE: Tekst: Melchior Meijer Foto s: Gunilla Konow, Melchior Meijer

SECTION: Algemeen Dagblad - Reizen; Blz. 4

LENGTH: 2380 woorden


Trajecten 1, 2 en 3 Buitenpost Kleine Wiske

Als een aardappel kon kiezen, zou hij graag in de Friese kleigrond staan.  Zo
begint Lekker fietsen, 1000 km piepers, het gidsje van het in 2009 geopende
Pieperpad. En kennelijk mogen de piepers kiezen, want van Buitenpost tot
Harlingen strijden Agria s, Ditta, Nicola s, Marabellen, Annabellen, Vivaldi s,
Desirees en Monalisa s om de hegemonie over de zware kleigrond. Maar laat je
niet intimideren, want het Friese cultuurlandschap wordt afgewisseld door
vergezichten, bossen en beesten.

In de Kollumerwaard, onderdeel van het Nationaal Park Lauwersmeer, staren
Schotse hooglanders loom in de weidse verte. Als je in Paesens-Moddergat bij
knooppunt 44 de LF1 Noordzeeroute oppikt, overheersen de schapen en het wad.

Op het jaagpad van de Dokkumer Ee noopt korenmolen De Zwaluw in Birdaard tot een
stop. Brandstof te koop in de vorm van fantastische koeken. Waarschuwing voor
erg lange mensen op de fiets: het fietstunneltje líjkt niet alleen laag, het ís
ook tamelijk laag.

Harlingen staat gezellig op z n kop, want de bruine vloot viert met een
vlootschouw haar 20-jarig bestaan. Het watersportstadje nodigt altijd uit om te
blijven plakken. De Pieperpadgids maakt het daarbij nog eens extra makkelijk:
maar liefst drie b&b s staan klaar om fietsers in de watten te leggen.

Traject 4

Kleine Wiske - Lemmer

Bij Stavoren trekt een lichte huivering door de fietserslijven. De zon zakt
steeds lager boven het Vrouwenzand en de stramme benen vinden het welletjes voor
vandaag. Bij knooppunt 04 gaat het noordoostelijk richting Warns. Aan  t Sou zit
b&b en camping De Weyde Blick, warm aanbevolen in de Pieperpadgids. Een kloek
vrouwtje met lepe oogjes opent de deur. Razendsnel neemt ze de onverwachte
kampeergasten van top tot teen op. ,,Tien euro,  taxeert ze koel. ,,U wilt
douchen?  Fietskampeerders in april zijn raar, maar dat ze ook nog willen
douchen... Ze fronst haar wenkbrauwen en loopt naar binnen om twee munten van 50
cent te halen. Hoe lang je warm water hebt? Guttegut, wat een vraag. Minstens
zes minuten, verzekert ze en maakt zich haastig uit de voeten. Als de tent staat
en de muntjes in de automaat zijn gevallen, smeekt het naakte kippenvel om de
lang verwachte hete straal. Die komt niet. Shit happens, of in de taal van de
streek: ken  t skele,  t is vakansje (wat kan het schelen, het is vakantie).
Echte warmte komt van binnen. Vanavond in de vorm van een dampende trog
aardappelpuree, opgevoerd met goddelijke geitenkaas van zorgboerderij Gerbranda
State in Pietersbierum. Gerbranda State is de bakermat van het Pieperpad. Daar
ontstond ooit het idee.

Glooiend Gaasterland glijdt in de ochtendnevel soepel onder het vredig zoemende
rubber door. Het gemaaltje bij Tacozijl vindt dat Friesland meer water nodig
heeft. Met tonnen tegelijk kolkt het IJsselmeer naar binnen. Playa del Lemmer
ligt er nog wat verlaten bij, maar de imaginaire geur van zonnebrandcrème en
friet laat de harten alvast op zomersnelheid kloppen. Pieperpadrijders die
behalve van aardappelen ook van theater houden, moeten bij knooppunt 50 beslist
even neerstrijken op een terrasje. De niet altijd even ervaren watersporters die
van  s ochtends vroeg tot  s avonds laat hun jachten door de brug in het centrum
van Lemmer proberen te manoeuvreren, zorgen voor gratis topamusement. Als het
erg gezellig wordt, kun je verderop langs de route, iets oostelijk van Lemmer,
heerlijk overnachten in b&b De Stjelp Plaets. Modern comfort in een prachtige
Friese stolpboerderij uit 1913.

Traject 5

Lemmer - Lelystad

Nu wordt het menens, aardappeltechnisch gezien. Flevoland is het epicentrum van
de resistentieveredeling. Zo werd de eerste commercieel interessante pieper die
natuurlijke weerstand heeft tegen de aardappelziekte ontwikkeld in, jawel,
Kraggenburg. Bij knooppunt 49 pikt het Pieperpad de LF22 op, het stuk
Zuiderzeeroute tussen de Afsluitdijk en Kampen. Jan en Marijke Stiens uit
Alkmaar doen op hun fonkelnieuwe Koga s in drie dagen de oude kust.
,,Voorbereiding voor een tocht naar Rome!

Maar waar de twee vrolijke whoppies (whealthy healthy older people) bij
knooppunt 26 oostelijk richting de Weerribben gaan, duikt de aardappelfietser
manmoedig rechtsaf het Kuinderbos in, op weg naar boerderij De Eerste van Erik
Ploer. Een gemengd bedrijf met onder meer blije varkens die de hongerige fietser
knorrend welkom heten. In de winkel op het erf kun je alles kopen wat de
boerderij voortbrengt. Bel vooraf even en boer Ploer en collega s verzorgen een
rondleiding. Hetzelfde geldt voor Zorgboerderij NOP De Boerderij even verderop,
in de zuidwestelijke hoek van Emmeloord. Meanderend over de eindeloze zeebodem
langs nog een drietal pionierende piepertelers trakteert het platte landschap
langs de LF 15 plotseling op een kol. Alsof je op Wieringen bent. En dat klopt.
Unesco Werelderfgoed Schokland was ook zo n keileembult in de Zuiderzee. Tot
1933 omgeven door ansjovis, sinds 1942 door Bintjes. Bij de oude
lichtwachterswoning bedenk je spontaan dat je toch echt Mulisch  novelle De
sprong der paarden en de zoete zee (1955) eens moet lezen. Over de 650
straatarme, door inteelt verzwakte Schokkers, die het boonvormige eiland in 1859
op last van Willem III moesten verlaten.

Voort dendert het, de Ketelbrug over, richting Ketelhaven. Als de benen na de
Noordoostpolder geen zin meer hebben, leg ze dan te ruste in de bescheiden b&b
van Mia Salomons in Ketelhaven. Zijn ze zo stram dat je overweegt de volgende
dag in Kampen op de trein te stappen? Mia s man is energetisch masseur. Naar
verluidt kneedt hij zelfs de meest gemartelde dijbeenspieren weer tot leven.

Traject 6

Lelystad Nijkerk

Zijn prins Bernhard en Erik Hazelhoff Roelfzema (de Soldaat van Oranje) samen
aan het spoken? Bij het Larserbos, ter hoogte van landbouwbedrijf De Zonneboog
(Ditta s, Agria s, Juniors en rode aardappelen), komt een Tiger Moth
dubbeldekker in een spiraal uit de lucht kukelen. Net als de antieke kist tussen
de juist gepote piepers te pletter dreigt te slaan, trekken de spookvliegers hem
vlak. Zwabberend pruttelt de Moth richting Lelystad Airport. Zei iemand dat
Flevoland saai was? Langs de Hoge Vaart, het langste afwateringskanaal van de
provincie, stuurt de aardappelrijder met opnieuw een aardappelomweg richting het
Nuldernauw en dan naar Nijkerk. Pas op! De nogal cruciale ANWB-paal 13362 hangt
op half zeven, dus even zelf nadenken. Direct aan het randmeer ligt de Nijkerkse
gemeentecamping Nieuw Hulckestein. ,,Ik wil niet dat jullie betalen,  zegt de
beheerder bij het inchecken met een sip gezicht. ,,Onze camping moet plaatsmaken
voor dure tweede huizen en de gemeente steekt er geen cent meer in. De toiletten
zijn niet schoongemaakt.  Dat blijkt dik mee te vallen. Alleen een beetje
spinnenpoep!

Nieuw Hulckestein is een volkscamping die alles heeft wat de fietskampeerder
verlangt: een beschut, goed gedraineerd grasveld, eenvoudig maar functionerend
sanitair en in de paar stacaravans ontzettend vriendelijke mensen die spontaan
koffie uit de thermoskan komen brengen. De uitverkoop van dit soort voor de
gewone man toegankelijke pleisterplaatsen aan projectontwikkelaars is een
landelijk fenomeen.

Traject 7

Nijkerk Scherpenzeel

Langs de knooppunten 53, 54, 45, 02, 01 en 96 ga je onder de rook van Amersfoort
de Gelderse Vallei in. Zorg hier voor relatief lege fietstassen. Na Achterveld
komt aan de Asschatterweg 233 boerderij annex kookstudio De Riet van Jan en
Cobie de Kruijf. Zelf houden ze zich bezig met een gemengd bedrijf: koeien,
varkens, kippen, seizoensgroenten en natuurlijk aardappelen. Maar hun bedrijf
herbergt ook brouwerij Valleibieren van brouwer Bert Burger. Op zaterdag 14 mei
neemt hij deel aan het Utrechtse Bierbrouwers Festival. Burger brouwt met gerst
en hop van de boerderij drie bieren die de fietser na gedane arbeid zonder
omwegen de zevende hemel in loodsen. Te koop in de boerderijwinkel. Net als de
meer dan honderd soorten knoflook die knoflookteler Kees Huijbregts op de
boerderij verbouwt.

Al het moois kan desgewenst onder leiding van ervaren koks worden bereid in de
professionele kookstudio. Cobie: ,,Vanmiddag gaan we bijvoorbeeld Marokkaanse
koekjes maken. Bel vooraf even en we regelen met liefde een lunchworkshop met
aardappels van eigen erf voor groepen Pieperpadrijders.

Trajecten 8, 9 en 10 Scherpenzeel Cillaarshoek

,,Mevrouw, weet u of hier ergens een camping zit?

Toevallige voorbijganger: ,,Een camping... Nou, ik weet wel dat er een groot
bord  Camping  staat bij Kievitswaard. Maar die camping zelf heb ik nooit
gezien. Zal wel ergens in de Biesbosch liggen.

Dat klinkt fietskampeerders om 6 uur  s avonds als muziek in de oren. Want
Nederland mag dan bezaaid zijn met kampeerterreinen, juist als je het wel hebt
gehad, is er vaak in geen velden of wegen een te bekennen. Waar je in minder
campingdichte landen vrij strak plant, heb je in Nederland gemakkelijk de
neiging om te gokken. Van Werkendam loopt het Pieperpad zuidwaarts de Biesbosch
in en buigt via de knooppunten 10, 08 en 02 naar het pontje over de Nieuwe
Merwede. Er zitten nog twee handbreedtes tussen de zon en de westelijke kim.
Afsteken maar, direct langs de rivier op Dordt af. Nationaal Park De Biesbosch
strekt zich links in al zijn ruige schoonheid uit, als luchthaven voor kieviten,
grutto s en talloze soorten die alleen vogelaars kunnen benoemen. En inderdaad,
na 5 kilometer doemt een levensgroot bord met  Camping  op. Klein probleem... er
is alleen dat bord. De Pieperroute tipt drie b&b s in Dordrecht, dus geen
paniek. De veerbaas heeft de gouden tip. ,,Zo meteen aan de overkant rechtsaf en
gewoon doorfietsen over de dijk langs het Wantij.  4 kilometer verder ligt aan
het Spaarbekken camping Het loze Vissertje. Een beschutte no-nonsense oase met
perfecte douches en een ruime overkapte kookplaats voor fietsers en wandelaars.
Prima uitvalsbasis voor tochtjes door de Biesbosch, Hoeksche Waard en het
rivierengebied. Voor de iets luxere paarden: blokhutten zijn te huur vanaf 35
euro per nacht.

Traject 11

Cillaarshoek Grevelingendam

Nu eens voorovergebogen boksend, dan weer voortvliegend, slingert de
pieperpelgrim langs stoere plaatsjes als Westmaas, Klaaswaal, Piershil,
Goudswaard en Zuid-Beijerland. Flarden uit Jan Terlouws Oosterschelde windkracht
10 kringelen omhoog uit de hoeken van de bovenkamer en zullen de komende dagen
steeds tastbaarder worden. Op hun eindeloze akkers poten Hoeksche boeren de
Agria s en Nicola s die via onder meer Albert Heijn op Neerlands borden
belanden. Bij knooppunt 09 begint de aanloop naar de Haringvlietbrug. De
bulderende noordwester krijgt langs de A29 bijval van het razende verkeer. In
het haventje van Oude Tonge kan de nietige fietser bij een bak fish and chips
tot rust komen.

Trajecten 12, 13 en 14 Grevelingendam Hengstdijk

Schouwen-Duiveland heeft een contemporaine held. Hij heet Jan Bolle. Met zijn
rijdende winkel speelt hij voor redder in nood wanneer de chef proviand even
heeft zitten slapen. Supermarkten zijn hier vrij dun gezaaid, maar Bolle
verrijkt de fietstassen met brood, kaas, chocola, mayonaise en een mooie fles
wijn. Van knooppunt 70 tot knooppunt 04 even helemaal geen aardappels. Hier
heersen staal, beton, basalt en adembenemende ingenieurskunst. Je kunt over de
Chinese muur zijn gefietst, of door de Sahara, weinig is zo enerverend als op
een glasheldere lenteavond de Oosterscheldekering te  nemen . Aan het eind van
de dam vliegt een Belgische racefietser in de remmen om uit te leggen waar de
dichtstbijzijnde camping zit. Na een kilometer aan je rechterhand. Het stikt
hier trouwens van de b&b s en hotels.

Op Walcheren, vlakbij knooppunt 26 noord van Oostkapelle, kookt Miranda van
Diesch van boerderij Ter Linde voor Pieperpadrijders een aardappelpreisoep met
Zeeuws spek. Dat wil zeggen, vanaf mei. Door dus maar naar Vlissingen, via
Meliskerke, Biggekerke en Dishoek. Vlissingen heeft exact de juiste mix van
toeristisch en authentiek maritiem. Op de oude sluizen probeert Michiel
Adriaanszoon de Ruyter de fietser te verleiden op een terrasje aan de Schelde
plaats te nemen. Meestal slaagt hij.

Als je een half uurtje later in Breskens de veerboot afpeddelt, sta je zomaar
met één been in België. Er hangt een fascinerende mengsfeer van Hollands
calvinisme en Vlaamse losheid. Philippine lijkt om 2 uur  s middags te slapen,
maar dat is schijn, zo blijkt op het met hotels omzoomde dorpsplein. Philippine
eet. Met een hoofdletter E. Obers lopen af en aan met mosselen, asperges,
kaasplankjes, brood, wijn en bier. Friet natuurlijk, maar ook, jawel, dampende
gekookte aardappelen.

Slechts af en toe wordt het getik van borden en bestek overstemd door een
langsrijdende auto. Het staat buiten kijf: reserve-Belgen weten hoe het hoort.
Je hoeft niet eens aan te schuiven om te begrijpen dat het eten hier erg goed
smaakt. In Sas van Gent en Westdorp soortgelijke taferelen. Elke Pieperpadetappe
kan een uitvlucht of zelfs vakantie op zich zijn. Elk traject heeft zijn eigen
karakter. Het stuk Zeeuws-Vlaanderen is speciaal voor de fietsende fijnproever.

Hengstdijk, eindpunt van de route. Kilometerstand: 1012. De eigenares van de
boerderijcamping aldaar verontschuldigt zich in haar winkel voor het  agrarische
luchtje . Maakt niet uit hoor, maar is kattenpis een agrarisch luchtje?
Vervolgens vraagt ze 5 euro staangeld meer dan de prijslijst die je pas later op
het toilet tegenkomt aangeeft. Geen bon.

Helemaal vanzelf rollen de fietsen  s ochtends langs de N61 naar Breskens. Even
geen knooppunten meer. Op NS-station Vlissingen houdt de conducteur de al
weggefloten trein naar Schiphol even vast, zodat de aanstormende fietsers nog
juist mee kunnen. Tegen de avond komen de Agria s van BakkerBio in Munnekezijl
in zicht. De cirkel is rond. Zakje meenemen? Natuurlijk. Pieper Power verveelt
nooit! n

Het Pieperpad is, met een stevige knipoog naar het Pieterpad, een tocht voor
doortrappers. In veertien

etappes zoeft de fietser langs eerlijk voedsel, b&b s, ekoboerderijen en
aardappelweetjes.

Tekst: Melchior Meijer Foto s: Gunilla Konow, Melchior Meijer

Een duizend kilometer lange ode aan de aardappel

Ik wil niet dat jullie betalen,  zegt de beheerder bij het inchecken met  n sip
gezicht.

Hoe lang je warm water hebt? Gut, wat een vraag, minstens zes minuten.

De eigenares verontschuldigt zich voor het agrarische luchtje.

LOAD-DATE: April 29, 2011

LANGUAGE: DUTCH; NEDERLANDS

GRAPHIC: Beestenboel: Drukte van belang &discReturn; op de Waddendijk. | Lemmer:
In de vroege ochtend rustig, later een openluchttheater met manoeuvrerende
boten. | Rijke oogst: Het Pieperpad is ook een ontdekkingstocht naar nieuwe
aardappelsoorten. | Werelderfgoed: Schokland, de oude lichtwachterswoning. |
Lome blik: Een béétje Hooglander schrikt niet van visite. | Inwendige mens:
Langs de route hoeft niemand honger te lijden. | Flevoland: Benen strekken langs
de Hoge Vaart. | Finish:  Pieper Power  verveelt nooit, blijkt na 1012 km. | Van
de streek: Zeeuws-Vlaanderen is trots op de regioproducten. | Pech: Even geen
versnapering. | IJkpunt: Oosterscheldekering. | Genieten: Fraaie | vergezichten
over het Friese land. | Kokkerellen: Eten wat de pot schaft, liefst een dampende
trog aardappelpuree. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              92 of 127 DOCUMENTS



                              AD/Algemeen Dagblad

                             29 april 2011 vrijdag

Cameraman: Ik vang veel meer boeven dan Peter R. de Vries

BYLINE: ERIC VAN DER VELDEN

SECTION: Algemeen Dagblad - Nieuwsdienst; Blz. 5

LENGTH: 278 woorden


amsterdam Cameraman Frank Buis (55) heeft gisteren van de Amsterdamse politie
een Zilveren Pluim gekregen voor zijn werk als tipgever. Als we hem mobiel
bellen om hem te feliciteren, is hij volop in actie voor de lokale zender AT5.
,,Ik sta op het punt om de arrestatie van een bende zakkenrollers te verslaan.

Een journalist die bekroond wordt door de politie. Dat komt zelden voor.

,,Helemaal nooit. Maar ik ben er blij mee. Boeven op heterdaad met de camera
betrappen, is het leukste wat er is. Het heeft met rechtvaardigheidsgevoel te
maken, en het is een vorm van scoren. Met het roofteam van de politie heb ik
soort wedstrijdje: wie heeft de meeste heterdaadjes?

Hoeveel zakkenrollers en winkeldieven zijn er dankzij uw tips ingerekend?

,,Enkele honderden. Daar kan Peter R. de Vries niet aan tippen. De criminelen
die door de inspanningen van De Vries worden ingerekend, zijn van het type dat
elkaar neerlegt. Ik bedoel: de gewone burger heeft geen last van ze. Dat is
anders met zakkenrollers.

Wat maakt dat u zo n speciale antenne heeft voor zakkenrollers en winkeldieven?

,,O, dat is niet zo moeilijk. Alles wat Roemeen is, is verdacht. Vroeger waren
de Algerijnen, de Bulgaren en een beetje de Marokkanen die je in de gaten moest
houden. Nu zijn het voor 95 procent de Roemenen die verantwoordelijk zijn voor
de criminaliteit op straat. Wat ook meehelpt, is dat ik goed kan zoeken op
signalement.

Waar bent u het meest trots op?

,,Het pakken van een brute verkrachter. Door een stommiteit wist hij in 2002 aan
de politie te ontsnappen. Ik wist hoe hij eruit zag en ben vrijwel dagelijks
naar hem blijven uitkijken. Een jaar later kon ik de politie tippen.

LOAD-DATE: April 28, 2011

LANGUAGE: DUTCH; NEDERLANDS

GRAPHIC: Foto Pim Ras |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              93 of 127 DOCUMENTS



                              AD/Algemeen Dagblad

                             26 april 2011 dinsdag

Man Bijt Hond viert feest

BYLINE: TOM TATES

SECTION: Algemeen Dagblad - Media; Blz. 25

LENGTH: 748 woorden


Het van oorsprong Vlaamse televisieformat  Man Bijt Hond , waarin doodgewone of
unieke mensen centraal staan en alledaagse nieuwtjes met een knipoog worden
belicht, is in Nederland sinds 1998 een kijkcijferhit. Vanavond is de - alweer -
2000ste uitzending te zien.  De hond is jarig, dus hij trakteert , aldus
eindredacteur Ans Jepkes.

"

Wij maken in Nederland een veel brutalere  hond  dan onze zuiderburen. Ans
Jepkes

AFLEVERING 2000DANKT MARKANTECULTHELDEN

Door hun verschijning in het lichtvoetige NCRV-programma Man Bijt Hond groeiden
de afgelopen twaalf jaar meerdere, volstrekt onbekende Nederlanders uit tot ware
culthelden. Wie kent ze niet! De oer-Amsterdamse Veerkampjes met de
kettingrokende panterprintfanate Nel, de vloekende oudijzerhandelaren Auke en
Jan Visser, de nooit douchende geitenhouder Frans Zwaagstra die lak heeft aan
moderniteiten, en niet te vergeten de immer vriendelijke Mandy die haar leven
slijt in een Huizense woongroep.

In de  verjaardagsuitzending  van vanavond gaat de  hond  langs bij een aantal
van die markante types om ze eens op passende wijze te bedanken voor hun
bijdragen aan het programma. Ook  doodgewone  mensen worden, in dit geval op de
Amsterdamse Dappermarkt, in het zonnetje gezet. Ze worden niet getrakteerd op
taart, maar doodordinaire plakjes worst. ,,We houden het graag simpel,   zegt
Robert Hagenzieker: samensteller van wekelijks een aantal afleveringen.
,,Vanavond hanteren we een eenvoudige formule: wie jarig is deelt uit. Dus
spreken we de doorsnee mensen aan, aan wie we ons bestaansrecht te danken
hebben.   Natuurlijk strooit de hond in deze speciale aflevering ook met
cadeautjes. Handelaar Auke (92) - zijn broer Jan overleed in 2008 - wordt
meegenomen naar een Brabantse boer die al jaren een groot fan van de IJzeren
Heinen is. Zo zelfs dat hij zijn zakenrelaties dvd s met beelden van de Friese
broers geeft. ,,We gaan ook langs bij Mandy die de verrassingsboodschap van haar
leven krijgt van haar grote idolen: Carlo Boszhard en Irene Moors. Daarop
reageert ze bijna hysterisch van blijdschap. En ook ouderwetse Frans kan iets
leuks tegemoet zien.

De dertig man sterke redactie van het programma viert vandaag ook een feestje,
verzekert Man Bijt Hond-eindredacteur Ans Jepkes. ,,Want tweeduizend
afleveringen is natuurlijk niet niks.   Zij draait al negen seizoenen met een
brede glimlach mee in het van creativiteit overlopende team, zoals ze het zelf
omschrijft.

Jepkes en Hagenzieker houden van hun vak. En vervelen doen ze zich nooit.
Jepkes: ,,Het dagelijks belichten van actuele nieuwsfeitjes, altijd met een
knipoog door de ogen van de gewone man belicht, blijft heerlijk om te doen. Het
is een uitdaging om kleine onderwerpen groots te brengen of juist andersom. Ook
interessant: als je denkt dat de voorraad bijzondere Nederlanders nu zo
langzamerhand echt is opgedroogd, dienen zich toch weer unieke en ongelooflijk
aparte personages aan. De soms zeer persoonlijke, intrigerende verhalen van
doorsnee mensen bij wie we zo maar aanbellen blijven verrassen. Wat dat betreft
kan Man Bijt Hond makkelijk nog tweeduizend afleveringen door. Het format is wat
dat betreft oneindig.

Volgens Jepkes is het programma de afgelopen jaren behoorlijk in positieve zin
geëvolueerd. ,,In het begin was het een kopie van het Belgische idee. Dat is al
snel losgelaten. De Vlaamse variant is rustiger van aard, en het tempo waarmee
de items elkaar afwisselen ligt lager dan hier. Wij maken een veel brutalere
hond  dan onze zuiderburen. Hoe dat komt? Nederlanders gaan als volk directer
met elkaar om dan de Belgen.

De Vlaamse bedenker laat de NCRV vrij het format naar eigen hand te zetten. Het
resultaat van die aanpak is vanavond te zien in de speciale feesteditie. Die
bevat een aantal vaste ingrediënten zoals de lachwekkende eindsketch Ons Kent
Ons en natuurlijk de Babbelbox, waar passanten eens lekker hun hart mogen
luchten voor het oog van de camera. Deze keer staan daarin één prangende vraag
centraal. Jepkes: ,,Wat kunnen we als Man Bijt Hond verbeteren zodat we die
welverdiende Televizierring in de wacht kunnen slepen. Want wat ons betreft
hadden we die felbegeerde onderscheiding al lang moeten krijgen.

Het programma heeft voor alle kijkers ook een traktatie in petto. Vandaag wordt
een gratis applicatie gelanceerd die is te installeren op de iPhone en
smartphones met Android. Daarmee kunnen complete uitzendingen of fragmenten uit
bekende rubrieken worden teruggekeken.

n  Man Bijt Hond , 18.50 uur, Ned.2

LOAD-DATE: April 25, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              94 of 127 DOCUMENTS



                              AD/Algemeen Dagblad

                             16 april 2011 zaterdag

3 euro per liter? We rijden stug door!

BYLINE: VICTOR SCHILDKAMP

SECTION: Algemeen Dagblad - Nieuwsdienst; Blz. 8

LENGTH: 478 woorden


ROTTERDAM Wéér een record: 1,74,9 per liter euro loodvrij. Er lijkt geen einde
te komen aan de stijging van de benzineprijzen. We racen op 2 euro af. Maar de
auto laten we nog niet staan.  Hooguit een ritje minder, de industrie of wijzelf
lossen het wel op.

Torenhoge benzineprijs deert automobilist niet

Er móet tussen de huidige recordhoge benzineprijs van 1,74 euro en een
onbetaalbare prijs van pak- m-beet 100 euro per liter toch een moment zijn dat
we  met zijn allen grotendeels stoppen met auto rijden. Dat we thuis gaan
werken, oma minder vaak bezoeken of bus, tram, trein, en fiets nemen omdat het
simpelweg te duur wordt om auto te rijden.

Maar ook nu de voorspellingen zijn dat de benzineprijs naar twee euro zal
stijgen, is het moment dat we de auto laten staan nog niet in zicht, zeggen de
kenners. ,,Sinds 1973, de oliecrisis, zijn we er aan gewend dat de prijs van
het goedje  almaar stijgt,   zegt Cyril Widdershoven, energiespecialist van TNO.
,,Toen is er een ommezwaai geweest van auto s die 1 op 1 reden naar auto s die 1
op 8 gingen rijden. Ook nu zie je dat de auto s steeds zuiniger worden. En bij
auto s die 1 op 20 rijden, merk je de stijgende benzineprijs niet zo. Dus rijden
we weer verder.

De industrie vindt altijd een oplossing, denkt Widdershoven ,,Ook omdat er nog
geen andere oplossing is. Ik bedoel: ik zie het met die elektrische auto s nog
niet zo snel gebeuren en in een groot deel van Nederland kán je niet anders dan
de auto nemen.

Erik de Vries, directeur van de Nederlandse Organisatie voor de Energiebranche
(Nove) denkt zelfs aan de cijfers te kunnen zien dat we, zoals Widdershoven
zegt, niet mínder, maar wel zuiniger rijden. Sinds 2008 (toen het vorige
hoogterecord met 1.69,9 euro per liter euro loodvrij werd bereikt) is het totaal
aantal liters benzine dat werd verbruikt op de weg, iets afgenomen. Opmerkelijk,
na jaren van stijging.

,,Toch rijden we niet minder, maar we zijn prijsbewuster,   zegt De Vries. ,,Zo
stijgt de verkoop van kleine zuinige auto s enorm. Daardoor verbruiken we
minder. Ook zien we dat de verkoop bij de goedkopere benzinestations toenam. We
gaan dus nauwelijks minder rijden, we lossen het probleem op.

Als er al een omslag gaande is, dan hooguit met een enkel ritje dat we
overslaan, denken De Vries en Widdershoven. Iets stelliger is Ewout Klok van de
Beta, de belangenvereniging voor tankstations. ,,In zeker opzicht is het
omslagpunt voor  de gewone man  allang geweest, of we zitten er sinds 2008
middenin. Rijden voor de fun doen we niet meer, want er is geen fun meer aan. De
files worden toch ook korter?! Maar als de prijs nu snel stijgt naar 2 euro,
tja. Dan gaan we nog vaker een dagje vanuit huis werken als het even kan.

Toch zal de auto óns vervoermiddel blijven, denkt ook Paul van Selms van
consumentencollectief United Consumers. ,,Ik denk zelfs bij drie euro per liter.

LOAD-DATE: April 15, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              95 of 127 DOCUMENTS



                              AD/Algemeen Dagblad

                             15 april 2011 vrijdag

Hoger btw-tarief op boodschappen sneuvelt

BYLINE: paul van der zanden

SECTION: Algemeen Dagblad - Nieuwsdienst; Blz. 5

LENGTH: 524 woorden


Een kabinetsplan om het btw-tarief op dagelijkse boodschappen fors te verhogen,
is gisteren direct gesneuveld. De Tweede Kamer verzet zich fel tegen de
belastingverhoging.  Kom niet aan de boodschappenkar.

den haag Staatssecretaris Frans Weekers (Financiën) presenteerde gisteren een
dik pak papier met plannen om het belastingstelsel eenvoudiger te maken. Een
belangrijke maatregel daaruit is dat het gunstige btw-tarief voor dagelijkse
boodschappen verdwijnt. Oftewel: de kassabon in de supermarkt valt flink hoger
uit.

Nog voordat de inkt van de belastingvoorstellen droog was, stond de Tweede Kamer
te steigeren. De coalitiepartijen CDA en PVV voorop. ,,Een hoger btw-tarief voor
de gewone man, Henk en Ingrid, is onbespreekbaar,   reageerde PVV-leider Geert
Wilders. Ook CDA-Kamerlid Pieter Omtzigt was resoluut: ,,We gaan niet de
zaterdagse boodschappen bij de Aldi of Albert Heijn 10 euro duurder maken. Kom
ons niet aan de boodschappenkar.

De grootste oppositiepartijen zijn eveneens tegen. SP-leider Emile Roemer
spreekt van een  ordinaire winkelwagenbelasting .

Weekers wil dat consumenten in de toekomst 19 procent btw gaan betalen voor alle
spullen die ze kopen. Ter compensatie verlaagt de staatssecretaris de
inkomstenbelasting, zodat mensen netto meer overhouden op het loonstrookje.

Deze verschuiving in de belastingheffing moet de economische groei aanjagen.
Werknemers gaan immers meer verdienen, zeker als ze extra uren draaien. ,,We
willen de welvaart in Nederland vergroten door de koek van de economie groter te
maken,   legt Weekers uit.

De staatssecretaris maakt het liefst deze kabinetsperiode nog een begin door het
lage tarief te verhogen van 6 naar 8 procent. Dat levert pakweg 1,4 miljard euro
op. Volgens de supermarkten betalen consumenten na zo n btw-verhoging jaarlijks
640 miljoen euro meer voor hun boodschappen. Maar ook een bezoek aan de kapper,
de bioscoop of het café wordt duurder. Net als kraanwater, ov-kaartjes, kranten
en tijdschriften. Werkgevers vrezen dat de ingreep grote schade oplevert voor
bedrijven.

De sociale diensten waarschuwen dat vooral mensen met een laag inkomen of een
uitkering de dupe worden van de maatregel. Zij geven naar verhouding een groter
deel van het huishoudbudget uit aan dagelijkse boodschappen.

Weekers ontkent dat lagere inkomen extra worden geraakt. ,,Niemand wordt
zwaarder getroffen dan een ander. Dan zou ik het niet doen.   Maar daar gelooft
een meerderheid van de Tweede Kamer niks van. De storm van kritiek heeft Weekers
dan ook aan het denken gezet. ,,De zorgen rond de boodschappenkar begrijp ik
heel goed. Het is nadrukkelijk een optie om levensmiddelen uit te zonderen van
de btw-verhoging.

Volgens hoogleraar fiscale economie Peter Kavelaars is het plan van Weekers
daarmee zo goed als failliet. De helft van alle producten die onder het lage
btw-tarief vallen zijn dagelijkse boodschappen. ,,Als de Tweede Kamer daar niet
aan wil tornen, dan kan de staatssecretaris net zo goed stoppen. Zonder de
boodschappen levert de btw-verhoging zo weinig op dat Weekers de
inkomstenbelasting nauwelijks kan verlagen.

Kamer steigert voordat inkt van het voorstel droog is

LOAD-DATE: April 14, 2011

LANGUAGE: DUTCH; NEDERLANDS

GRAPHIC: De meeste partijen in de Kamer vrezen dat de belastingvoorstellen van
Frans Weekers leiden tot duurdere boodschappen. foto ANP/LEX VAN LIESHOUT |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              96 of 127 DOCUMENTS



                              AD/Algemeen Dagblad

                             15 april 2011 vrijdag

Risico s van rook bij brand onderschat

BYLINE: luuk kortekaas

SECTION: Algemeen Dagblad - Nieuwsdienst; Blz. 10

LENGTH: 522 woorden


groningen De risico s van blootstelling aan rook bij branden worden onderschat,
zowel door brandweerlieden als door de bevolking. Uit promotie-onderzoek van
toxicoloog en milieukundige Frans Greven (49) blijkt verder dat rook van
chemische branden net zo gevaarlijk is als die van natuur- of bosbranden.  Je
moet zorgen dat je nooit rook inademt.

In de chemie of in de natuur,het is altijd schadelijk

Bent u de ontdekker van de brandweerliedenziekte?

,,Misschien kun je dat zeggen. Wat uit ons onderzoek in ieder geval duidelijk
naar voren komt, is dat zowel de brandweer als de gewone burgers de risico s van
het inademen van rook onderschatten. Bij brandweerlieden komt astma vaker voor
dan bij de doorsnee Nederlandse bevolking. En wij hebben ontdekt dat er kort na
een brand al ontstekingsreacties in het bloed zijn, veroorzaakt door de
inademing van rook.

&discReturn;

Hoe bent u daar achter gekomen?

,,We hebben twee onderzoeken gedaan. Na de chemische brand bij het bedrijf ATF
in Drachten, in 2000, hebben we de mensen die daar in de omgeving woonden,
onderzocht. Van de honderdveertig mensen bleken vier personen klachten te hebben
opgelopen die zeker met de brand te maken hadden, en zes mensen hadden dat
wellicht. Een persoon was zes jaar na de brand nog steeds overgevoelig, met meer
prikkelbare longen.

En het tweede onderzoek?

,,Daarnaast hebben we gekeken naar de risico s op luchtwegaandoeningen op
langere termijn. Daarvoor hebben we alle brandweerlieden van Drenthe, Groningen
en Friesland een vragenlijst gestuurd. Bij de brandweermensen die we later nader
onderzochten, zagen we niet alleen meteen na de brand ontstekingsreacties, maar
ook na drie maanden nog. Mensen die vaker branden blusten, hadden er bovendien
meer last van. Een aantal brandweerlieden had zelfs meer last van hun luchtwegen
dan ze zelf wisten.

Was dit nog niet bekend?

,,Er is bijvoorbeeld wel onderzoek verricht na de aanslagen op de Twin Towers.
Maar daar was natuurlijk sprake van een zeer uitzonderlijke situatie, met hele
hoge concentraties verpulverde bouwmaterialen die vrijkwamen. Uit mijn onderzoek
blijkt dat ook bij gewone branden, zoals woning- en natuurbranden, er risico s
zijn, en dat ze worden onderschat.

Wat kan de brandweer doen om dit rookrisico te voorkomen?

,,Op zich is het helemaal niet zo ingewikkeld om voorzorgsmaatregelen te nemen.
Concreet kan de brandweer morgen al twee maatregelen nemen. De eerste is om er
voor te zorgen altijd boven de wind te blijven, en dus geen rook in te ademen.
Omdat dat natuurlijk niet altijd kan, zou je in die gevallen steevast een
ademluchtmasker moeten dragen. Dat behoort tot de standaarduitrusting, maar
wordt vaak pas opgezet als rook wordt ingeademd. Maar eigenlijk ben je dan al te
laat.

En het  gewone  publiek, dat naar een brand komt kijken, of in de buurt woont?

,,Ik begrijp dat een brand ook heel aantrekkelijk kan zijn om te zien. Maar
zodra rook zichtbaar is, moet je zorgen dat je weg komt. En meer in het
algemeen: Iemand die naar een brand gaat kijken, moet niet wachten tot de
autoriteiten zeggen dat hij afstand moet houden. Dat kun je ook best zelf
bedenken.

LOAD-DATE: April 14, 2011

LANGUAGE: DUTCH; NEDERLANDS

GRAPHIC: Een natuurbrand (Mookerhei) kan net zo goed schadelijk zijn als een
industriebrand zoals bij Chemie-Pack (boven). foto s anp en arie kievit |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              97 of 127 DOCUMENTS



                              AD/Algemeen Dagblad

                             9 april 2011 zaterdag

Drink gewoon lékkere wijn

SECTION: Algemeen Dagblad - Weekeinde; Blz. 25

LENGTH: 354 woorden


Henk en Ingrid houden het, denk ik, braaf bij vissticks, maar Rien en Ingrid
roken zalm. Heemskerk heten ze, en hun zalm Bawykov http://(bawykovzalm.nl).
Ingrid & Rien Heemskerk vroegen diverse wijnkenners en wijnliefhebbers wat die
nou het liefste dronken bij hun fijne gerookte zalm.

Om dat te weten kregen de liefhebbers een kartonnen attachékoffertje met daarin
een gezonde moot zalm, en erbij de vraag of we de zalm wilden proeven zonder
sausjes of gedoe, dus zoals hij door God geschapen, en door de Heemskerkjes
gerookt is.

Van de antwoorden is een boekje gemaakt voor de vrienden en relaties van
Bawykovzalm. Er blijkt weer eens uit dat er van alles kan, qua wijn & eten
combineren.

Sauvignon blancs van overal ter wereld, chardonnays idem, diverse rieslings,
allerhande Italiaans wit, Hongaarse furmint, savennières, Duitse rosé, morgon
van Lapierre, champagnes, plus verder saké, thee, bier en jenever.

Zelf schreef ik dat vieze zalm perfect combineert met ranzige feestjes en lauwe
wijn, maar dat lekkere zalm kieskeurig is. Vlakke, onbenullige wijn valt weg,
stevige wijn domineert. Soms smaken zalm en wijn samen metalig. Strakke
riesling, uit Duitsland, Oostenrijk of de Elzas, gaat plezierig samen met de vis
maar ik hou niet zo van riesling. Dus heb ik maar domweg lékkere wijn erbij
gedronken. Zuid-Frans wit, vol en fruitig, vrolijk geurend naar Provençaalse
kruiden. Niet uit een potje, maar op de zonnige heuvels langs de Middellandse
Zee.

Heerlijk. Ook zonder zalm.

Domaine la Cabotte, côtes-du-rhône blanc 2010 (biodynamisch),  8,50,
http://vinoblesse.nl of 035 5426260.

Domaine de Rapatel, costières de nîmes 2008 (biologisch), vanaf  8,50
http://vleck.nl of 020 6835980.

Eenvoudiger maar ook heel lekker: deze fruitige, kruidige witte vol bloesemgeur
uit Spanje: Payva, ribera del guadiana, macabeo 2010 ( 4,95), of de pittiger en
drogere Pardevalles, tierra de león, albarín 2010, ( 8,75).

adriennevangils.nl/

wijnenuitspanje.com of 045 5752554

Wit Zuid-Frans is nog niet tot de supermarktwijnschappen doorgedrongen, maar er
is wel de Zuid-Italiaanse omfietswijn Masseria (Hema). Ook rijk, zacht, fruitig,
kruidig.

LOAD-DATE: April 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              98 of 127 DOCUMENTS



                              AD/Algemeen Dagblad

                             9 april 2011 zaterdag

Nee  tegen schuldenregeling kan IJslanders opbreken

BYLINE: PAUL HOVIUS

SECTION: Algemeen Dagblad - Nieuwsdienst; Blz. 16

LENGTH: 558 woorden


REYKJAVIK Gaan de IJslanders bij het referendum over het inlossen van de
Icesave-schulden van 3,9 miljard euro aan Nederland en Groot-Brittannië vandaag
af op hun gevoel, of laten zij hun verstand spreken?

Afgemeten aan de jongste opiniepeilingen zal de 320.000 zielen tellende
bevolking het akkoord dat IJsland met beide landen sloot, in meerderheid
verwerpen. Dat betekent dat het boek over het Icesave-drama nog steeds niet kan
worden gesloten. Het akkoord waar de IJslanders vandaag hun mening over kunnen
geven, behelst onder meer dat IJsland Nederland 1,3 miljard euro terugbetaalt
tussen 2016 en 2046 tegen een vaste rente van 3,0 procent. Die 1,3 miljard is
het bedrag dat toenmalig minister van Financiën Wouter Bos na het faillissement
van de Icesave-bank in oktober 2008 aan Nederlandse spaarders (tot 100.000 euro)
uitkeerde. Groot-Brittannië stelde destijds zijn spaarders voor 2,5 miljard
zelfs geheel schadeloos. De daarop volgende gesprekken tussen enerzijds IJsland
en anderzijds de voorschieters Nederland en Groot-Brittannië over terugbetaling
van het geld verliepen moeizaam. In juni 2009 bereikten de landen uiteindelijk
overeenstemming over een terugbetaling in vijftien jaar door IJsland tegen 5,5
procent rente.

Conform de IJslandse grondwet moest dit akkoord aan de IJslandse bevolking
worden voorgelegd. In het daartoe gehouden referendum stemde maart vorig jaar 90
procent van de bevolking tegen. De lange gesprekken die volgden, leidden tot een
nieuw, voor IJsland veel gunstiger akkoord. Nadat het parlement van IJsland
instemde, weigerde tot verrassing van velen president Olafur Grimsson zijn
handtekening te zetten onder het nieuwe akkoord, omdat  het volk het laatste
woord dient te hebben in belangrijke staatszaken . Daardoor is het referendum
van vandaag noodzakelijk. Vooral de hoger opgeleiden geven dit keer aan voor te
zullen stemmen. Of zoals Olaf Margeirsson, student economie, zegt: ,,Door
akkoord te gaan met de terugbetaling koopt IJsland tijd om economisch orde op
zaken te stellen.   Jón Gnarr, de burgemeester van Reykjavik, gaat zelfs een
stapje verder: ,,Als wij dit akkoord verwerpen, komt de toetreding van IJsland
tot de Europese Unie in gevaar.   Tot een week geleden leek een meerderheid
inderdaad vóór te zijn. Maar de afgelopen dagen sloeg het sentiment om. De
vaststelling dat voor het aflossen van de schuld iedere IJslander, verspreid
over dertig jaar, 40.000 euro moet betalen (waarvan 13.000 euro aan het
Nederlandse deel) is geen boodschap die zich makkelijk verkoopt. Veel IJslanders
vinden dat de gewone man ten onrechte opdraait voor het gedrag van inhalige
bankiers. De vraag is of er rationeel gezien een andere optie is dan
voorstemmen. Als de IJslanders voor de tweede keer nee zeggen, stappen Nederland
en Groot-Brittannië vermoedelijk naar het Europees Hof. De IJslandse hoogleraar
economie Thórólfur Mathíassion voorspelt dat dat niet goed afloopt. ,,Anders dan
veel IJslanders hopen, zal dat hof IJsland veroordelen tot betalen. Op basis
daarvan zal de rechter hier de terugbetalingsvoorwaarden regelen, volgens de
IJslandse wet. Dat zal een rente van 5 à 10 procent zijn. Meer dan de 3 procent
die we nu betalen.

Peilingen wijzen op afwijzing Icesave-akkoord in referendum

Verwerping van het akkoord brengt de toetreding van IJsland tot de EU in gevaar.

 Burgemeester Reykjavik

LOAD-DATE: April 8, 2011

LANGUAGE: DUTCH; NEDERLANDS

GRAPHIC: Oud-minister Wouter Bos (l.), die 1,3 miljard euro uitkeerde na de
ondergang van Icesave. Rechts: president Olafur Grimsson van IJsland. Foto s
Reuters/WFA |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              99 of 127 DOCUMENTS



                              AD/Algemeen Dagblad

                             9 april 2011 zaterdag

Zielige hoopjes mens in de Efteling

SECTION: Algemeen Dagblad - Nieuwsdienst; Blz. 6

LENGTH: 359 woorden


COLUMN

w

q

Deze week werd gekenmerkt door een heleboel zieligheid. De zieligheid in Japan
en Libië ettert voort. De Nederlandse strijdkrachten moeten 1 miljard
bezuinigen, da s ook zielig. Zeker voor militair Marco Kroon, die straks alsnog
zijn baan kwijt is én zijn Willems-Orde-medaille moet inleveren (zielig voor
zijn vrouw - weer een seksspeeltje minder). Dat Obama voor zijn campagne straks
ook precies 1 miljard nodig heeft is zelfs superzielig.

En dat we aan de mislukking van het Elektronisch Patiëntendossier al 300 miljoen
aan belastinggeld hebben betaald voordat het überhaupt is ingevoerd terwijl we
200 miljoen moeten bezuinigen op cultuur is niet alleen zielig, maar ook
dieptriest. Een kind van 12 met een vader die haar vader is, ellendig.
Medelijden is er ook met de man die zich op de Dam in de fik stak, maar de
zieligste hoopjes mens van deze week zijn toch echt de ruim tweehonderd
burgemeesters die zich voor het karretje lieten spannen van de pr-afdeling van
de Efteling. Daar is een nieuwe attractie geopend, het Ravijn, en daar stortten
afgelopen week meer dan tweehonderd eerste burgers van dorpen en steden zichzelf
vrijwillig in, als lemmingen. Des burgers meester, des attractieparks knecht. Ik
weet het, we zijn allemaal slaven - alleen de lengte van onze kettingen wisselt.
Maar van mensen met een ambtsketting had ik anders verwacht. De reactie van Onno
Hoes (burgervader van Maastricht) was de meest wijze:  Ik laat mij niet lenen
voor een reclamecampagne van een andere stad dan de mijne . Accuraat. Annemarie
Jorritsma daarentegen liet zich  graag lenen voor een commerciële activiteit .
Als dank voor het prostitueren kreeg het volk van Slaaf namelijk honderd
vrijkaarten. De kans dat je als gewone burger zo n vrijkaart weet te bemachtigen
is uiteraard net zo groot als de kans dat Jorritsma nog afvalt: non-existent.
Inmiddels lacht de Efteling in zijn vuistje.  Hoe groter het gezeur, hoe groter
het succes , twitterde de directeur. Vast een fijne vent. Ik kan me herinneren
dat dat park symbool stond voor gezinsvreugde en saamhorigheid. Nu staat het
voor paaien, naaien en graaien. Weinig attractief, in ieder geval.

LOAD-DATE: April 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              100 of 127 DOCUMENTS



                              AD/Algemeen Dagblad

                             7 april 2011 donderdag

Brandbrief SP aan banken over doorbetalen van bonussen

BYLINE: PAUL VAN DER ZANDEN

SECTION: Algemeen Dagblad - Economie; Blz. 27

LENGTH: 183 woorden


DEN HAAG   SP-leider Emile Roemer roept de Nederlandse banken in een brandbrief
op te stoppen met het uitdelen van hoge bonussen. Hij verwijt de bankiers dat ze
niet willen begrijpen dat de gewone man de bonus-bonanza niet langer pikt.

De belastingbetaler heeft de Nederlandse banken midden in de financiële crisis
overeind gehouden met miljarden euro s aan staatssteun. ,,Deze steun was nooit
bedoeld om bonussen door te blijven betalen,   schrijft Roemer aan de topmannen
van alle banken. ,,We hebben geen begrip voor het feit dat bankiers dat drie
jaar na het begin van de crisis nog niet doorhebben.

Roemer reageert met zijn schrijven op een brief die de bankiers eerder deze week
naar de Tweede Kamer stuurden. Daarin beklaagde bankenvoorman Boele Staal zich
over de hoge toon waarop politici de bonussen in de bankensector veroordelen.
Hij zegt dat de banken zich keurig houden aan afspraken om bonussen te matigen.
De uitspraken van Staal zijn erg slecht gevallen in politiek Den Haag.
,,Nederigheid van bankiers in plaats van arrogantie, is op zijn plaats,   sneert
Roemer in zijn weerwoord.

LOAD-DATE: April 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              101 of 127 DOCUMENTS



                              AD/Algemeen Dagblad

                              4 april 2011 maandag

Weg met de Bekende Nederlanders

BYLINE: AB ZAGT

SECTION: Algemeen Dagblad - Media; Blz. 25

LENGTH: 498 woorden


Vanavond begint programmamaker Maxim Hartman (47) met de eerste uitzending van
de door hem opgerichte Omroep Maxim, een initiatief om onder meer de hegemonie
van de eeuwige Bekende Nederlander in Hilversum te doorbreken.  Jan Mulder is
natuurlijk een slappe drol.

Een hekel aan BN ers heeft Maxim Hartman naar eigen zeggen niet. De
programmamaker komt ze alleen te vaak tegen in dezelfde programma s. ,,Ze duiken
overal op. Altijd dezelfde koppen, ik ben het helemaal zat. Neem De Wereld
Draait Door. Weer Jort Kelder, of Jan Mulder, die slappe drol, die dan zogenaamd
verontwaardigd doet. Ik begrijp die Matthijs van Nieuwkerk niet. Er zijn toch
wel andere en interessantere gasten te bedenken?

Wat Maxim Hartman betreft, gaat eens grondig de bezem door Hilversum. Ondanks de
aangekondigde bezuinigingen, die zonder twijfel tot een reeks omroepfusies gaan
leiden, wil de presentator van onder meer het VPRO-programma Rembo en Rembo een
nieuwe (voorlopig fictieve) omroep het licht doen zien. Een initiatief waarmee
hij tegen de stroom ingaat. Voorlopig mag hij zich met acht afleveringen van
Omroep Maxim bewijzen in de zendtijd die door de VPRO beschikbaar is gesteld.

De eerste afleveringen van Omroep Maxim zijn in elk geval helemaal BN er-vrij.
,,Ik wil vooral ruimte bieden aan gewone mensen die iets bijzonders hebben
meegemaakt.

Het streven van Hartman is uitsluitend onbekende mensen in zijn programma s te
krijgen. Hij heeft daarvoor een vorm bedacht die hij reality-humor heeft
gedoopt. ,,Ik heb me laten inspireren door Ivo Niehe, die ook op locatie
interviewt, en Peter R. De Vries, die kwesties tot op de bodem uitzoekt en die
je als kijker helemaal meesleept.

Hartman richt met zijn kritiek op het programma-aanbod zijn pijlen vooral op de
publieke omroep. ,,Wat die commerciële jongens doen, begrijp ik wel, daar moet
geld worden verdiend. Maar bij de publieke omroep moeten toch andere maatstaven
gelden. Elk programma met meer dan een miljoen kijkers moet van de buis. Zo n
Boer zoekt vrouw, waar vijf miljoen mensen naar kijken, moet meteen verdwijnen.
Ik beschouw mezelf als de Geert Wilders van de media. Alles moet op de schop. De
gewone man moet meer aan het woord komen. Voor het overige heb ik natuurlijk
weinig met Wilders gemeen.

De oprichter van Omroep Maxim beseft dat hij met zijn uitspraken geen vrienden
maakt in Hilversum. ,,Maar er moet wat veranderen. Ik heb nog een hele hoop
andere programma-ideeën. Zo wil ik een hard journalistiek programma gaan maken,
waarin we allerlei misstanden gaan blootleggen.

Hoe serieus de plannen van Maxim Hartman zijn, zal pas over enkele maanden
blijken. Als de kijkcijfers meevallen, is het niet ondenkbaar dat zijn
initiatief levensvatbaar is. ,,Omroep Maxim is de enige zendgemachtigde die zich
onderscheidt van de rest.

n Omroep Maxim, 21.20 uur, Nederland 3.

Omroep Maxim wil ruimte bieden aan gewone mensen

Ik heb me laten inspireren door Ivo Niehe en Peter R. de Vries, die kwesties tot
op de bodem uitzoekt.

LOAD-DATE: April 3, 2011

LANGUAGE: DUTCH; NEDERLANDS

GRAPHIC: Maxim Hartman:  Ik beschouw mezelf als de Geert Wilders van de media.
Alles moet op de schop.  FOTO S VPRO | Met Theo Wesselo in Rembo & Rembo. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              102 of 127 DOCUMENTS



                              AD/Algemeen Dagblad

                            31 maart 2011 donderdag

Dries Roelvink solliciteerde als vijfde Topper

SECTION: Algemeen Dagblad - Showbuzz; Blz. 22

LENGTH: 94 woorden


Volkszanger Dries Roelvink (52) heeft tevergeefs gesolliciteerd naar de functie
van vijfde Topper. Volgens Benno de Leeuw, manager van het glitter- viertal, is
Roelvinks verzoek  om begrijpelijke redenen  afgewezen. Roelvink had zichzelf
als extra lid aangeboden, omdat hij er vanuit ging dat alleen bekende
Nederlandse zangers auditie mochten doen voor een plekje naast Gordon, Joling,
Froger en Van der Boom. ,,Ik wist toen nog niet dat de Toppers gewone burgers
oproepen om via internet te auditeren. Toen ik dat hoorde heb ik mijn
sollicitatie direct ingetrokken.

LOAD-DATE: March 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              103 of 127 DOCUMENTS



                              AD/Algemeen Dagblad

                             26 maart 2011 zaterdag

Op zoek naar... Erwin van Lambaart

SECTION: Algemeen Dagblad - Weekeinde; Blz. 2

LENGTH: 2732 woorden


Tekst: Albert Kok Foto s: Pim Ras

Van Lambaart doet waarvan hij altijd heeft gedroomd. Toch knaagt het soms.  Als
mijn oudste zoon sms t:  Hoe laat kom je thuis? , wordt het steeds moeilijker om
niet meteen te antwoorden:  Ik kom eraan!

Wat dacht Erwin van Lambaart toen Wouter Bos aankondigde dat hij politiek Den
Haag zou verlaten om meer tijd bij zijn gezin te kunnen doorbrengen? ,,Toen
dacht ik: ik wou dat ik dat kon. Maar ik kan het niet, omdat het niet is wat ik
wil. Dit werk leiding mogen geven aan het grootste Nederlandse musicalbedrijf
brengt mij heel veel. Het is het mooiste cadeau dat ik ooit heb gekregen.

Van Lambaart (47) zei dit tijdens het eerste van twee gesprekken over zijn
drijfveren en de manier waarop hij zijn werk als algemeen directeur van Joop van
den Ende Theaterproducties combineert met zijn leven als echtgenoot en vader van
twee opgroeiende zoons. Na een korte pauze bleek dat  het mooiste cadeau  nuance
behoefde. Uiteindelijk komen toch vrouw en kinderen op de eerste plaats.

Bij aanvang van de tweede ontmoeting in zijn werkkamer op het hoofdkantoor aan
het Amsterdamse Museumplein valt alles op zijn plaats. Vanaf 1 augustus, zo
heeft het personeel eerder op de dag vernomen, verandert zijn functie. Als Chief
Content Officer wordt Van Lambaart verantwoordelijk voor de inhoudelijke
ontwikkeling van musicals in de acht landen waar het bedrijf is
vertegenwoordigd. Hij zal dan vaker van huis zijn, dat wel, maar hij zal ook
vaker thuis zijn.

Dat vraagt om uitleg: ,,Nu heb ik in Nederland de leiding over het bedrijf en
ben ik daarnaast intensief betrokken bij de creatieve invulling van producties
in het buitenland. Straks kan ik me volledig richten op de inhoud en komt er een
nieuwe directeur in Nederland. Ik hoef dan minder ballen tegelijk in de lucht te
houden, waardoor ik meer tijd krijg voor ook een privéleven. Door de week zal ik
meer in het buitenland zijn, maar in het weekend kan ik vaker bij het voetballen
van mijn twee mannen zijn.

De oudste van die twee  mannen  gaat na de zomer naar de middelbare school. ,,Nu
al merk ik hoeveel impact dat op hem heeft. Hij vond het heel belangrijk dat ik
samen met hem op bezoek ging bij de top-drie van zijn favoriete scholen. Dat
deed mij meer dan ik dacht. Het is niet alleen dat mijn kinderen, naarmate ze
ouder worden, willen dat ik een essentiële rol in hun leven speel; ook voor mij
geldt in toenemende mate dat ik die rol wil vervullen. Het is een cliché, maar
voor je het weet, zijn ze de deur uit. Af en toe sms t mijn oudste:  Gaat ie
goed?  Sms ik terug:  Ja . Hij weer:  Hoe laat?  Het wordt voor mij steeds
moeilijker om dan niet meteen te antwoorden:  Ik kom eraan .

Bent u een strenge vader?

,,Nee. Wel een duidelijke vader. Ik geef aan wat ik wel en niet wil. Dat gaat
altijd gepaard met een rustige uitleg. Pien, mijn vrouw, is daarin nog beter.
Poldermoeder  noem ik haar. Zij overlegt alles met iedereen, maar daarnaast
verstaat ze de kunst om direct en eerlijk te blijven.

Wat vindt zij van uw nieuwe functie?

,,Zodra het speelde heb ik met haar overlegd. Pien zei meteen:  Je moet het zelf
beslissen, maar ik ben bang dat je er spijt van krijgt als je het niet doet.
Omdat zij als geen ander weet dat het me gelukkig maakt als ik zoveel mogelijk
met de kern van een voorstelling bezig kan zijn.

Het is weleens gemakkelijker geweest om musicals aan de man te brengen.

,,Mensen zijn sinds het uitbreken van de economische crisis voorzichtig geworden
met het kopen van kaartjes, dat is waar. Sinds ik in 1998 bij dit bedrijf ben
gekomen, hebben we het niet zo zwaar gehad. Voor komend seizoen hadden we twee
grote reizende musicals gepland; daarvan gaat er één niet door. Vergeleken bij
vorige jaren bleef de kaartverkoop in 2010 met tien tot twaalf procent achter.
Overigens zie ik dat het de laatste maanden alweer wat beter gaat.

Vandaar dat u geen al te zorgelijke indruk maakt.

,,Mijn vader hield me altijd voor dat een goed ondernemer zich pas serieus
begint in te spannen als de klant zegt:  Ik wil uw product niet . Hoe meer
tegenslag ik ondervind, hoe harder ik er tegenaan ga. Vandaar ook dat ik eind
vorig jaar alles op alles heb gezet om de voorgenomen verhoging van de btw op
theatertickets van 6 naar 19 procent van tafel te krijgen. Met als gevolg dat
die maatregel door het kabinet in elk geval met een halfjaar is uitgesteld.
Wilders hij en zijn gedoogpartij zitten achter dit voorstel denkt met deze
lastenverzwaring korte metten met een speeltje van de elite te maken. Ik zou hem
zo graag nog eens willen uitleggen dat er twaalf miljoen mensen per jaar naar
het theater gaan. En dat het dus niet bestaat dat al deze mensen uit de
spreekwoordelijke grachtengordel komen. Onze bezoekers zijn in overgrote
meerderheid normale, hardwerkende Nederlanders.

Zoals u?

,,Ik ben een echt MKB-kind (midden- en kleinbedrijf, red.). Mijn vader was
middenstander. Met een drukkerij in Rotterdam. Daarnaast was hij penningmeester
van Sparta. Jarenlang zat ik braaf op zondagmiddag naast hem op de tribune. Met
theater had hij niks. Toen ik naar de toneelschool wilde, zei hij:  Daar kun je
je brood niet mee verdienen.  Dus werd het de hogere hotelschool.

De jonge Erwin kan ermee leven dat zijn vader de toneelschool maar onzin vindt.
Hij denkt namelijk niet dat er een groot acteur aan hem verloren gaat. En de
hotelschool is een redelijk alternatief: ook in de hotelbranche heb je een voor
en een achter de schermen. Met dank aan het van huis uit meegekregen
ondernemersbloed maakt Van Lambaart vlot carrière. Op zijn 28ste beheert hij een
hotel met honderd kamers; op zijn 32ste heeft hij een hotel onder zijn hoede met
vijfhonderd kamers. De functie van commercieel directeur bij de Franse
hotelgroep Accor brengt hem bij zijn jeugdliefde terug. Hij reist naar
wereldsteden waar de grootste musicals worden gespeeld. In een lang weekend New
York ziet hij soms zes voorstellingen. Op weg naar huis laat hij in het
vliegtuig zijn fantasie de vrije loop. Stelt zich voor dat er een Nederlandse
versie komt van de musical die hij zojuist op Broadway heeft gezien. Welke
Nederlandse acteurs zouden eventueel geschikt zijn om bij ons de belangrijkste
rollen te spelen?

En dan valt zijn oog op een personeelsadvertentie: directeur gezocht voor het
grootste Nederlandse musicalbedrijf. Van Lambaart rekent zich niet meteen rijk.
Maar als ik voor een gesprek word uitgenodigd, droomt hij, kom ik in elk geval
een keer tegenover Joop van den Ende te zitten. Tijdens de sollicitatie wil Van
den Ende weten of hij ergens ter wereld Follies, van Sondheim, heeft gezien. En
wat hij daarvan vindt. Als Van Lambaart reageert met de wedervraag:  Welke
versie bedoelt u? Die in Londen, Wenen of New York? , weet de musicalkoning
genoeg.

,,Op 1 oktober 1998 kwam ik hier in dienst. Maar toen ik tien dagen eerder te
gast was bij de première van Anatevka in Carré, zei Joop bij binnenkomst:  Ach,
begin maar meteen vandaag.  Het voorstel kwam zo onverwacht dat er geen tijd was
om zelfs maar nerveus te worden. Joop stelde me meteen aan impresario s voor.
En bespreek meteen dit en dat even,  voegde hij daaraan toe.

Hoe moeilijk was het om acht jaar later Van den Ende in Nederland op te volgen?

,,Wat Joop voor dit bedrijf heeft betekend, is uniek. Als ik zestig procent kan
halen van wat hij heeft bereikt, mag ik heel blij zijn. Maar karakterologisch
zijn de verschillen klein. We zijn allebei harde werkers, we zijn allebei
perfectionistisch en we delen een ongebreidelde liefde voor het theatervak.

Uw voorganger had ooit moeite om overtollige kilo s kwijt te raken. Dat gaat ook
u niet makkelijk af.

,,Iedereen heeft ergens een zwakke plek. De mijne is dat ik dol ben op lekker
eten. Het enige terrein in mijn leven waarbij het me moeite kost om
gedisciplineerd te zijn. Maar ik ben aan de beterende hand: rond de
jaarwisseling heb ik een hometrainer aangeschaft. Sindsdien zit ik thuis
regelmatig op de fiets. En het werkt: drie tot vier kilo ben ik per maand al
kwijtgeraakt.

Van den Ende heeft musicals met een bijna on-Nederlandse sterrencultuur
verbonden.

,,Joop zag kans om met zijn achtergrond als tv-producent van musicalacteurs
bekende Nederlanders te maken. Dat deed hij bijvoorbeeld door Simone Kleinsma
een hoofdrol te geven in de comedy Kees & Co. Door het succes van die serie werd
Simone een ster en die status nam ze weer mee naar haar musicalrollen. Die
kruisbestuiving werkt nog steeds goed. Chantal Janzen is begonnen als
musicalactrice, kreeg landelijke bekendheid op televisie en heeft nu een
sterrenstatus in het theater. Het succes van Petticoat is voor een deel ook haar
succes. In landen om ons heen, zoals Duitsland en België, bestaat dat amper.
Daar hebben musicalacteurs een stem en een gezicht, bij ons hebben ze ook een
naam. Nederland kan het Broadway van Europa worden.

Het Broadway van Europa: is dat realistisch?

,,Het is niet onrealistisch. Bij eigen musicals als nu Petticoat en eerder Ciske
de Rat zie je dat steeds meer mensen op creatief vlak op een steeds hoger niveau
kunnen functioneren. Ons taalgebied is weliswaar klein, maar nu is het al zo dat
nergens ter wereld zoveel mensen musicals bezoeken als hier in Nederland.
Voorwaarde is dat een nieuwe productie op de schouders kan staan van de vorige.
Een goede continuïteit is noodzakelijk. Als je nagaat dat we in Nederland nog
maar 25 jaar serieus bezig zijn, hebben we al veel bereikt. Nadeel van een jong
vak is dat we nog relatief weinig oudere toppers hebben. Vergelijk dat eens met
Broadway, waar ze al op een traditie van honderd jaar kunnen bogen. Daar zag ik
bij Sister Act (een productie van Stage Entertainment die daar op 20 april in
première gaat, red.) bij wijze van spreken 25 Simone Kleinsma s op het toneel
staan.

,,Toch maak ik me ook zorgen. Steeds meer producenten willen in Nederland
meeliften op de populariteit van musicals. Ik zie voorstellingen,
liedjesprogramma s, die aan de man gebracht worden als musicals, terwijl ze dat
niet zijn. Ik noem geen namen, dat zou niet collegiaal zijn, maar het is wat
dreigt te gebeuren door toedoen van producenten die musical zien als handel.

Ik had nooit verwacht dat u bij dit woord een vies gezicht zou trekken.

,,Geld verdienen is voor ons belangrijk, al was het maar omdat we binnen dit
bedrijf met z n allen duizend monden voeden. Maar wat we hier met elkaar delen,
is in de eerste plaats liefde voor mooi theater en het verlangen om een goed
verhaal te vertellen. In elke voorstelling moeten een paar momenten zitten
waarvan je kippenvel krijgt. Helaas zie ik steeds vaker producties waarin ik die
bevlogenheid mis. Dat kan slecht zijn voor de hele branche.

De lat steeds hoger leggen. Vandaag beter willen zijn dan gisteren. Dat heeft
hij meegekregen van zijn vader al 53 jaar oud bij de geboorte van Erwin. Van
Lambaart senior liet in de Tweede Wereldoorlog illegaal Vrij Nederland en
Oranjewacht van zijn persen rollen. Totdat hij werd verraden. Aanvankelijk werd
hem de doodstraf opgelegd, na enige tijd werd die omgezet in levenslang. Van de
150 mannen met wie hij op transport werd gezet, was hij één van de twee die het
kamp overleefde. Erwin heeft tot zijn achttiende moeten wachten voordat zijn
vader over die periode kon praten.

Voordien bleef het oorlogsverleden in huize-Van Lambaart zorgvuldig toegedekt,
met uitzondering van de Nationale Dodenherdenking. Op 4 mei werd Erwin  s avonds
kort voor achten de kamer uitgestuurd. Zodat hij niet zou zien hoe zijn vader
emotioneel instortte. Een beklemmend ritueel dat anderhalf tot twee uur later
werd afgesloten als de oude Van Lambaart met een Johnny Walker Black Label de
draad weer oppakte.

Het heeft er alle schijn van, denkt Erwin met terugwerkende kracht, dat zijn
vader hem ongewild in de richting van het musicalbedrijf heeft geduwd. Met een
vader die nooit zijn diepste zielenroerselen met hem kon delen, voelde hij zich
aangetrokken tot een theatervorm waarin het bij uitstek draait om grote emoties
die met elkaar in een knusse, donkere zaal mogen worden gedeeld.

Vijf jaar geleden, in de aanloop naar een Nederlandse versie van de in
nazi-Duitsland gewortelde musical Cabaret, kwam Van Lambaart op het
oorlogsverleden van zijn vader terug: ,,Ik heb nooit gedacht: dit verhaal wil ik
vertellen. Het ontstond in de sfeer van die voorstelling. Om aan te geven waarom
die musical over de dreiging van de Tweede Wereldoorlog voor mij meer was dan
zomaar een nieuwe show. Mijn vader probeerde 364 dagen per jaar de oorlog te
vergeten. Hij kon niet anders. Dat ik daarover vertelde, zag ik als een
eerbetoon aan hem. Mijn kinderen zijn nu elf en zeven. Zij hebben hun opa nooit
gekend. Maar ik zal er voor zorgen dat ze nooit vergeten wat er is gebeurd.

Tijdens de Dodenherdenking zit het hele gezin thuis voor de televisie?

,,De laatste keer zaten Pien en ik met de kinderen op de bank toen ineens die
gil klonk. Van die man op de Dam. Ik dacht: nee hè! Nooit had ik er zelfs maar
bij stil gestaan dat zelfs dat moment verstoord kon worden.

Nederland polariseert, mensen staan vaker tegenover dan naast elkaar. Heeft dat
consequenties voor de voorstellingen?

,,Als ik kijk naar wat het in New York goed doet, dan vallen vooral musicals in
de smaak waarbij mensen na afloop iets hebben om samen over door te praten. Met
de nadruk op samen. De individualisering die we de laatste jaren hebben
meegemaakt, is volgens mij op z n retour. Ik signaleer een toenemend verlangen
naar saamhorigheid. Met feel good alleen zoals niet zolang geleden nog Dirty
Dancing kom je niet meer weg. Vandaar dat ik komend seizoen veel verwacht van de
gelaagdheid van Miss Saigon en het intrigerende verhaal van Wicked.

Maar eerst, vanaf volgende week, Zorro. Was u het eens met de televisiekijkers
die Tommie Christiaan als titelheld naar voren schoven?

,,Met ieder van de drie finalisten in die talentenjacht had ik goed kunnen
leven. Maar Tommie had bij mij wel een streepje voor. Hij is het meest allround
van de drie, zoals ik afgelopen dagen tijdens de repetities voor Zorro weer heb
kunnen zien.

Waarom bent u als panellid in televisieprogramma s gaan zitten?

,,In elk land streven we er bij dit bedrijf naar om de directeur een gezicht te
geven. Dus het is goed mogelijk dat mijn opvolger die rol in het panel op enig
moment van mij overneemt, maar het kan ook zijn dat ik het blijf doen. Bij zo n
zoektocht draait het om de creatieve invulling van een musical. Dat is bij
uitstek het terrein waarop ik me vanaf 1 augustus, meer nog dan nu, zal begeven.

U heeft er nooit van gedroomd om bekende Nederlander te worden?

,,Nee, die ambitie heb ik nooit gehad. Ik wil graag toegankelijk zijn en blijven
voor de twee miljoen mensen die per jaar onze voorstellingen bezoeken. Als ik nu
word aangesproken als Mister Musical dan ben ik daar uiteraard trots op. Omdat
het iets zegt over mijn positie als producent in de wereld van het theater. Een
wereld waarin ik me als een vis in het water voel.

Dat heeft er altijd al ingezeten, toch?

,,Op mijn zesde ging ik met een zelfgemaakte poppenkast bij ons in de straat op
tournee. Ik rekende vijf cent per kind. Daar kon ik van die geelroze
snoepblokken van kopen. Inderdaad, producent in de dop. Op de lagere school, bij
Theater Wiedus, zag ik voor het eerst een echte voorstelling: jonge spelers die
in een decor met eenvoudige middelen een afgerond verhaal vertelden. En weer wat
later, op mijn dertiende, kwam ik met musical in aanraking. In het Luxor
Theater, aan de Oude Kruiskade. Daar hingen in de vitrine foto s van Foxtrot,
met Willem Nijholt en Gerrie van der Klei. Op een gegeven moment moest én zou ik
naar binnen. In mijn eentje, achterste rij in de hoek, zes gulden. Vanaf het
moment dat ik daar over de drempel ging, heeft het me nooit meer losgelaten.

n De landelijke tournee van Zorro gaat van start op zaterdag 2 april; op zondag
17 april volgt de première in het DeLaMar Theater in Amsterdam. Speellijst:
www.musicals.nl

Bezoeker van achterste rij wordt Mister Musical

Op 4 mei werd Erwin  s avonds kort voor achten de kamer uitgestuurd, zodat hij
niet zou zien hoe zijn vader emotioneel instortte

Ik signaleer een toenemend verlangen naar saamhorigheid. Met feel good alleen
zoals niet zolang geleden nog Dirty Dancing kom je niet meer weg.

Ik zou Wilders zo graag uitleggen dat er twaalf miljoen mensen per jaar naar het
theater gaan. En dat het niet bestaat dat al die mensen uit de grachtengordel
komen.

LOAD-DATE: March 25, 2011

LANGUAGE: DUTCH; NEDERLANDS

GRAPHIC: Opvolger van Van den Ende:  Als ik 60 procent kan halen van wat hij
heeft bereikt, mag ik heel blij zijn.  | Oude en nieuwe vrienden: In gala met
echtgenote Pien (boven);  Tommie Christiaan (links) had bij mij als allrounder
een streepje voor op de andere Zorro-finalisten.  | Theaterfamilie: Joop van den
Ende en Erwin van Lambaart maakten Danny de Munk en Chantal Janzen zowel binnen
als buiten het theater groot. |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              104 of 127 DOCUMENTS



                              AD/Algemeen Dagblad

                             25 maart 2011 vrijdag

De Jager had  burger met

SECTION: Algemeen Dagblad - Service; Blz. 26

LENGTH: 96 woorden


Ruud Schneider, Sommelsdijk.

De Jager had burger met

hypotheek moeten helpen

Minister De Jager schaft de aflossingsvrije hypotheek af. Daar beschermt hij
niet de gewone man mee, want met een aflossingsvrije hypotheek tegen dagelijkse
rente woont men goedkoper dan in een gelijkwaardige huurwoning. Door inflatie
krijgt men na verloop van jaren vanzelf overwaarde, terwijl bij een huurhuis elk
jaar de huur omhoog gaat. De minister zou deze vorm juist moeten bevorderen in
plaats van verbieden. Persoonlijk heb ik op deze manier een lage aflossing en
een grote overwaarde opgespaard.

LOAD-DATE: March 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              105 of 127 DOCUMENTS



                              AD/Algemeen Dagblad

                             23 maart 2011 woensdag

Bankbonussen

SECTION: Algemeen Dagblad - Service; Blz. 26

LENGTH: 90 woorden


Voorzag ING-top

dan geen woede?

De ING-top heeft zichzelf aanvankelijk grote bonussen toegekend, ondanks dat er
door falend beleid staatsteun nodig was. Als de bestuurders de verontwaardiging
hierover niet hadden voorzien, zijn het dan wel goede bestuurders? Als zij het
wel hadden zien aankomen, zijn ze arrogant. Ik vraag me ook af waarom
bestuurders een bonus van ruim een jaarsalaris moeten krijgen. De gewone man
krijgt hooguit twee maanden bonus bij een excellente prestatie. Waarom moeten
bestuurders een extra jaarsalaris of meer krijgen?

LOAD-DATE: March 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              106 of 127 DOCUMENTS



                              AD/Algemeen Dagblad

                             19 maart 2011 zaterdag

PVV niet boos, dat     is pas nieuwswaardig

SECTION: Algemeen Dagblad - Service; Blz. 29

LENGTH: 129 woorden


B.H. Wormgoor, Ruurlo.

PVV niet boos, dat is pas nieuwswaardig

PVV is woest op een buschauffeur in Amersfoort die een keer Arabische muziek
draait (AD 16-3). Geen nieuws, de PVV is altijd woest over eigenlijk alles. Het
is pas nieuws wanneer de PVV had gezegd:  Moet kunnen . Het gaat over één rit en
over de klacht van één persoon. Misschien heeft de chauffeur wel een broer in
Egypte en deelde hij die avond met hem de vreugde over de ontwikkelingen aldaar.
Je moet een incident niet opblazen. Wanneer het dan toch over openbaar vervoer
moet gaan, dan zou de PVV zich beter kunnen richten op minister Schultz van
Haegen die wc-loze treinen accepteert. Want daar hebben Henk en Ingrid, die
gezien hun salaris op de trein zijn aangewezen, wel last van. Maar dan zwijgt de
PVV.

LOAD-DATE: March 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              107 of 127 DOCUMENTS



                              AD/Algemeen Dagblad

                            17 maart 2011 donderdag

IK GA DE BAK IN, voelen hoe het is illegaal te zijn

SECTION: Algemeen Dagblad - Nieuwsdienst; Blz. 12

LENGTH: 300 woorden


Ik ga straks, om 12.30 uur, een halfuurtje de bak in. Een mobiel bakje is het,
op het Domplein in Utrecht staat vandaag een gelegenheidscel. Daar zal ik
brommen, mijn halfuurtje slijten. Ik zal daar even een crimineel zijn. Ik neem
daar even de plaats in van een illegaal in Nederland verblijvend persoon.

Binnenkort zijn, als het aan onze regering ligt, alle illegaal in Nederland
verblijvenden misdadigers. Het illegaal zijn in Nederland wordt strafbaar.
Sterker nog, als je ooit zonder officiële status in Nederland bent geweest, kun
je nooit meer een legale status krijgen.

Er zijn nu, denkt men, in Nederland zo n 130.000 illegalen. Nu hebben ze nog
recht op basiszorg, hun kinderen hebben recht op onderwijs, maar straks, als ze
allemaal gebrandmerkt worden als misdadiger, dan durven ze zich niet meer te
vertonen. Ze worden nog verder uit de maatschappij gedrukt, verdwijnen in
schimmige circuits, durven niet meer naar dokters als ze ziek zijn, vervallen
misschien tot criminaliteit. Dus het criminaliseren van de hele groep zal
waarschijnlijk leiden tot criminaliteit. Is dat de bedoeling?

Bovendien, als je ze opsluit, wat dan? Als hun land van herkomst niet meewerkt
aan hun uitzetting moet je ze in de cel houden, misschien wel levenslang, op
kosten van de Nederlandse belastingbetaler. Willen Henk en Ingrid dat? Hebben ze
last van die illegalen? Misschien maken ze nu het huis van Henk en Ingrid wel
schoon, dat kan straks niet meer, want je laat je huis niet door criminelen
schoonmaken.

Het lijkt mij een absurde, populistische spierballenmaatregel, die wel stoer en
manhaftig klinkt, maar in de praktijk veel meer problemen veroorzaakt dan ze
oplost. En daarom ga ik straks die cel in, om te voorkomen dat zij levenslang
krijgen.

Illegalen opsluiten, willen Henk en Ingrid daarvoor betalen?

LOAD-DATE: March 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              108 of 127 DOCUMENTS



                              AD/Algemeen Dagblad

                             16 maart 2011 woensdag

Kamer: bonus bankiers moét aan banden

BYLINE: PAUL van der zanden

SECTION: Algemeen Dagblad - Nieuwsdienst; Blz. 7

LENGTH: 250 woorden


den haag   De bonussen van bankiers worden strikt aan banden gelegd. Financiële
extraatjes voor bankpersoneel mogen nooit meer hoger uitpakken dan hun
jaarsalaris. Een meerderheid in de Tweede Kamer eist dat minister Jan Kees de
Jager (Financiën) deze harde grens vastlegt in de wet.

,,,We moeten echt af van de perverse prikkels voor bankiers,   zegt SP-Kamerlid
Ewout Irrgang. ,,Ze nemen enorme risico s om hun bonus binnen te slepen. En als
het misgaat, draait de belastingbetaler op voor de gevolgen. De gewone burger
voelt nu de pijn van de financiële crisis in zijn portemonnee.

Irrgang zal minister De Jager vandaag oproepen de bonuslimiet voor
bankmedewerkers met een wet te regelen. Zijn voorstel kan rekenen op steun van
de PvdA, PVV en Groenlinks. Ook de regeringspartij CDA neigt naar een wettelijk
maximum aan bonussen.

De Jager weigert vooralsnog de bonussen van bankiers met een wet aan te pakken.
De minister vertrouwt op de belofte van banken dat ze geen exorbitante bedragen
meer zullen uitkeren. Pas als blijkt dat de banken zich daar niet aan houden,
zal De Jager ingrijpen.

De Kamer vindt die aanpak te mager. Banken kunnen het herenakkoord eenvoudig
omzeilen. Bovendien gelden de beloftes alleen voor topbestuurders, terwijl het
snelle geld ook wordt verdiend door handelaren op de beursvloer.

,,Iedereen moet de broekriem aanhalen. Het is de hoogste tijd dat de bankiers
dat ook eens doen,   stelt PVV er Roland van Vliet. ,,De bonuscultuur kan niet
hard genoeg worden aangepakt.

LOAD-DATE: March 15, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              109 of 127 DOCUMENTS



                              AD/Algemeen Dagblad

                             15 maart 2011 dinsdag

Privacy niet opofferen aan dat tuig

SECTION: Algemeen Dagblad - Service; Blz. 23

LENGTH: 139 woorden


De Rotterdamse korpschef Frank Paauw wil dat alle Nederlanders dna afstaan zodat
misdaden gemakkelijker kunnen worden opgelost (AD 14-3). De privacy van de
burger is volgens de korpschef ondergeschikt aan het opsporingsbelang.

Het blijkt maar weer dat het altijd de gewone burger is die de prijs betaalt.
Als er veel auto-inbraken in steden zijn, krijgen de daders geen hogere straf
maar gaan de verzekeringspremies omhoog. Als er veel winkels worden overvallen,
komen er subsidies om die winkels te beveiligen. Bij overlast in de openbare
ruimte wordt het openbaar groen gekortwiekt.

Ons woonplezier, ons geld, onze privacy, vrijwel alles wordt opgeofferd om het
tuig in onze samenleving niet langdurig te hoeven opsluiten. De rechters moeten
eindelijk eens kiezen aan welke kant ze staan: die van het tuig of die van de
gewone burger.

LOAD-DATE: March 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              110 of 127 DOCUMENTS



                              AD/Algemeen Dagblad

                             9 maart 2011 woensdag

Gratis kampeervakantie in trek bij  arme  gezinnen

BYLINE: eLLEN DEN HOLLANDER

SECTION: Algemeen Dagblad - Nieuwsdienst; Blz. 10

LENGTH: 680 woorden


rhoden   Al jaren steekt ondernemer Gerard Kremer van kampeergigant De
Vrijbuiter geld in goede doelen over de grens. Tot een medewerker hem erop wees
dat ook in Nederland armoede heerst: 400 gezinnen gaan dit jaar gratis op
vakantie.

"

Het zou helemaal mooi zijn als we treinkaartjes van de NS zouden kunnen krijgen.

 Gerard Kremer

Ruim 250 gegadigdenmelden zich nainitiatief ondernemer

Er zijn gezinnen die zo weinig geld hebben dat ze niet toekomen aan sporten of
een filmbezoek, laat staan aan een dagje Efteling, een etentje of zelfs een
echte vakantie. ,,Het zijn schrijnende verhalen die ik nu al heb gelezen,
vertelt Gerard Kremer, algemeen directeur van De Vrijbuiter. ,,Een gezin gaat
zeker weg, dat weet ik nu al. Die man is werkloos en kan maar niet aan een
nieuwe baan komen, zijn vrouw is ziek en een van zijn vier kinderen ook. Die
gaan sowieso op vakantie.

Het loopt storm bij de stichting Vakantiebank. Na een verhaal in de regionale
krant zijn al meer dan 250 aanmeldingen binnengekomen van mensen die graag
gratis op vakantie willen.

Het initiatief lijkt op de voedselbanken, waar mensen die geen geld hebben voor
een fatsoenlijke maaltijd terecht kunnen voor de eerste levensbehoeften.
,,Vakantie is geen eerste levensbehoefte,   geeft Kremer toe. ,,Maar we zitten
met onze winkels op drie plekken in Nederland. Daar komt Jan met de pet en we
merken aan onze klanten dat zij een klap hebben gekregen in de recessie, zeker
in het Noorden. In onze eigen klantenkring horen we ellendige verhalen. Mensen
van 40 of 45 jaar die niet meer aan de bak komen.

Het idee voor de vakantiebank ontstond vorig jaar. ,,We steunen al jaren
projecten in het buitenland. Zo hebben we flesjes water verkocht in onze winkels
in Gouda, Rhoden en Roermond voor een beregeningsproject in Tanzania en we
hebben tenten beschikbaar gesteld in Pakistan: eerst na de aardbeving en vorig
jaar vanwege de overstroming. Een medewerker tikte me op de vingers. Hij maakte
me duidelijk dat er in Nederland óók armoede is. En toen dacht: een
vakantiebank.

Het gaat Kremer gemakkelijk af. ,,Ik heb van huis uit meegekregen dat je zorgt
voor je medemens. Mijn vrouw komt uit een gebroken gezin. Haar moeder heeft
bijstand gekregen dus we weten hoe het is om het niet breed te hebben.

Dit jaar gaan er vanaf begin mei tot eind augustus 400 gezinnen weg, dankzij de
gratis campingplekken die beschikbaar zijn gesteld door de partners van de
stichting. Het kunnen mensen zijn met een uitkering maar ook mensen die gewoon
heel weinig verdienen.

,,Wie zich wil aanmelden, vult een formulier in,   legt Kremer uit. ,,We hebben
dat afgekeken van de voedselbanken waar belangstellenden dat ook doen. Daarmee
geven ze ook toestemming om informatie te controleren, bijvoorbeeld om te
checken of iemand die zegt een bijstandsuitkering te krijgen, die ook werkelijk
ontvangt.

De eisen zijn duidelijk: deelnemers zijn al jaren niet weg geweest en hebben ook
geen vakantie in het vooruitzicht, ze moeten een motivatie geven voor hun
aanvraag en ze mogen de vakantie niet inwisselen voor geld.

Gezien het enthousiasme krijgt de beoordelingscommissie een lastige klus,
realiseert Kremer zich. Er komen ongetwijfeld meer aanvragen binnen dan er
vakanties worden uitgedeeld. ,,Elke aanvraag bekijkt de commissie zo objectief
mogelijk. Er zit ook iemand in de commissie van het Leger des Heils en een
notaris. Het moet zo eerlijk mogelijk.

Dat hij ook mensen moet teleurstellen, weet de ondernemer nu al. ,,Maar ik zie
het glas liever half vol dan half leeg. Ik denk liever: die mensen kunnen wel
weg.

Het mooiste zou zijn als de reizigers ook nog gratis naar de plek van bestemming
zou kunnen. ,,Er is vast wel iemand, een buurman of familielid, die een gezin
wil brengen. Maar het zou helemaal mooi zijn als we treinkaartjes van de NS
zouden kunnen krijgen.   De woordvoerder van de NS kon gisteren niet zeggen of
dat feest doorging.

Zeker is wel dat het niet bij die eerste 400 vakanties blijft. ,,Het wordt een
meerjarenproject. We hebben zulke hartverwarmende reacties gehad dat we hier
zeker mee doorgaan.

LOAD-DATE: March 8, 2011

LANGUAGE: DUTCH; NEDERLANDS

GRAPHIC: Gerard Kremer in De Vrijbuiter in Gouda:  We horen in onze winkels
schrijnende verhalen.  foto s Marco De Swart |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              111 of 127 DOCUMENTS



                              AD/Algemeen Dagblad

                             5 maart 2011 zaterdag

SECTION: Algemeen Dagblad - Weekeinde; Blz. 28

LENGTH: 1246 woorden


Wat verdien je nu werkelijk? Dat ligt eraan hoeveel je aan je werk uitgeeft. In
privé- uitgaven en in de tijd die je onbetaald aan je werk besteedt.

Tekst: Cathalijne Boland Foto: Joost Hoving

Wil je weten wat je werkelijk verdient? Pak een vel papier en maak eens een
overzicht van alle uren die je in je vrije tijd aan werk besteedt, zoals
dagelijkse reistijd, het voorbereiden van de teamvergadering op zondagmiddag,
het uurtje mailen elke avond en het strijken van je overhemden en het volgen van
een cursus effectief communiceren.

Vervolgens noteer je alle uitgaven die weliswaar privé zijn, maar sterk
samenhangen met het feit dat je werkt. Kijk dan nog eens naar je netto uurloon.
Het zal hoe dan ook een stuk lager uitvallen.

Het idee is al tien jaar oud Colin Turner beschreef het in zijn boek Zwemmen met
piranha s. Zijn oplossing was radicaal: stap uit de ratrace, neem ontslag, en
begin voor jezelf.

Veel Nederlanders hebben in het afgelopen decennium de daad bij het woord
gevoegd. Het aantal zelfstandigen-zonder-personeel (zzp ers) is toegenomen van
183.376 in 2000 tot 371.000 in 2010.

Het was niet voor iedereen een levensvatbare oplossing: in 2010 zijn naar
schatting 67.000 kleinbedrijven (meestal eenpitters) gestopt (bron: EIM). Voor
het gemak vergeet Turner ook even dat je als werknemer een pensioen opbouwt en
verzekerd bent tegen ziekte en werkloosheid.

Toch kan het een eye opener zijn wanneer je al je werkgerelateerde uren en
uitgaven eens zwart op wit zet.

In het volgende voorbeeld gaan we uit van de kosten van Olaf (35). Olaf werkt 36
uur per week als procesmanager en verdient 4800 euro bruto per maand. Hij woont
samen met Sonja (34), die 24 uur per week als docent werkt en daarmee 1900 euro
bruto verdient. Ze hebben een zoon van 3 en een dochter van 1 jaar. Wat kost het
werk van Olaf?

Een dure hypotheek

Olaf en Sonja wonen in de Randstad, want daar is het meeste werk. Zo denken 7,1
miljoen andere Nederlanders er ook over: ruim 40 procent van de bevolking woont
op 20 procent van het oppervlak. Dat maakt de huizen een stuk duurder. In 2009
was de gemiddelde verkoopprijs van een eengezinswoning 260.000 euro, maar wie
voor zijn werk in Utrecht of Noord-Holland moet wonen, is een stuk duurder uit.
Het voordeligst is een verhuizing van Bloemendaal (gemiddeld 750.000 euro) naar
Winschoten, Pekela of Delfzijl (gemiddeld 150.000 euro).

Extra kosten: 5935 euro per jaar

Gebaseerd op een extra hypotheeklast van 123.000 euro, berekend over het
verschil tussen de gemiddelde verkoopprijs van een eengezinswoning in Utrecht (à
323.000 euro) en Groningen (à 200.000 euro). Bron: CBS

Werkkleding en uiterlijke verzorging

Toegegeven: ook als Olaf niet meer uit werken gaat, moet hij kleren aan. Maar
hij hoeft niet elke dag in (telkens een ander) pak, met een paar Van Liers of
Van Bommels eronder. Zijn kleding kan wat simpeler, en mag gewoon in de
wasmachine. En hij hoeft wat minder vaak naar de kapper.

Extra kosten: 1950 euro per jaar

Gebaseerd op twee keer de prijs voor een nieuw pak (500 euro) inclusief twee
overhemden (150 euro), een riem (50 euro) en een paar herenschoenen (160 euro),
plus vier stoombeurten à 20 euro. Jaarlijks negen keer in plaats van zes keer
naar de kapper is beraamd op 150 euro extra.

Buiten de deur lunchen

(of zelfs maar in de bedrijfskantine)

Net als veel andere hardwerkende Nederlanders krijgt Olaf het niet voor elkaar
om  s ochtends vroeg een stapel boterhammen te smeren. Dat wordt dus een broodje
kopen op het station, met een flesje water erbij, of een lunch in de
bedrijfskantine. Tussen 2007 en 2010 stegen de prijzen van  eenvoudige
lunchproducten  in de bedrijfskantine met maar liefst 24 procent (bron: CBS).

Extra kosten: 822,50 euro per jaar

Gebaseerd op 47 werkweken x 5 werkdagen x de prijs van een lunch in de
bedrijfskantine, bestaande uit een belegd broodje, een salade, een glas melk en
een glas sap (circa 5 euro). Minus het bedrag voor 235 keer thuis lunchen (circa
1,50 euro per keer).

Kinderopvang

Omdat Olaf fulltime werkt, gaan de kinderen twee dagen per week naar een
kinderdagverblijf.

Extra kosten: 3432 euro per jaar

Gebaseerd op de kosten voor de opvang, 878 euro per maand, verminderd met de
kinderopvangtoeslag, in het geval van Olaf en Sonja 592 euro per maand. De
toeslag verschilt per situatie en is te berekenen via de kinderopvangcalculator
van het ministerie van OC&W.

Niet-ingediende declaraties

Uit een enquête van weekblad Intermediair blijkt dat pakweg de helft van de
hoger opgeleide werknemers onkosten geregeld niet declareert. Soms gaat het om
een paar euro, maar meer dan honderd euro komt ook voor en een enkeling laat
zelfs 250 euro liggen. Gemiddeld gaat het jaarlijks om minimaal 60 euro aan
reis-, lunch- en andere onkosten die in feite aan de werkgever worden
geschonken. Van de respondenten zei 62 procent niet te declareren omdat het om
kleine bedragen ging, 44 procent vergeet het regelmatig en 25 procent raakt de
bonnetjes kwijt. Olaf vindt het een beetje gênant om declaraties in te dienen en
laat kleine bedragen sowieso zitten.

Extra kosten: 90 euro per jaar

Cadeaus voor collega s

Of Olaf nog een bijdrage heeft voor het kraamcadeau voor de tweeling van de
salesmanager buitendienst en of hij nog wat wil doneren voor de
beterschapsbloemen voor de accountmanager binnendienst. En o ja, of hij even wil
bijleggen voor het afscheidsdiner van zijn naaste collega die was nog niet zo
lang in dienst, dus het budget van personeelszaken is ontoereikend.

Extra kosten: 70 euro per jaar

Schoonmaakster en

boodschappenservice

Olaf en Sonja hebben terugkerende ruzies over huishoudelijke klussen opgelost
door de hulp van een schoonmaakster in te schakelen. Om wat meer tijd te hebben
voor de kinderen laten ze de boodschappen één keer in de week thuisbezorgen.

Extra kosten: 1790,40 euro

Gebaseerd op een schoonmaakster die 47 x twee uur in de week komt schoonmaken à
15 euro per uur, en op 52 boodschappenleveringen à 5,95 euro.

Tweede auto

Olaf rijdt in de gezinsauto naar zijn werk. Sonja rijdt in een kleine
middenklasser.

Extra kosten: 4764 euro

Gebaseerd op de kosten van een nieuwe, kleine middenklasser, bij 8000 kilometer
per jaar en een benzineprijs van 1,55 euro. Inclusief de kosten voor
afschrijving, verzekering, belasting, onderhoud en reparatie. (Bron: Nibud)

en werken kost tijd

Volgens contract werkt Olaf 36 uur per week. Hij valt daarmee in de categorie
werknemers die 4 tot 5 uur per week overwerkt (bron: Nationale Enquête
Arbeidsomstandigheden 2009). Net als de gemiddelde Nederlander is hij per dag 50
minuten kwijt aan woon-werkverkeer, oftewel ruim vier uur per week (bron: OESO).

Olaf is dus eigenlijk 44 tot 45 uur per week aan het werk. Nog afgezien van
semi-zakelijke bijeenkomsten zoals diners en borrels met collega s, en een
enkele slapeloze nacht vanwege gedoe op het werk.

Wat houdt Olaf over?

Netto verdient Olaf ongeveer 40.605 euro per jaar. Na aftrek van alle hierboven
opgesomde extra kosten is daar echter nog maar 21.750 euro van over. Bovendien
werkt Olaf niet 1692, maar 2068 uur per jaar. Per uur is het netto besteedbaar
inkomen dus geen 24,00, maar 10,52 euro.

Dat is minder dan de helft.

Is dat het je waard, Olaf? n

kinderopvang

extra kosten:

3432 per jaar

tweede auto

extra kosten:

4764 per jaar

niet ingediende

declaraties

extra kosten:

90 per jaar

hypotheek

extra kosten:

5935 per jaar

cadeaus voor collega s

extra kosten:  70 per jaar

lunchgeld

extra kosten:

822,50 per jaar

werkkleding

extra kosten:

1950 per jaar

schoonmaakster

extra kosten:

1790,40 per jaar

LOAD-DATE: March 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              112 of 127 DOCUMENTS



                              AD/Algemeen Dagblad

                             2 maart 2011 woensdag

Als AOW er geen recht

SECTION: Algemeen Dagblad - Service; Blz. 27

LENGTH: 81 woorden


Romkje de Hoop, Triemen.

Als AOW er geen recht

op sociale huurwoning

Jan Modaal staat alleen (AD 25-2). Het is vreemd dat je met een modaal inkomen
alleen nog in de vrije sector mag huren. Ik woon in een vrijesectorwoning.
Volgend jaar, als ik alleen AOW en een klein pensioen krijg, daalt mijn inkomen.
Maar ik moet nog een jaar wachten voor ik mag reageren op een sociale
huurwoning. Het inkomen van het jaar ervoor wordt namelijk gebruikt als
inkomenseis. Hoe moet ik dat jaar doorkomen?

LOAD-DATE: March 2, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              113 of 127 DOCUMENTS



                              AD/Algemeen Dagblad

                             2 maart 2011 woensdag

Burgers scherper in debat dan politici

BYLINE: axel veldhuijzen

SECTION: Algemeen Dagblad - Nieuwsdienst; Blz. 5

LENGTH: 275 woorden


DEN HAAG   De toon van het slotdebat voor de provinciale statenverkiezingen was
gisteravond opvallend mild. De coalitie en oppositie stonden weliswaar lijnrecht
tegenover elkaar, maar de aanvallen en verwijten waren minder venijnig dan in
eerdere verkiezingsdebatten. Het was dan ook Nationale Complimentendag.

De vragen kwamen deze keer van gewone Nederlanders. En dat zorgde voor
bijzondere confrontaties. ,,Mijn oma is 88 en heeft altijd een hoofddoekje op.
Mag zij van de PVV nou nooit meer in de bus?

Ronald Terol kreeg daarmee PVV-lijsttrekker Machiel de Graaf meer aan het
stamelen dan al zijn politieke tegenstanders. ,,Voor de PVV is bestrijding van
de islamisering core business. We moeten per provincie maar zien hoe we dat doen
en we moeten maar zien of een verbod op hoofddoekjes in de bus ook haalbaar is.
Daarmee trok De Graaf de haalbaarheid van zijn eigen voorstel in twijfel.

Door de vragen uit het publiek kwamen voor het eerst ook andere onderwerpen
voorbij. Waarom wordt er zo bezuinigd op natuurbeheer, heeft u liever een
kerncentrale of een kolencentrale en hebben studenten met veel bijbanen wel
recht op een lange tijd studiefianciering?

Een moeder vroeg aandacht voor haar kinderen die naar het speciaal onderwijs
gaan en nu ook een bezuiniging boven het hoofd hangt. ,,U zegt dat mijn kinderen
de investering van dit kabinet niet waard zijn,   verweet ze CDA-lijsttrekker
Brinkman. Hij ontkende, maar zat wel meteen in de verdediging.

Brinkman, De Graaf en VVD er Loek Hermans moesten het vaak opnemen voor het
kabinet. Zij grepen nog een keer hun kans kiezers op te roepen om hun coalitie
aan de macht te helpen in de senaat.

LOAD-DATE: March 2, 2011

LANGUAGE: DUTCH; NEDERLANDS

GRAPHIC: Loek Hermans (VVD, rechts) voert het woord tijdens het slotdebat voor
de statenverkiezingen. Het waren dit keer vooral vragen van  de gewone man  die
de politici lieten zweten. foto anp/robin utrecht |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              114 of 127 DOCUMENTS



                              AD/Algemeen Dagblad

                            25 februari 2011 vrijdag

Bijstandtrekker kan huren, Jan Modaal staat alleen

SECTION: Algemeen Dagblad - Service; Blz. 27

LENGTH: 132 woorden


G. van der Toorn, Zoetermeer.

Bijstandtrekker kan huren, Jan Modaal staat alleen

Vinex-wijken getto van de toekomst (AD 21-2). Het mixen van rangen, standen en
kleuren is in bijna alle wijken mislukt. Dat mensen op bijstandsniveau ook in
een Vinex-wijk kunnen gaan wonen is te danken aan de huurtoeslag. Huurtoeslag is
van oorsprong voor mensen die hun huur niet meer kunnen betalen en daardoor
(terecht) steun krijgen. Maar het mag niet zo zijn dat mensen die de huur niet
zelf kunnen betalen zomaar naar een ruime eengezinswoning kunnen verhuizen omdat
de overheid toch meebetaalt. Door nieuwe Europese regels mag een bijstandtrekker
er wel huren en Jan Modaal niet. Die kan alleen in de vrije sector kopen of
huren. Woningbouwverenigingen worden slapend rijk door deze gesubsidieerde hoge
huren.

LOAD-DATE: February 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              115 of 127 DOCUMENTS



                              AD/Algemeen Dagblad

                           23 februari 2011 woensdag

Alex met centen óf

SECTION: Algemeen Dagblad - Service; Blz. 22

LENGTH: 62 woorden


met gewone beurs

Bouw huizen in Mozambique en zie af van de troon, Alex (AD 22-2). Emeritus
hoogleraar cultuurwetenschappen Van den Bergh stelt dat prins Willem-Alexander
de vruchten mag plukken van de rol van zijn voorouders, maar niet de
bijbehorende plichten hoeft uit te voeren. Voor mij is het  koning en de centen
of  geen koning en dan het kapitaal van Jan Modaal .

LOAD-DATE: February 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              116 of 127 DOCUMENTS



                              AD/Algemeen Dagblad

                           16 februari 2011 woensdag

SP: Wilders moet zich verantwoorden

BYLINE: hans van soest

SECTION: ; Blz. 7

LENGTH: 317 woorden


den haag   Bij de stakingen in het openbaar vervoer in de drie grote steden is
de PVV de gebeten hond. De buschauffeurs nemen het de partij kwalijk dat in
verkiezingstijd werd beloofd dat het ov in de grote steden niet zou worden
aanbesteed, maar nu gebeurt dat toch.

,,En het is niet de enige verkiezingsbelofte die de PVV breekt,   sneert
SP-leider Emile Roemer. De Socialistische Partij brengt vandaag een rapport uit
waarin het stemgedrag van de semi-regeringspartij wordt vergeleken met de
verkiezingsbeloften.

Wat is er zo bijzonder aan het stemgedrag van de PVV?

,,Veel mensen hebben hun vertrouwen gesteld in de PVV toen die in
verkiezingstijd een sociaal gezicht opzette. De AOW was een breekpunt, maar de
stembussen waren nog niet dicht of het was van tafel. Wilders heeft harde dingen
geroepen, maar nu hij mede verantwoordelijkheid draagt, worden mensen hard
gepakt. Oké, WW en ontslagrecht blijven gespaard van de slachtbank. Maar als
Henk en Ingrid een paar cent te veel verdienen, mogen ze niet meer in een
huurwoning.

Elke partij in een regering moet toch compromissen sluiten?

,,Ja, dat zouden wij ook doen. Maar de PVV zet nu wel een heel ander gezicht op.
De VVD en het CDA kan ik ter verantwoording roepen door de ministers te
ondervragen. De PVV niet. Wilders stemt zelfs in met dingen die niet in het
gedoogakkoord staan, zoals de uitverkoop van het stadsvervoer. Hij hoeft zich er
niet aan te houden, toch doet hij het.

Waarom zo op de PVV gelet? Omdat veel SP-stemmers zijn overgelopen naar die
partij?

,,Dat zijn er niet zo veel. Maar Wilders roept in de media iets anders dan hij
in de Tweede Kamer doet. Dat willen we blootleggen. Hij bezorgt teleurstelling
door dingen te roepen die hij niet kan waarmaken. Wilders leidt de aandacht af
door herrie te schoppen over een cartoon op internet, maar ontloopt het debat
als het gaat over de beloofde 3000 agenten die er niet komen.

LOAD-DATE: February 15, 2011

LANGUAGE: DUTCH; NEDERLANDS

GRAPHIC: SP-voorman Emile Roemer wil de PVV aanpakken. foto Pim ras |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              117 of 127 DOCUMENTS



                              AD/Algemeen Dagblad

                           12 februari 2011 zaterdag

Oud worden zit in de familie

SECTION: ; Blz. 26

LENGTH: 1198 woorden


In sommige families worden opvallend veel mensen heel oud. Onderzoekers in
Leiden bestuderen deze sterke geslachten.  Wij onderzoeken de oorzaak van
gezondheid.

De brief van de koningin hangt pontificaal aan de muur. ,,Heeft u die al
gezien?,  vraagt mijnheer Hienkens trots. Een eeuw oud is hij sinds kort en daar
hoort een koninklijke felicitatie bij. Maar het kabinet van de koningin was niet
de enige die even stilstond bij het bereiken van de 100-jarige leeftijd door
meneer Hienkens, die bij iedereen bekend staat als Ome Toon. Minstens honderd
man bezochten het verjaardagsfeestje van de vrolijke, kwieke heer. ,,Heel veel
mensen met wie ik vroeger werkte. Ze kennen me nog allemaal en kennelijk mogen
ze me graag.

Ome Toon is een prachtig voorbeeld van het feit dat een hoge leeftijd niet
synoniem is aan  teruglopende levenskwaliteit  en  tobben met de gezondheid .
Meneer Hienkens is bij de pinken en lichamelijk nog tot veel in staat. Bezoek
wacht hij niet in zijn kamer af, maar mensen worden ontvangen in de hal van het
woonzorgcentrum hartje Beverwijk. In de lift en op de gang worden voorbijgangers
getrakteerd op een groet en een grap.

Als er al een geheim zou zijn van een lang en gezond leven, dan is het dat
misschien wel, zegt hij zelf: opgetogenheid, vriendelijkheid en levenslust. ,,Ik
ben altijd nogal opgeruimd van karakter geweest. Ik ga graag met mensen om en
mensen gaan graag met mij om. Het houdt je jong.

Ziek was hij eigenlijk weinig, zegt hij. ,,Ik sportte veel en heb lang gewerkt
in het familiebedrijf, van mijn 15de tot mijn 90ste. Eerst als stukadoor en
vanaf mijn 60ste jaar als uitvoerder.

Meneer Hienkens is een en al bescheidenheid over zijn gezondheid. Een
bewonderenswaardige eigenschap, maar ook een die bijna lijkt te verhullen dat
hij niet zomaar de eerste de beste oudere is. Bij de familie Hienkens worden ze
doorgaans nogal oud namelijk. Moeder Hiinkens bereikte de leeftijd van 92 jaar,
broers en zussen werden stuk voor stuk ouder dan 90. ,,Cor, mijn oudste broer,
werd zelfs 103. En een half.

De Hienkens behoren tot de 450 families uit het gegevensbestand van de Leiden
Lang Leven Studie van het Leids Universitair Medisch Centrum. Er wordt daar
onderzocht hoe mensen langer gezond kunnen blijven. Een familie is langlevend
wanneer ten minste twee broers of zusters van 91 jaar en ouder tegelijkertijd in
leven zijn. In een aantal families loopt dit aantal op tot vier of meer. ,,De
kans is erg klein dat zoiets op toeval berust,  zegt Rudi Westendorp, hoofd van
de afdeling Gerontologie en Geriatrie en spil in de Lang Leven-studie. De 450
families die aan het onderzoek meewerken, vormen naar schatting de helft van
alle langlevende families in Nederland.

In alle generaties van deze families blijkt de kans op sterfte 30 procent lager
te zijn dan gemiddeld in Nederland, zegt Westendorp. ,,De kinderen van de
meer-dan-90-jarigen hebben minder vaak hart- en vaatziekten, minder vaak
suikerziekte en een betere stofwisseling. Aangezien de aangetrouwde partners van
deze kinderen deze gezondheidsvoordelen niet hebben, ligt de oorzaak hiervan
waarschijnlijk in het erfelijk materiaal dat van ouders op de kinderen is
doorgegeven.

De leden van de langlevende families zien er op het eerste oog niet anders uit
dan  gewone  Nederlanders. Hun lengte en postuur zijn gemiddeld en ook is hun
leefstijl niet gezonder. Toch lijkt hun lichaam beter afgesteld, zegt
Westendorp. ,,De verbranding van vetten en suiker is beter en huidcellen lijken
van een betere kwaliteit dan die van de aangetrouwde partners. Deze bevindingen
zijn de start van vervolgonderzoek dat de komende jaren worden doorgezet.

Het is een enorm en meerjarig onderzoek dat Westendorp en zijn medewerkers zich
op de hals hebben gehaald, maar vooral bijzonder leerzaam. Er is namelijk een
heleboel te leren van de sterke geslachten, zegt Eline Slagboom, hoogleraar
moleculaire epidemiologie en samen met Westendorp een van de aanjagers van het
project.

,,De meeste onderzoekers doen onderzoek naar de oorzaak van ziekte, wij
onderzoeken de oorzaken van gezondheid. De deelnemers uit onze studie zijn
simpelweg  weerstandiger  dan de gemiddelde mens. Erfelijkheid speelt een rol en
met de juiste genen repareer je beter, herstel je beter. En zo leren we hoe het
leven van de  gewone  families, wij dus, zo lang mogelijk gezond kunnen houden.
We weten van experimenteel onderzoek bij proefdieren dat het kan en in deze
families zien we dat terug.

De gunstigste kenmerken van de sterke families leren hoe leefstijl een
levensverlengende invloed kan hebben. Door de juiste adviezen te geven, kun je
mensen langer gezond houden, zegt Westendorp. Maar dan moeten de medische
adviezen over leefstijl beter worden dan op het moment gebruikelijk is.

,,Adviezen zijn nu veel te algemeen en daardoor vrijblijvend. Artsen sluiten hun
consult vaak af met een aantal opmerkingen over roken en sporten. Of niet, omdat
ze denken dat de patiënt zich er toch niet aan houdt. Dit onderzoek wijst uit
dat je veel specifieker moet zijn in je adviezen. Wat voor de ene persoon heel
slecht is, hoeft dat voor de ander niet te zijn. Dat geeft ruimte. Niemand wil
een heel strak keurslijf.

Deze gepersonaliseerde leefstijladviezen zorgen ervoor dat mensen ook een
grotere kans hebben om de adviezen echt in hun leven in te passen zodat ze het
volhouden, zegt Westendorp. ,,Kijk bijvoorbeeld naar mensen met diabetes. Anders
dan vroeger laten we die patiënten zichzelf behandelen met insuline. De
resultaten zijn vaak heel goed, je maakt mensen namelijk zélf verantwoordelijk
voor hun eigen behandeling. Van dat principe kunnen we nog veel leren.

Meneer Hienkens en zijn zoon Ton (71) doen met alle liefde mee aan het onderzoek
van Westendorp en Slagboom. ,,Tja, ik weet het ook niet,  zegt meneer Hienkens.
,,Ik heb altijd goed gegeten, ik lustte mijn happie altijd graag. En een
jenevertje of een glaasje whiskey heb ik ook niet vaak afgeslagen. En als we
geen jeneverglaasjes genoeg hadden, bijvoorbeeld in ons strandhuis bij veel
bezoek, voldeed een theekopje net zo goed. Maar of dat nou het geheim is?

Zoon Ton is zich ervan bewust dat hij door zijn genen in een bijzondere positie
verkeert en ondergaat in het kader van de Lang Leven-studie regelmatig allerlei
lichamelijke tests. ,,Het is prima om eraan mee te doen, misschien hebben ze er
iets aan.

Herkent hij iets van het door Westendorp geschetste beeld van sterke geslachten?
,,Feit is dat we in onze familie weinig ziek zijn. Maar net zoals mijn vader ben
ik ook altijd actief. Veel werken, veel sporten. We hebben kennelijk sterke
genen gekregen, maar we onderhouden het lichaam ook goed. Van stilzitten wordt
een mens niet beter. Ze zeggen niet voor niets: rust roest.  n

Ik heb altijd goed gegeten, ik lustte mijn happie altijd graag. En een
jenevertje heb ik ook niet vaak afgeslagen. &mdash;Vader Toon Hienkens (100)

Tekst: Marc Kruyswijk Foto: Toussaint Kluiters

We hebben kennelijk sterke genen, maar we onderhouden het lichaam ook goed. Van
stilzitten wordt een mens niet beter. &mdash;Zoon Ton Hienkens (71)

In sterke geslachten komen minder hart- en vaatziekten en diabetes voor en de
stofwisseling en weerstand zijn beter dan gemiddeld.

LOAD-DATE: February 11, 2011

LANGUAGE: DUTCH; NEDERLANDS

GRAPHIC: Sterke genen: Vader en zoon Hienkens komen uit een familie die
gemiddeld tamelijk oud wordt.  Feit is dat we in onze familie weinig ziek zijn.

 |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              118 of 127 DOCUMENTS



                              AD/Algemeen Dagblad

                           12 februari 2011 zaterdag

egypte mag niet te vroeg juichen

SECTION: ; Blz. 2

LENGTH: 258 woorden


Romantici zullen zeggen dat het volk van Egypte zich met zeventien dagen
vreedzaam protest aan de ijzeren wurggreep van het totalitaire regime heeft
ontworsteld. Maar de vraag is of dat waar is. Weliswaar is president Hosni
Mubarak via de achterdeur verdwenen, maar het militaire regime heeft nog gewoon
de touwtjes in handen. Mubarak stond de overgang naar een democratischer Egypte
in de weg. Tegelijkertijd is alleen nog maar het boegbeeld van het regime
verdwenen. Aan de feitelijk situatie voor de gewone man verandert vooralsnog
niets.

Na Tunesië en Egypte rommelt het in het hele Midden-Oosten. Het is voor de
mensen daar te hopen dat het de goede kant opgaat. Maar ondanks de feestende
massa in Caïro is dat nog niet zeker.

Premier Rutte zei gistermiddag, voor het nieuws uit Egypte bekend werd: ,,Je
kunt wel roepen dat Mubarak weg moet, maar wat is dan het alternatief?   De
angst dat Egypte verandert in een nieuw Iran, is groot. Ook daar juichten
miljoenen toen eind jaren  70 het corrupte regime van de sjah viel. De mensen
kozen er voor een islamitische republiek. Het regime dat aantrad was een zo
mogelijk nog grotere nachtmerrie voor de gewone mensen.

Niemand durft in te schatten hoe groot de aanhang van de conservatieve
moslimbroederschap in Egypte is. Maar de aanhoudende aanslagen op christelijke
kopten in het land beloven weinig goeds. Voor romantici is het een gotspe, maar
het is te hopen dat in Egypte, net als in Turkije destijds, het leger blijft
toezien op het democratische proces en verdere radicalisering de kop in drukt.

LOAD-DATE: February 11, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              119 of 127 DOCUMENTS



                              AD/Algemeen Dagblad

                           10 februari 2011 donderdag

Er kan iemand met een pistool achter de deur staan

BYLINE: david bremmer

SECTION: ; Blz. 8

LENGTH: 739 woorden


den haag   De overheid moet geweld en agressie tegen deurwaarders veel harder
aanpakken, vindt beroepsorganisatie KBvG. Deurwaarders Walter van den Oever en
Willem van Alphen weten er alles van.

Deurwaarders Van den Oever en Van Alphen zijn steeds bedacht op agressie

Bloedzuiger, lijkenpikker, klootzak. Gerechtsdeurwaarder Walter van den Oever is
in de 25 jaar dat hij in Den Haag, Voorburg, Leidschendam en omgeving langs de
deuren gaat heel wat gewend. ,,Toch merk ik dat de agressie de laatste drie jaar
flink is toegenomen. De scheldkanonnades worden steeds heftiger.

Echt heftig geweld heeft de 52-jarige gerechtsdeurwaarder gelukkig niet
meegemaakt. ,,Wel probeerde een lastige schuldenaar mij te slaan. Gelukkig kon
ik wegduiken en me uit de voeten maken.

Deurwaarder Willem van Alphen van Maas-Delta uit Dordrecht kwam er vorig jaar
minder genadig af. ,,De huurder, wiens huis ik aan de Julianaweg moest
ontruimen, had de gaskraan bewust opengezet.  Toen de twee timmerlieden de deur
voor Van Alphen openbraken, werden zij en de deurwaarder door de explosie
letterlijk de straat opgeblazen.

De huurder overleefde de ontploffing niet, de timmerlui raakten gewond en Van
Alphen liep een hoofdwond op. ,,Hoewel ik enorm ben geschrokken, heb ik er
psychisch weinig schade aan overgehouden. Twee dagen later was ik weer aan het
werk.

Van Alphen, die in de 23 jaar dat hij deurwaarder is al ongeveer 1500 woningen
heeft ontruimd, is dan ook bepaald niet bang uitgevallen. Voorzichtig is hij
wel. ,,Zo ga ik altijd naast de voordeur staan voor het geval er iemand met een
pistool achter staat. Collega s hebben dat wel eens meegemaakt.

De verhalen van Van Alphen en Van den Oever zijn heel herkenbaar, zegt Michel
van Leeuwen, bestuurder van de Koninklijke Beroepsorganisatie van
Gerechtsdeurwaarders en zelf deurwaarder. ,,Onze indruk is dat de agressie de
laatste jaren is toegenomen.  Hij wijst op de vele incidenten van het afgelopen
jaar: in onder meer Den Haag, Dordrecht, Bergen op Zoom en Deventer werden
deurwaarders lastiggevallen of mishandeld. Om de trend te keren en deurwaarders
beter te beschermen, pleit de KBvG voor hardere straffen voor gewelddadige
schuldenaren en betere samenwerking met de politie.

Volgens KBvG-directeur Karen Weisfelt verdienen deurwaarders dezelfde
bescherming als politie, ambulancepersoneel en brandweer. Afgelopen november
liet minister Opstelten weten dat geweld tegen deze publieke gezagsdragers
dubbel zo hard moet worden bestraft als agressie tegen gewone burgers.

Probleem is dat agressie of geweld tegen deurwaarders moeilijk is hard te maken.
Anders dan bij politieagenten telt het woord van de deurwaarder even zwaar als
dat van de schuldeiser. Van Leeuwen: ,,Daardoor is fysiek geweld vaak moeilijk
te bewijzen en worden zaken geseponeerd.

Om de positie van de deurwaarder te versterken, begint de KBvG daarom volgende
maand een proef waarbij tien deurwaarders een kleine videocamera op de revers
krijgen. Zo kan agressie beter worden aangetoond tegenover de politie. Bovendien
werkt de camera preventief.

Toch zou het woord van de deurwaarder even zwaar moeten wegen als dat van een
politieagent, vindt de KBvG. Directeur Weisfelt: ,,Wij hopen dat de overheid dat
mogelijk kan maken.  In de tussentijd komen er betere afspraken met de politie.
Zo moet er een speciaal noodnummer komen voor deurwaarders. ,,Bij een melding
reageert de politie dan met voorrang.

Hoe komt het dat de agressie tegen de beroepsgroep toeneemt? De Haagse
gerechtsdeurwaarder Van den Oever heeft wel een idee. ,,Mensen zijn door de
crisis zwaarder in de schulden geraakt, vorderingen zijn minder incasseerbaar en
de samenleving wordt anoniemer.   Hij wijst erop dat veel bedrijven direct
persoonlijk contact onmogelijk hebben gemaakt. ,,De grote bedrijven werken
allemaal met grote onpersoonlijke callcenters. Als ik dan langskom, ben ik het
eerste persoonlijke contact in een lang, frustrerend proces. Dat leidt dan snel
tot een uitbarsting.

Toch hebben deurwaarders het voorkomen van agressie ook zelf in de hand, zegt
collega Van Alphen. De Dordtse deurwaarder heeft, na de bizarre explosie, al
lang niet meer te maken gehad met geweld. ,,Mijn laatste klappen dateren van
twaalf jaar geleden. Dat komt ook doordat ik als oudere deurwaarder heb geleerd
hoe ik schuldenaren moet bejegenen. Jongere deurwaarders zijn daar vaak minder
bedreven in en krijgen daardoor veel vaker met agressie en geweld te maken.

LOAD-DATE: February 9, 2011

LANGUAGE: DUTCH; NEDERLANDS

GRAPHIC: Walter van den Oever, 25 jaar deurwaarder in Den Haag:  De
scheldkanonnades worden steeds heftiger.  foto evert-jan daniels | Het bergen
van de dode huurder na de explosie in Dordrecht. | foto wfa |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              120 of 127 DOCUMENTS



                              AD/Algemeen Dagblad

                            4 februari 2011 vrijdag

Blaricum: bijna acht ton voor één derde boerderij

BYLINE: VICTOR SCHILDKAMP

SECTION: ALGEMEEN DAGBLAD - NIEUWSDIENST; Blz. 8

LENGTH: 618 woorden


BLARICUM   In het peperdure Blaricum gingen de woonhuizen in 2010 voor gemiddeld
788.000 euro van de hand. Dan kom je nog niet verder dan één derde deel van een
boerderij. Daar heb je in het spotgoedkope Pekela zes vrijstaande huizen voor.

Het ligt centraal, de snelweg is dichtbij en er zijn BN ers. Dat maakt Blaricum
duur. Makelaar Sjors Nelemans

Sterrenstek het duurst, Pekela goedkoopste woongemeente

Een weiland vol paarden links, en runderen rechts. En dan een dorp met
overwegend vrijstaande boerderijen die tot fraaie woonvilla s zijn omgebouwd.
Rij het Gooise Blaricum binnen en je snapt wel dat het dorp voor de zoveelste
keer op rij de duurste woongemeente van Nederland is geworden.

,,De centrale ligging, de snelweg dichtbij, toch heel dorps, een sfeer waarin
iedereen normaal met elkaar omgaat en veel bekende Nederlanders,   zegt makelaar
Sjors Nelemans, geboren en getogen Blaricummer. ,,Dat maakt Blaricum zo duur.
Mies Bouwman in de jaren zestig moet een van de eerste BN ers zijn geweest. Ik
zat op school bij Joost, haar zoon. En nu? Gordon woont hier, Paul de Leeuw,
Jaap van Zweden, Rene Froger en zij van Earth & Fire, Jerney Kaagman. En John de
Mol...

Vier makelaars telt Blaricum. Die vorig jaar 72 huizen verkochten in het bijna
9000, veelal gefortuneerde zielen tellende dorp. 22 huizen kostten meer dan een
miljoen, het duurste huis bracht de verkoper 2,9 miljoen op. Vooral die dure
optrekjes deden de gemiddelde verkoopprijs op 788.000 euro uitkomen. Maar wie
met exact dát gemiddelde bedrag het dorp binnenloopt, heeft de riante
vrijstaande boerderijen die Blaricum domineren, bepaald niet voor het uitkiezen.

,,Althans niet in het oude dorp,   vertelt Nelemans terwijl hij zijn dikke
Landrover over kleine smalle straatjes slingert. ,,Je hebt ook nog Bijvanck, het
uitbreidingsdeel van Blaricum met huizen uit de jaren zeventig. Daar kan het ook
lukken voor drie ton.

Maar hier, in het oude dorp, het échte Blaricum met z n kronkelige stenen
straatjes en karakteristieke boerderijen, ben je een jan modaal met je 788.000
euro. ,,Kijk,   wijst Nelemans, ,,dat heb je ervoor. Een prachtige 17de eeuwse
karakteristieke en geheel opgeknapte boerderij in het centrum van het dorp, op
een van de mooiste plekjes. Maar wel één derde deel.

Een derde deel? Nelemans lacht. ,,Ja, het pand is in drie huizen verdeeld.
Daardoor heb je ook geen achtertuin en je hebt buren. Maar de muren zijn dik
hoor. En je hebt wel een grote voortuin.

Het pand heeft 145 vierkante meter woonoppervlakte. Wie voor 788.000 euro een
vrijstaand huis wil in  oud  Blaricum, moet het doen met een kleiner huis. ,,Of
geen karakteristieke oude boerderij, maar een wat modernere, simpelere woning,
zegt Nelemans.

Is het nog verrekte lastig om voor de gemiddelde koopprijs van Blaricum een
vrijstaande boerderij in het mooie oude deel te krijgen, in het oost-Groningse
Pekela ziet de wereld er heel anders uit. De gemiddelde prijs die daar, in het
Siberië van Nederland, in 2010 werd betaald voor een woning, is 132.300 euro. En
daarmee is het samenvoegsel van Oude en Nieuwe Pekela de goedkoopste gemeente
van het land. ,,Maar laatste worden is beter dan één-na-laatste,   zegt
burgemeester Meidert Schollema van de beide Pekela s. ,,Nu bellen ze me allemaal
en kan ik toch vertellen dat je hier heel goedkoop kan wonen in een dorp met
alle voorzieningen en ook nog echt ruimte om je heen. Iedereen die de files zat
is: kom toch eens kijken.

Als het je geen bal kan schelen waar je huis staat, heeft Schollema nog gelijk
ook: voor dat gemiddelde bedrag van ruim 130.000 euro kan je in Pekela aan de
Thorbeckelaan al een vrijstaande vijfkamerwoning kopen met honderd meter
woonoppervlakte. Dát lukt je nergens.

LOAD-DATE: February 3, 2011

LANGUAGE: DUTCH; NEDERLANDS

GRAPHIC: Makelaar Sjors Nelemans plaatst het Te Koop-bord bij de gedeelde
boerderij voor bijna acht ton. foto cor de kock |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              121 of 127 DOCUMENTS



                              AD/Algemeen Dagblad

                            1 februari 2011 dinsdag

Voor de grachtengordel

SECTION: ALGEMEEN DAGBLAD - SERVICE; Blz. 23

LENGTH: 95 woorden


Theo Heemskerk, Maassluis.

Voor de grachtengordel

PPR, PSP, CPN en de EVP hebben ooit GroenLinks opgericht, een belofte voor de
toekomst. De PPR, omdat het om gewone mensen gaat. De PSP, omdat geweld niets
oplost. De CPN voor de minderbedeelden. De EVP was evangelisch geïnspireerd. Na
jaren is er weinig meer over van de opvattingen van weleer. Tegenwoordig heet
het  Progressief Liberaal , met de nadruk op het laatste. Ze doen het goed in de
Amsterdamse grachtengordel. Maar weten ze wat de gewone vrouw of man in
Bellingwolde of Klaaswaal voelt? Waar is Paul Rosenmöller?

LOAD-DATE: January 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              122 of 127 DOCUMENTS



                              AD/Algemeen Dagblad

                            29 januari 2011 zaterdag

europa s kracht schuilt in de enorme diversiteit

SECTION: ALGEMEEN DAGBLAD - ECONOMIE; Blz. 27

LENGTH: 384 woorden


Fijn zo n kelder, maar die schimmel is erg hardnekkig. Eerst voor veel geld
speciale schimmelverwijderaar gekocht (blijkt gewoon verdunde chloor te zijn),
maar nu komt de vakman het probleem grondig aanpakken. Met schilder Willem de
Nood, die we al meer dan twintig jaar kennen, en zijn vaste Kaapverdische
kompaan Alfredo, bespreken we aan de keukentafel de toestand in de wereld. Wij
komen er wel uit. Willem heeft wel wat moeite met de Europese politiek. Sinds de
Big Bang in mei 2004 zijn Polen, Tsjechië, Hongarije, Slowakije, Estland,
Letland, Litouwen, Slovenië, Malta en Cyprus toegetreden tot de Europese Unie.
We hebben er vijfenzeventig miljoen burgers bij, en hardwerkende Nederlanders
zoals Willem en Alfredo behoorlijk veel concurrenten. Die zijn bereid tegen
afbraaktarieven en magere arbeidsvoorwaarden stevig door te werken. We hebben ze
hard nodig nu dit jaar, 65 jaar na het einde van de Tweede Wereldoorlog, onze
eerste babyboomers massaal met pensioen gaan. Er zijn op termijn onvoldoende
arbeidskrachten in Nederland om de nodige zorg aan onze vergrijzende samenleving
te bieden; om onderhoud aan onze infrastructuur te verrichten; om de bedrijven
draaiende te houden, maar ook om les te geven en onderzoek te doen.

Die grote Europese Unie is een zegen, als je er optimaal gebruik van maakt. Dat
doen we niet, omdat er iets fundamenteels mis is. Alles in Europa draait om
gelijkheid en dat zou ongelijkheid moeten zijn. We moeten allemaal passen in het
beeld van de model- Europeaan, terwijl we veel meer baat hebben bij het
uitvergroten van de verschillen. Europa s kracht schuilt in de enorme
diversiteit en die dreigt verloren te gaan in het ideaal van de eenheidsworst.
De Nederlandse overheid moet mogen investeren in onderwijs, onderzoek en
kennisoverdracht, zonder tegen Europese discriminatiebepalingen aan te lopen.
Overheden in andere landen moeten de kracht uit hun land mogen halen door te
investeren waarin ze excelleren, zonder door Europese concurrentiebepalingen op
de vingers getikt te worden. Vanzelfsprekend moet premier Rutte inzetten op een
zo laag mogelijke Europese bijdrage. Nederlanders zijn al te lang de grootste
nettobetaler. Maar er is veel meer te winnen bij nieuw beleid, waardoor
onbelemmerd kan worden geïnvesteerd in de kracht van de individuele landen.

LOAD-DATE: January 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              123 of 127 DOCUMENTS



                              AD/Algemeen Dagblad

                           27 januari 2011 donderdag

NCRV trekt stekker uit Rondom

BYLINE: GUDO TIENHOOVEN

SECTION: ALGEMEEN DAGBLAD - MEDIA; Blz. 29

LENGTH: 452 woorden


Met het verdwijnen van Rondom 10 komt een einde aan het bekendste en
langstlopende discussieprogramma van de Nederlandse televisie. Een samenwerking
met de KRO en presentator Arie Boomsma moet volgens tv-manager Gijs van Beuzekom
een nieuw,  journalistiek sterker  product opleveren. De naam van het nieuwe
programma is nog niet bekend.

Het concept is al sinds jaar en dag hetzelfde: één presentator, één actuele
stelling en een publiek vol tegenpolen voor een verhit debat. Na elf jaar lang
gespreksleider te zijn geweest, moest in februari vorig jaar Cees Grimbergen
tegen zijn wil het stokje overdragen de jongere Ghislaine Plag. Nog geen jaar
later trekt de NCRV dus de stekker uit het programma.

,,Had me dan nog dat ene jaartje laten zitten,   lacht Grimbergen. ,,Maar even
serieus: hier moet een politieke reden achter zitten. Anders offer je niet zo n
ijzersterke naam als Rondom 10 op. Er wordt vanuit de politiek druk uitgeoefend
op de publieke omroep om meer te gaan samenwerken. Deze samenwerking tussen de
NCRV en de KRO is daar het resultaat van. Het is een onverstandige beslissing.
Blijkbaar doet niet de inhoud er toe, maar alle politiek er omheen.

De oud-presentator geeft toe nog altijd de pijn van het vertrek te voelen. ,,Ik
kreeg te horen dat ik te saai en te gereformeerd overkwam. Maar ik koester de
mooie herinneringen.   Grimbergen komt half april met een boek over elf jaar
Rondom 10. ,,Over een programma dat een spiegel van Nederland was. De gewone
burger stond centraal en we hebben tal van onderwerpen op de kaart gezet. Ik
begrijp dan ook niet dat het verdwijnt.

Volgens NCRV-manager Gijs van Beuzekom heeft het schrappen van Rondom 10
helemaal niets te maken met politiek. ,,Wij konden voorheen maar 26 programma s
per jaar maken. Dat was frustrerend voor de continuïteit. Je miste van alles aan
actualiteiten. Door het samengaan met de KRO zijn we in staat 42 programma s te
maken. De beslissing is dus puur uit journalistiek oogpunt genomen.

Van Beuzekom benadrukt daarbij dat er nauwelijks iets aan het programma
verandert. ,,Het blijft een arenadebat waarin de  gewone mens  centraal staat.
Alleen heb je nu de ene week Ghislaine Plag en de andere week Arie Boomsma. En
bij een nieuw merk met een nieuwe uitstraling hoort nu eenmaal ook een nieuwe
naam.

Rondom 10 is vanaf 26 februari nog veertien keer te zien in de oude vorm. Het
nieuwe debatprogramma start begin september.

Rondom 10 weg? Had me dan nog dat ene jaartje laten zitten.  Oud-presentator
Cees Grimbergen reageert onthutst op het besluit van de NCRV om na bijna 25 jaar
te stoppen met het discussieprogramma Rondom 10. Hij moest vorig jaar onverwacht
het veld ruimen voor  de minder gereformeerde  Ghislaine Plag.

LOAD-DATE: January 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              124 of 127 DOCUMENTS



                              AD/Algemeen Dagblad

                            26 januari 2011 woensdag

SECTION: ALGEMEEN DAGBLAD - NIEUWSDIENST; Blz. 13

LENGTH: 569 woorden


haarlem   Dat Marco Borsato betaald werd om te twitteren over het nieuwste
Nespresso-apparaat, is al bekend. Ook gewone Nederlanders kunnen nu verdienen
aan hun tweet. Webwinkel http://hemdvoorhem.nl claimt de primeur te hebben.

Bij de Haarlemse website http://hemdvoorhem.nl krijg je vijf euro korting op een
overhemd als je op Facebook en Twitter vertelt over je aanschaf. Dit heet Social
Whispers. En dit is volgens kenners eigenlijk omkoperij. Het fenomeen is op zich
niet nieuw. Naast de tweet van Borsato is het ook bekend van Wesley Sneijder en
zijn  Powerbalance-bandje: een bekende Nederlander laten doen alsof iets heel
goed werkt, want dat krikt de verkoopcijfers enorm op.

Dat ook gewone mensen worden ingezet, is wel uniek. Op de website van de
Haarlemse webwinkel http://hemdvoorhem.nl staat een button waar een koper op kan
klikken. Hij stuurt daarmee een bericht naar vijf volgers op Twitter of een
vind ik leuk-link  naar zijn eigen Facebook-pagina. Voor deze simpele handeling
krijgt de koper vijf euro korting op zijn strijkvrije blouse. ,,We proberen
altijd met nieuwe gadgets te komen en deze leek ons wel leuk,   zegt Michel
Snoek van http://hemdvoorhem.nl. Social Whispers is een nieuwe manier van
marketing en het werkt goed, snel en heel direct, merkt de ondernemer. ,,We
gebruiken het pas een week, maar we merken nu al dat tien procent van onze
klanten meedoet.   Hun klanten zijn de beste advertenties, weet Snoek. ,,Het is
een goede ruil: de koper krijgt korting en wij worden bekender.

twijfels

In het buitenland wordt de truc, die virus-marketing heet, al veel ingezet.
Omdat er geen gebruik wordt gemaakt van persoonlijke e-mailadressen is er geen
sprake van spam en is het niet verboden. En mond-op-mond-reclame die zich
verspreidt als een virus, is uit onderzoeken zeer effectief gebleken. ,,Bekende
Nederlanders inzetten is goed, maar nog slimmer is het om een vriend wat te
laten aanprijzen,   weet Bas van den Beld, social media ambassadeur bij het
Amsterdamse marketingbureau DDMA.

,,Als een bedrijf roept dat zijn product  het beste  is, dan heb je als klant
meteen je twijfels. Dat is als preken voor eigen parochie. Maar als een vriend
je tipt, dan sta je er veel meer voor open,   stelt Van den Beld. ,,Of je echt
vriendschappelijk bezig bent, is overigens de vraag. Je wordt gewoon betaald om
reclame te maken en het is dus niet echt gemeend. Ik kan me voorstellen dat niet
iedereen daar blij mee is en dat het je volgers kost.

Er is ook al een tegenbeweging begonnen, merkt Van den Beld. Steeds meer
internetters hebben genoeg van al die advertenties die hoe langer hoe
persoonlijker worden. ,,Zo heeft Google Chrome sinds kort een applicatie waarmee
je je kan beschermen tegen spam en advertenties op websites. ,,Erg handig,
weet Van den Beld, ,,want het kan heel vervelend zijn als er advertenties op je
scherm opduiken die gelinkt zijn aan zoektermen die je hebt gebruikt. Denk aan
datingsites.

Daarnaast pleiten social media-gebruikers voor openheid over de reclame-tweets.
Van den Beld: Zet er  PT  voor, waarmee je aangeeft dat hebt een  Paid Tweet
is. Zo houd je dit medium eerlijk en weten mensen waar ze aan toe zijn. Anders
is er sprake van misleiding, en dat is de verantwoordelijkheid van de verkoper.

Marco Borsato werd betaald om te twitteren over het nieuwste Nespresso-apparaat.
Maar ook gewone mensen kunnen nu tegen een vergoeding producten aanprijzen.

LOAD-DATE: January 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              125 of 127 DOCUMENTS



                              AD/Algemeen Dagblad

                            21 januari 2011 vrijdag

Mark Rutte, spreek je moerstaal!

BYLINE: LUUK KORTEKAAS

SECTION: ALGEMEEN DAGBLAD - NIEUWSDIENST; Blz. 6

LENGTH: 526 woorden


rotterdam   Premier Mark Rutte schuwt het Engels in zijn taalgebruik bepaald
niet. Hij heeft het tot afschuw van verdedigers van de Nederlandse taal over
all out gaan ,  gut feeling  en  in character zijn .  Het is wel heel erg als
zelfs de eerste man van het land zijn eigen taal niet eens hoog houdt.

Taalliefhebbers storen zich aan veelvuldig gebruik Engels premier

Ondanks alle lof voor zijn daadkracht en klare taal, kan premier Mark Rutte
binnenkort toch een minder positieve brief op de mat van Het Torentje
verwachten.

,,Spreekt hij zo helder? Dat vind ik helemaal niet,   zegt Arno Schrauwers,
voorzitter van de Stichting Nederlands, en afzender van dat nog te schrijven
schotschrift. ,,Zijn zinnen lopen over van het Engels. Dat is heel erg. Hoe kun
je van de gewone Nederlander nog verwachten dat hij zijn taal in ere houdt, als
het de eerste man van het land al zo weinig interesseert?

Voorbeelden over, leert een middagje Rutte bestuderen. In zijn speeches -
pardon, toespraken - valt het nog wel mee. De Engelse ziekte slaat vooral toe in
onderonsjes, zoals persconferenties, vragenuurtjes en gesprekken met
verslaggevers. Hij strooit met teksten als  gut feeling ,  two page papers ,
final presentation  en  in character zijn , waarbij in niet alle gevallen meteen
duidelijk is waar het over gaat.

Onder Haagse journalisten is inmiddels vooral  never contemplate defeat  berucht
als dooddoener, vrij naar Margaret Thatcher. Ofwel, in helder Nederlands: denk
nooit na over een nederlaag. Dat gebruikt Rutte al zeker sinds 2008, om het
soort onverzettelijkheid aan te geven dat hij zichzelf kennelijk toedicht.

De motie van treurnis van de taalliefhebbers beperkt zich niet eens tot louter
Engels. Het onomstreden lelijke werkwoord  wirtschaften  dook telkens op
gedurende het formatieproces van afgelopen zomer. ,,We kunnen dat zeker
wirtschaften,   meldde Rutte dan, waarmee bedoeld werd dat ze er wel uit zouden
komen.

Voorzitter Schrauwers en zijn stichting, die al geruime tijd strijden tegen dat
wat zij de  Anglowaan  noemen, zijn er echt van geschrokken. En niet alleen zij.
Ook de Stichting Taalverdediging, die zich samen met de Vlamingen hard maakt
voor het van vreemde smetten vrij houden van onze taal, vindt het niks. ,,Dat
juist Rutte dit doet, is wel heel jammer,   zegt secretaris Albert Braamkolk.
,,Wij stellen vast dat het Engels in bepaalde sectoren oprukt, vooral op de
televisie en, inderdaad, in de politiek. Daar hebben ze allemaal commitment aan
de zaak. Zeg nu zelf, dat is toch geen Nederlands?

Volgens Schrauwers is gebruik van Engels een kwestie van armoede, soms domheid,
en bovendien de uiting van een minderwaardigheidscomplex. ,,Ik zeg niet dat
Rutte dat heeft, dat geloof ik niet. Wij vinden dat er vaak genoeg alternatieve
Nederlandse woorden zijn. Zo noem ik een laptop gewoon een klapdoos.

Zijn wapenbroeder in de taalverdediging, Albert Braamkolk, slaakt een zucht als
er geopperd wordt of het eigenlijk erg is. Domme vraag.

,,Dat moet iedereen maar voor zichzelf uitmaken, maar ik weet het antwoord wel.
Er is niets mis met onze eigen taal. En als iemand dat zou moeten uitdragen, is
het de premier wel.

LOAD-DATE: January 20, 2011

LANGUAGE: DUTCH; NEDERLANDS

GRAPHIC: Premier Rutte leent graag uit andere talen, waar hij ook gewoon
Nederlands kan gebruiken. foto ANP bewerking ad |

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              126 of 127 DOCUMENTS



                              AD/Algemeen Dagblad

                           13 januari 2011 donderdag

Vicky (24) is lijsttrekker voor Geert Wilders

BYLINE: HANNEKE VAN HOUWELINGEN

SECTION: ALGEMEEN DAGBLAD - NIEUWSDIENST; Blz. 12

LENGTH: 561 woorden


CAPELLE AAN DEN IJSSEL   Ze was pas achttien jaar toen ze werd getroffen door
een klein berichtje op internet: Geert Wilders zocht stagiairs. Het was 2006, de
verkiezingen kwamen er aan. Vicky Maeijer toen nog gewoon een studente rechten
uit Capelle aan den IJssel besloot zich te melden.

,,Geert trof me met z n duidelijke taal en ideeën,   zegt Maeijer. ,,Over
bijvoorbeeld hardere straffen, strengere immigratieregels en een andere kijk op
de Europese Unie. Ik moest op sollicitatiegesprek bij Geert Wilders. Ik vertelde
hem dat ik onder de indruk was van zijn manier van politiek bedrijven en dat ik
graag een kijkje in de keuken wilde nemen om te zien of het ook de partij voor
mij was. En dat bleek het te zijn.   Van klusjes als folders uitdelen en een
campagnetour door het land organiseren, schopte de juriste het tot medewerker
van PVV-Kamerlid Louis Bontes, en nu tot aanvoerder van de PVV Zuid-Holland.

Is de provincie niet ontzettend saai?

,,Nee hoor. Ik moet eerlijk toegeven dat ik ook niet zo bekend was met het werk
van de provinciale bestuurders. Maar nu ik me erin heb verdiept, weet ik dat je
toch een vinger in de pap kunt hebben op bijvoorbeeld het gebied van ruimtelijke
ordening. Of mijn leeftijdsgenoten zich hier niet voor interesseren? Nou, ik
denk dat ze wel te vinden zijn, maar ik ben altijd al serieus geweest. Dat was
ik als kind al.

Je gaat werken voor een omstreden partij. Wat vindt je omgeving daarvan?

,,Mijn familie staat volkomen achter me, vanaf het begin. Ze zijn zelf nooit
politiek actief geweest, maar wel veel sterker geïnteresseerd nu ik bezig ben.
Ik krijg eigenlijk alleen maar enthousiaste reacties. Ik vind het ook helemaal
niet nodig om me te verdedigen. De PVV is een partij van de gewone man, zonder
bestuurderscultuur. Geert durft de problemen te benoemen.

Ben je zelf ook zo uitgesproken over het boerkaverbod of de bouw van moskeeën?

,,Daar ga ik niet op in. Partijgenoten hebben daar al genoeg over gezegd. Het
mag duidelijk zijn dat ik de standpunten van de PVV onderschrijf. Allemaal! Ik
wil ook niet vooruitlopen op het programma van de provincie dat maandag bekend
wordt gemaakt. Bovendien weet ik nog niet welke portefeuille ik krijg. Die
worden pas later verdeeld. Ik heb als beleidsmedewerker in de Tweede Kamer en
het Europees Parlement de portefeuilles Economische Zaken en Justitie gedaan,
maar ik heb geen voorkeur. Ik sta voor alles open.

Zeer bescheiden blijft ze over haar lijsttrekkerschap. ,,Ik ben binnen de partij
opgevallen, maar waarom precies kan ik niet zeggen. Ik heb gewoon mijn best
gedaan.   De piepjonge politicus voelt wel de drang om haar hoge plaats te
bewijzen. ,,Ik ben een doorzetter en ga me voor tweehonderd procent inzetten
voor de verkiezingen en de partij. Ik hoop dat ik af en toe nog wat tijd
overhoud om te trainen voor de marathon van Rotterdam. Die wil ik in april voor
de derde keer gaan lopen.

Ben je bang dat je binnenkort net als Wilders met bewakers over straat zal
moeten?

,,Er is geen reden om dat te verwachten. Natuurlijk heb ik er wel over
nagedacht, maar ik laat me er niet door tegenhouden.

Een jonge meid van 24 jaar staat aan het hoofd van de PVV voor de provinciale
verkiezingen in Zuid-Holland. Vicky Maeijer is zo gedreven, dat ze
studievertraging opliep voor de partij van Geert Wilders.

Jonge juriste voorop bij provinciale verkiezingen in Zuid-Holland

LOAD-DATE: January 12, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved

                              127 of 127 DOCUMENTS



                              AD/Algemeen Dagblad

                            12 januari 2011 woensdag

Veel meer innovaties in sport mogelijk

SECTION: ALGEMEEN DAGBLAD - NIEUWSBUDGET; Blz. 8

LENGTH: 268 woorden


PAPENDAL   Geen land ter wereld maakt  echt werk  van mogelijkheden van
innovaties in de topsport. Dat is tot zijn eigen verrassing de conclusie van
Frans Nauta, lector Innovatie aan de Hogeschool Arnhem en Nijmegen. ,,Daar ligt
dus een fantastische kans voor Nederland,   zei Nauta gisterochtend op Papendal.
,,We kunnen de nummer één worden.

Nauta schreef op verzoek van Innosport NL het rapport  Olympisch goud,
economisch goud , over de sterkten en zwakten van sportinnovatie in Nederland.
Via Innosport, vier jaar geleden opgezet door sportkoepel NOC*NSF en
kennisorganisatie TNO, werden al verscheidene  uitvindingen  gedaan. ,,Er zit
veel meer in dan we er op dit moment uithalen,   stelt Nauta echter vast.

Dat komt, aldus de experts, omdat vooral het bedrijfsleven nog niet beseft dat
een noviteit in de topsport veel geld kan opleveren door verkoop onder het
gewone  volk. ,,Een afzet van honderd miljoen is dan echt nog een bescheiden
doelstelling,   rekende Nauta zijn gehoor voor. ,,Wat denk je als landen en
China en India interesse tonen?

Volgens hem moet er veel nauwer contact komen tussen sporters en
vertegenwoordigers van het bedrijfsleven enerzijds en de wetenschap aan de
andere kant.

Voormalig zwemkampioen Pieter van den Hoogenband juicht de aanbevelingen van
Nauta toe en zegde zijn medewerking toe. ,,Ik heb altijd interesse gehad voor
vernieuwingen. Er waren in mijn tijd als zwemmer vaak echter van die
pseudo-wetenschappers die mij benaderden en puur met hun eigen belang bezig
waren. Ik had die energie toen beter kunnen ge- bruiken om een uurtje extra te
trainen.   (Hans Klippus)

LOAD-DATE: January 11, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2011 AD NieuwsMedia BV
                              All Rights Reserved
