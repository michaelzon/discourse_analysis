
                               1 of 108 DOCUMENTS

                                 de Volkskrant

                               December 31, 2001

Gulden was nooit trots van de natie ; 'Nergens vind je zulke kleurige
bankbiljetten'

BYLINE: VAN ONZE VERSLAGGEVER SANDER VAN WALSUM

SECTION: Binnenland; Pg. 2

LENGTH: 1119 words

DATELINE: AMSTERDAM


De gulden is snel vergeten, zegt de handelaar. De ontwerper dicht zijn werk
eeuwigheidswaarde toe. Morgen gebeurt er niets.

Treurnis over het verdwijnen van de gulden - dat fiere symbool van nationale
soevereiniteit en monetaire degelijkheid? Niet op de Amsterdamse
Nieuwezijdsvoorburgwal, waar verzamelaars van postzegels en munten elkaar op
zaterdag plegen te treffen.

'Weet u wat het is', verklaart muntenhandelaar Jan Smit, 'die gulden was de
laatste jaren een hebbedingetje voor de intellectuelen. Al die streepjes en
blokjes, daar had de gewone man niets mee. Ik ook niet trouwens. Kijk, dit is
andere koek', zegt hij, een zilveren rijksdaalder uit 1964 tonend. 'Daar zit
alles op en aan wat een munt moet hebben: een rijkswapen, een gekroond hoofd,
wat versieringen. Zo'n ding ademt gezag. '

Zelfs in commercieel opzicht heeft de munthandel geen baat bij de introductie
van de euro. Handelaar Theo Peters vermoedt weliswaar dat het 'muntbewustzijn'
een impuls heeft gekregen, maar dat komt vooral tot uiting in een overaanbod van
zilveren guldens en rijksdaalders. Die zijn in zulke grote hoeveelheden geslagen
dat hun waarde de komende generaties de dagprijs van het gebruikte zilver niet
zal overstijgen.

Branchegenoot Theo Gerritzen ondervindt vooral hinder van al die mensen die
opeens van hun oude muntgeld afwillen. Ze informeren massaal naar de waarde van
hun bezit, en nemen zelden genoegen met het antwoord dat ze het beter bij de
slijter in geestrijk vocht kunnen omzetten.

Wel verwacht hij veel vraag naar de euromunten die al in de jaren 1999 tot 2001
zijn geslagen. Die zijn schaars, en overtreffen nu reeds hun nominale waarde. Zo
heeft hij zijn eigen eurokit reeds voor twee tientjes aan een gretige Amerikaan
verkocht. Verklaart dat wellicht zijn sentimentele voorkeur voor de gulden?
Allerminst. 'Voor mij is de gulden handelswaar. Niet meer dan dat. Heel
binnenkort zijn we hem allemaal vergeten.'

Wat R. D. E. Oxenaar - ontwerper van negen Nederlandse bankbiljetten - betreft,
zal de gulden door zijn stilistische kwaliteit voor de vergetelheid worden
behoed. 'Je vindt nergens ter wereld zulke kleurige biljetten', zei hij ooit in
een interview - zijn eigen zonnebloem (vijftig gulden) en vuurtoren (250 gulden)
aanprijzend. In de jongste editie van ESB zet hij 'het markante visitekaartje
van Nederland' af tegen het 'vlakke en saaie eurobiljet dat u door zijn gebrek
aan persoonlijkheid niet kan aankijken'. Hijzelf heeft zich ermee verzoend, want
hij heeft als enige ontwerper een volledige reeks bankbiljetten kunnen
voltooien. Zijn geprezen 'opvolger' J. Drupsteen echter, heeft zich voortijdig
moeten laten aflossen door een Zwitserse vakgenoot die de neutraliteit van zijn
vaderland tot grafisch principe lijkt te hebben verheven.

De gelijkmatigheid - zo niet de nonchalance - waarmee Nederland zijn munt
verruilt voor een steriele rekeneenheid, spoort overigens met zijn monetaire
pragmatisme. Al sinds het midden van de zestiende eeuw vormde de (zilveren)
gulden de spil van handel en nijverheid. Geen andere munt heeft zijn
waardevastheid ook maar kunnen benaderen. Neem het pond sterling: tussen 1609 en
1999 heeft het ten opzichte van de gulden ruim 60 procent van zijn waarde
verloren (bron: ESB). Niettemin heeft de gulden nooit gefungeerd als symbool van
nationale trots. Niet de gulden belichaamde de monetaire autoriteit van de
Republiek der Zeven Verenigde Provincien, maar de Amsterdamse Wisselbank. Die
stelde alleen belang in een solide wisselkoers tussen de verschillende
munteenheden. Niet in de dominantie van de gulden.

In vergelijking met het papiergeld in de rest van de wereld hebben de
Nederlandse bankbiljetten ook een opmerkelijk gering martiaal karakter. Geen
rokende kanonnen, heroische taferelen uit een grijs verleden, of zelfs maar het
profiel van een gekroond hoofd. Nee, de ontwerpers hebben de nationalistische
gebaren doorgaans geschuwd. Dat hing enerzijds samen met de omstandigheid dat
een particulier bedrijf, de Haarlemse firma Johan Enschede en Zonen, sinds 1814
verantwoordelijk was voor de aanmaak van papiergeld. Maar bovenal hebben de
autoriteiten geen partijstrijd willen bedrijven.

De eerst bankbiljetten wekten zelfs niet eens de associatie met geld. Het
zogenoemde roodborstje (dat niet naar het gelijknamige vogeltje maar naar zijn
flets-rode kleur verwees) oogde als een cheque, en was alleen versierd met
variaties op muzieknoten - een specialiteit van de firma Enschede. Pas in de
twintigste eeuw worden allegorische taferelen, historische figuren en Hollandse
landschappen op de banknoten toegelaten. Zij het dat van de ontwerpers een
zekere ingetogenheid wordt verwacht.

Levende leden van de koninklijke familie werden bij wijze van uitzondering
alleen op noodgeld afgebeeld. Van hun voorouders figureerden Willem van Oranje,
de stadhouders Willem II en Willem III, koning Willem I en koningin Emma korte
tijd op een bankbiljet. Van de zeehelden was die eer alleen weggelegd voor
Michiel Adriaansz de Ruyter. Maar hij werd toen, in de jaren zeventig van de
twintigste eeuw, al als een anachronisme ervaren. De ontwerper, Oxenaar, leek
zich daarvan bewust. In zijn weergave van De Ruyter is elke heroiek in vetzucht
gesmoord.

Pogingen van ontwerpers om 'bovenpartijdige symbolen' te ontwikkelen, werden
echter geregeld door een veto van De Nederlandsche Bank of zijn huisdrukker
getroffen. Zo werd een tienguldenbiljet waarop de beeltenis van Franciscus van
Assisi prijkte 'onvaderlands' geacht, en werd een lyrisch waterlandschap van J.
Roozendaal door Enschede vakkundig van zijn charmes ontdaan. 'Wij stellen aan
een bankbiljet de eis dat het suggestief de geest van geld, betrouwbaarheid en
soliditeit ademt', lichtte de drukker zijn interventie toe.

Het visje en de waterlelie van Roozendaal werden daarvoor kennelijk niet
geschikt geacht. Maar de snip en de zonnebloemen van Oxenaar stuwden zo'n dertig
jaar later het aanzien van de gulden tot ongekende hoogten op. Drupsteen
voltooide de ontwikkeling met een serie ontwerpen waarin elke verwijzing naar
bekende vormen en symbolen ontbreekt. Zijn laatste coupure representeert, aldus
het gedenkboek Het Nederlandse bankbiljet 1814-2002, 'niets meer of minder dan
het moet zijn: een bankbiljet'. Zo bezien markeert de euro met zijn bruggen en
bogen een stap terug in de evolutie van het geld.

Een Rotterdamse dierenzaak ontvangt euro's.

FOTO HARRY COCK - DE VOLKSKRANT

Een geldauto in Tweede Exloermond.

Een geldauto in Tweede Exloermond. FOTO HARRY COCK - DE VOLKSKRANT

Een Rotterdamse dierenzaak ontvangt euro's. FOTO ARIE KIEVIT

Betalingsverkeer ; Economie ; Bedrijfstakken ; Bank- en Verzekeringswezen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               2 of 108 DOCUMENTS

                                 de Volkskrant

                               December 29, 2001

Partijbons keek toe hoe Wang Ping verdronk

BYLINE: JAN VAN DER PUTTEN

SECTION: U pagina; Pg. R3

LENGTH: 381 words


Een hoge Chinese functionaris is ontslagen omdat hij een meisje heeft laten
verdrinken zonder een hand uit te steken. Op een smalle brug werd het kind door
zijn autokaravaan een kanaal ingeduwd. De (milde) straf is bedoeld om een golf
van verontwaardiging te keren.

Incidenten waarbij prominenten zijn betrokken, worden in China zoveel mogelijk
toegedekt. Daarom heeft het lang geduurd voordat een geval aan het licht kwam,
dat schrijnend illustreert hoe ver de machthebbers in de Volksrepubliek afstaan
van het volk.

Op 31 oktober reed Wang Ping, een 13-jarig meisje uit de stad Xinbao in de
noordwestelijke provincie Ningxia, met haar fiets de Huangwan-brug op. Achter
haar kwam een stoet van negen officiele auto's met 35 provinciale en stedelijke
functionarissen die op inspectiebezoek waren.

De brug was smal, en de auto's hadden haast. Voor het meisje en haar fiets was
geen ruimte. Ze kwam terecht in een irrigatiekanaal en verdween in het snel
stromende water. De partijbonzen en hun gastheer Wang Mingzhong,
loco-burgemeester van de belangrijke stad Wuzhong, keken toe. Haar lichaam is
niet gevonden.

De familie kreeg 60 duizend yuan (18 duizend gulden) schadevergoeding. De zaak
zou in de doofpot zijn gestopt als verontwaardigde bewoners van Xinbao geen open
brieven hadden gestuurd naar het provinciebestuur en als daarna de nationale
pers de nalatige autoriteiten niet had beschuldigd van een gedrag dat haaks
staat op dat van de modelcommunist. Pas toen kwam de partij in actie.

Corruptie, afpersingspraktijken, niet-uitbetaling van lonen of uitkeringen en
minachting voor de gewone man hebben vooral op het platteland de partij diep
impopulair gemaakt en geleid tot een golf van protesten. Daarom heeft het
centrale partijbestuur de lokale gezagsdragers gelast meer aandacht te besteden
aan de problemen van de bevolking.

Daarom ook is de partij alsnog opgetreden tegen Wang Mingzhong. Hij is ontslagen
als loco-burgemeester en geschorst als partijlid. Tot zijn verdediging heeft hij
aangevoerd dat het water te diep en te snel was en dat hij niet kon zwemmen.

Politieke partijen ; Discriminatie ; Fraude en corruptie ; Recht ; Criminaliteit
; Delicten ; Politiek en Staat ; Staatsrecht ; Gemeenten ; Binnenlandse Politiek
; Lokale Politiek

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               3 of 108 DOCUMENTS

                                 de Volkskrant

                               December 29, 2001

'Bush negeert kans op nieuw begin' ; 'Het politieke debat is sinds 11 september
bevroren'

BYLINE: DOOR BERT LANTING

SECTION: Reflex; Pg. R5

LENGTH: 1842 words


Sinds de aanslagen van 11 september is volgens buitenland-expert Ivo Daalder
niets veranderd in de eenzijdige houding van de Amerikanen. 'In theorie is het
een internationale strijd, maar in de praktijk vechten de VS de oorlog op eigen
houtje uit.' Hij ziet Amerika en Europa langzaam uit elkaar drijven.

Iedereen weet nog waar hij was op het moment dat de gekaapte vliegtuigen zich in
New York in de Twin Towers boorden. Ivo Daalder (1960), buitenland-expert bij
het Brookings Institution in Washington, vloog boven de Atlantische Oceaan, op
weg van Brussel naar huis in Amerika, zich volkomen onbewust van de aanslagen.
Hij merkte niet eens dat zijn vliegtuig langzaam omkeerde - om onrust te
voorkomen, had de gezagvoerder de monitors uitgeschakeld waarop de vliegroute te
zien was.

Toen de gezagvoerder meldde dat ze in Brussel zouden landen, omdat de VS het
luchtruim hadden gesloten wegens een 'nationale crisis', viel er een 'diepe
stilte' in het vliegtuig. 'De bemanning wist natuurlijk wat er was gebeurd, maar
ze had niets laten merken. Heel knap', zegt Daalder.

Op de grond hoorde hij dat terroristen gekaapte vliegtuigen op het World Trade
Center en het Pentagon hadden laten neerstorten. 'Ik dacht meteen: dit is het
einde van de periode na de Koude Oorlog. Tien jaar lang hebben de Verenigde
Staten en de westerse landen gezocht naar een nieuwe missie in de wereld, en
opeens was het duidelijk.

'Er waren positieve doelen: de welvaart bevorderen, de democratie en
mensenrechten verspreiden in de wereld, maar er was geen duidelijke missie
waarachter de landen, laat staan de gewone burgers, zich allemaal konden
scharen. Maar met de aanslagen was de complexiteit waarover president Clinton
nog klaagde, in een klap verdwenen. Opeens stond het doel vast: het terrorisme
verslaan.'

Daalder, van oorsprong Nederlander, maakte twee jaar lang deel uit van de
nationale veiligheidsraad onder president Clinton. Nu is hij 'senior fellow' aan
het Brookings Institution, hetgeen recht geeft op een verrassend bescheiden
kamertje in het chique gebouw aan de Massachusetts Avenue. Tijdens het interview
danst de wereld achter zijn rug rond op het scherm van zijn computer: de
'headlines' van het persbureau Reuters.

'Sinds 11 september draait het maar om een ding: de oorlog tegen het terrorisme,
niet alleen voor de regering, maar ook voor de pers. De aanslagen hebben het
gevoel van onkwetsbaarheid dat de Amerikanen hadden, in een klap verbrijzeld.
Dit was het Pearl Harbor van deze generatie. Als je de kranten leest, gaat het
maar over een onderwerp: de gevolgen van de aanslagen. Alle andere onderwerpen
worden daartoe gereduceerd.'

- Na 11 september hoorde je hier in de VS steeds de vraag: 'Waarom haten ze ons
toch?' Is dat een vraag die de Amerikanen nog steeds bezighoudt?

'Nee, ik denk van niet. Een van de redenen is dat de regering-Bush dit
afschildert als een strijd tussen Goed en Kwaad, waarbij de VS uiteraard het
goede vertegenwoordigen. Het idee is dat je het Kwaad moet vernietigen en als
dat eenmaal is gelukt, heb je alleen nog de goede mensen. Want het goede is iets
dat in de mensen zit, niet iets dat afhangt van maatschappelijke omstandigheden.
In de visie van de regering-Bush hoef je je niet te bekommeren om de vraag
waarom mensen dit soort dingen doen: je moet ze gewoon uit de weg ruimen en
daarmee is het probleem opgelost, net als met de doodstraf.'

- Is die goed-kwaad-tegenstelling iets dat aanslaat bij de Amerikanen?

'Het vindt veel weerklank, maar daarbij speelt mee dat er geen alternatief is.
Het politieke debat in de VS is sinds 11 september bevroren, omdat het domweg
onpatriottisch is de president te bekritiseren. Het probleem voor de Democraten
is te wijzen op de dieper liggende oorzaken van de aanslagen en tegelijk een
robuust antwoord te formuleren op de bedreiging. Uiteindelijk zijn er
drieduizend mensen omgekomen.

'Maar onder de spraakmakende gemeenschap is wel een besef dat er iets aan het
conflict tussen Israel en de Palestijnen moet worden gedaan en dat dit een van
de voedingsbronnen van de haat tegen de VS is. Tegelijk is er ook het besef dat
er iets mis is met onze relaties met onze 'vrienden' in het Midden-Oosten:
Saudi-Arabie en Egypte.

'Maar die discussie is ondergesneeuwd doordat de regering-Bush het conflict een
sterk persoonlijk karakter heeft gegeven. Zeker na de beruchte videoband is
Osama bin Laden de belichaming van het terrorisme waartegen we oorlog voeren.
Het gevolg is dat het de regering nu moeilijk valt te betogen dat de oorlog
tegen het terrorisme goed verloopt, terwijl Bin Laden nog niet gevangen is
genomen.'

- Voor 11 september voerde de regering-Bush een 'minimalistische' buitenlandse
politiek, die in Europa als unilateralistisch werd opgevat. Het conflict in het
Midden-Oosten werd genegeerd, terwijl de VS eenzijdig allerlei impopulaire
besluiten namen, zoals de verwerping van het Kyoto-verdrag. Heeft 11 september
daar verandering in gebracht?

'Welnee, in de praktijk is er niets veranderd. De regering voert nog steeds een
minimalistische buitenlandse politiek. Aanvankelijk draaide de hele buitenlandse
politiek om 'missile defense', een raketschild tegen kernraketten. Nu gaat het
om de strijd tegen het terrorisme. Hun visie op de wereld is uiterst
simplistisch: aan de ene kant heb je de VS en hun vrienden in de wereld en die
worden allemaal bedreigd door terroristen en leiders met
massavernietigingswapens. Die mensen zijn boosaardig en moeten dus worden
vernietigd. Dat is het principe waarom het hele beleid draait.

'Misschien stellen de VS zich nu iets diplomatieker op. Dus gaan ze naar de VN
als ze een bepaalde resolutie nodig hebben, maar waarom zou je dat niet doen? Ze
doen een beroep op de NAVO, maar in de praktijk gebruiken ze de bondgenoten
niet. In theorie is het een internationale strijd, maar in de praktijk vechten
de VS de hele oorlog op eigen houtje uit.'

- Dus de voorspelling dat de VS na 11 september wel een meer
multilateralistische aanpak zouden moeten kiezen, is niet uitgekomen?

'Het omgekeerde is juist het geval. De gebeurtenissen hebben de
unilateralistische vleugel van de regering-Bush juist versterkt. Het idee dat
minister van Buitenlandse Zaken Colin Powell het beleid bepaalt, is belachelijk.
Powell heeft de slag om het ABM-verdrag verloren. Hij pleitte ervoor dat de VS
het verdrag niet overboord moesten zetten, maar toch heeft de regering dat
gedaan. Hij heeft domweg verloren.

'Powell was ook voor het protocol ter aanvulling van de conventie tegen
biologische wapens, maar dat werd getorpedeerd door het ministerie van Defensie
en door John Bolton, nota bene de tweede man op het State Department. In feite
willen ze van het hele idee van wapenverdragen af, omdat ze die overbodig
vinden. Hun idee is dat de landen die goed zijn, zich sowieso aan die afspraken
zullen houden, terwijl de slechte landen dat toch nooit zullen doen. Als je zo'n
simpele visie hebt en de wereld opdeelt in goede en slechte mensen, kun je
afspraken over kernwapens met een handdruk bezegelen.

'Ook wat het Kyoto-protocol betreft, de beperking van de uitstoot van
broeikasgassen, heeft de regering haar standpunt geen millimeter veranderd. Nu
verzet Powell zich tegen het voorstel na de Taliban ook Irak aan te pakken, maar
ik denk dat hij die slag ook zal verliezen.'

Heeft 11 september de VS en Europa dichter bij elkaar gebracht?

'Ik geloof dat in Europa nog steeds veel sympathie voor de VS bestaat. De
aanslagen hebben zowel in Europa als de VS het besef versterkt dat we bepaalde
waarden delen die belangrijker zijn dan al het andere. Aan de andere kant is het
duidelijk dat we langzaam uit elkaar drijven. We hebben fundamenteel andere
ideeen over hoe we tegen de wereld aankijken en wat onze belangen zijn. Dat is
na 11 september niet veranderd.

'Ik denk dat de aanslagen een gelegenheid vormden voor een nieuw begin, een
mogelijkheid om het bondgenootschap een nieuwe impuls te geven, maar de
regering-Bush heeft die kans laten liggen. De regering had een plaats moeten
zien te vinden voor de bondgenoten in de militaire campagne in Afghanistan. Het
lijdt geen twijfel dat de operatie goed verlopen is, maar de vraag is waarom de
Amerikanen de bondgenoten niet bij de strijd hebben betrokken. Natuurlijk is het
efficienter de oorlog op eigen houtje uit te vechten. Het gaat echter niet
alleen om de resultaten, ook om hoe je die resultaten hebt bereikt.'

- Een jaar geleden twijfelden veel Amerikanen nog aan president Bush, zelfs aan
de vraag of hij wel het recht had in het Witte Huis te zitten. Hoe denkt u nu
over hem. Is hij gegroeid?

'Eerlijk gezegd denk ik dat hij veel minder gegroeid is dan veel mensen denken.
Karl Rove, zijn belangrijkste adviseur, zegt dat ook: Bush is na 11 september
niet fundamenteel veranderd. Iets anders is dat hij nu een duidelijk doel voor
ogen heeft. Hij weet nu waarom hij president is. Ik denk dat hij nu ook meer
weet, maar zijn politieke ideeen en zijn stijl van regeren zijn niet veranderd.
Hij is de manager die de besluiten neemt en het werk aan zijn ondergeschikten
overlaat.

'Een ding dat ik wel geleerd heb, is dat als Bush zegt dat hij iets gaat doen,
hij het ook doet. Als hij eenmaal een besluit heeft genomen, kijkt hij niet
achterom. Als hij zegt dat hij van het ABM-verdrag af wil, kun je er zeker van
zijn dat dat ook gebeurt.'

- Wat gaat er nu gebeuren? Irak?

'Ja, ik denk van wel. Maar je kunt het op een goede en een verkeerde manier
doen. De goede manier is de bondgenoten, Rusland en China duidelijk maken dat
het niet gaat om terrorisme, maar om een kwestie van risico. Na 11 september is
de bereidheid van de Amerikanen - maar ook van andere landen - risico's te
accepteren, sterk afgenomen. Voor die datum konden we leven met het risico dat
Saddam Hussein in zijn land aan nucleaire en biologische wapens werkte, maar dat
is nu niet meer aanvaardbaar. Na de gevallen van miltvuur weten we hoe
bioterrorisme eruitziet, ook al had Irak er waarschijnlijk niets mee te maken.

'Dus moeten we Irak duidelijk maken dat het akkoord moet gaan met nieuwe
wapeninspecties, door inspecteurs die veel grotere bevoegdheden moeten krijgen
dan het nieuwe inspectieteam dat de VN hebben klaarstaan. En we moeten Saddam
Hussein duidelijk maken dat we bereid zijn Irak binnen te vallen en zijn bewind
omver te werpen, als hij daaraan weigert mee te werken.

- Wat is de les van 11 september?

'De gebertenissen hebben ons de ogen geopend voor het onvoorstelbare. Zelfs wat
je je niet kunt voorstellen, kan werkelijkheid worden. De les is ook hoe
effectief zogenoemde 'asymmetrische' bedreigingen zijn. Negentien kapers hebben
drieduizend mensen gedood. De hele operatie heeft misschien een half miljoen
dollar gekost, terwijl de economische schade zeker 100 miljard dollar beloopt.
Onvoorstelbaar.'

Foto AP Het gebied rond het WTC op 24 september.

Ivo Daalder

Buitenlandse betrekkingen ; Terrorisme ; Defensie ; Politiek en Staat ;
Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               4 of 108 DOCUMENTS

                                 de Volkskrant

                               December 29, 2001

Dopegebruik blijft zelfs de expert verbazen

BYLINE: DOOR ROLF BOS

SECTION: Sport; Pg. S3

LENGTH: 1274 words


Toen Piet van der Kruk (60) in de jaren vijftig ging sporten had hij nog nooit
van 'doping' gehoord. Dat is wel veranderd, volgende week neemt de oud-olympisch
gewichtheffer afscheid als directeur van het Nederlands Centrum voor
Dopingvraagstukken (NeCeDo). 'Laatst hoorden we dat Epo ook als partydrug wordt
gebruikt'.

ACHTER HEM maakt de computer kirrende geluidjes. De harde schijf wordt
leeggemaakt, de gebruiker van het apparaat neemt volgende week afscheid. Piet
van der Kruk (60) werkte drie jaar als directeur bij het Nederlands Centrum voor
Dopingvraagstukken (NeCeDo), per 1 januari neemt Rens van Kleij het roer over.
'De organisatie staat nu als een huis.'

Van der Kruk, oud-olympisch gewichtheffer, werd vorige week 'uitgegeten' door
zijn bestuur. Voorzitter Jan Loorbach zei bij die gelegenheid dat Van der Kruk
drie jaar geleden 'op het juiste moment aantrad en dat hij ook op het juiste
moment weggaat'.

Van der Kruk: 'Zo is het. Ik trad aan in een turbulente tijd. Er was geen geld,
een negatief vermogen en het verloop onder het personeel was groot.' Van der
Kruk, afkomstig van NOCNSF, maakt geen woorden vuil aan de oorzaak van de
aftakeling. Eind 1998 volgde hij Emile Vrijman op als directeur, hij trof een
organisatie aan 'die op sterven na dood was'.

Hij kreeg van staatssecretaris Vliegenthart geld ('en tijd') om het NeCeDo
opnieuw te kunnen opbouwen. Nu werken in de nieuwe vestiging in Capelle a/d
IJssel tien mannen en vrouwen, wordt de voorlichting over doping met verve ter
hand genomen, zijn vijftig bonden van een dopingreglement voorzien en steeg het
aantal dopingcontroles van duizend in 1999 naar 2500 in 2001.

Was Nederland in de jaren tachtig nog de risee van de sportwereld met een
nauwelijks bestaand anti-dopingbeleid, anno 2001 loopt het in de pas met landen
als Canada, Australie en Noorwegen. Het aantal 'gepakte' sporters schommelt
tussen de 1 en 3 procent.

Voerde het NeCeDo tot vier jaar geleden zelf de controles uit, sinds 1999 ligt
die taak bij DoCoNed, dat gehuisvest in hetzelfde gebouw als het NeCeDo. In de
gang waar pakketjes doping met Russische opschriften zijn uitgestald liggen ook
de tassen waarmee de controleurs op pad gaan.

De organisatorische turbulentie werd door Van der Kruk bezworen, woelig zijn de
tijden sinds eind 1998 echter wel gebleven. '1998 Was het dopingjaar in de Tour
de France. Daarna stortte het IOC zich op het probleem, in 1999 begon de
nandrolon-hausse in de atletiek, met onder meer Troy Douglas. En het afgelopen
jaar hadden we opzienbarende zaken rond Edgar Davids, Frank de Boer en Jaap
Stam.'

Oorzaak van die positieve voetballers zou het gebruik van vervuilde
voedingssupplementen zijn geweest, al is dat nooit bewezen. Een wens van Van der
Kruk, een keurmerk voor die middelen, bleek niet haalbaar. 'De ene week kan een
middel schoon zijn, de andere week vuil.'

Nu doet TNO, in samenwerking met RIVM, NOCNSF en NeCeDo, onderzoek naar spullen
die sporters in Nederland gebruiken. De resultaten zijn anoniem, maar er zijn,
onthult Van der Kruk, in enkele van de supplementen wel sporen van prohormonen,
stimulantia en zelfs XTC gevonden. 'Kleine hoeveelheden, maar toch.'

Zelf sportte hij op 'bruine bonen en biefstuk', maar hij begrijpt dat sporters
in het huidige, veel zwaardere sportregime soms aanvullingen zoeken. 'Maar ik
zou me goed orienteren als ik wat ging gebruiken. Ik zou met de producent om de
tafel gaan zitten, alles goed laten uitzoeken. Dat kost misschien wat, maar wat
zijn die voetballers nu niet kwijt aan hun advocaten!'

Voorlichting is een belangrijke taak van het NeCeDo. Van der Kruk: 'We hebben
hier een infolijn, het aantal bellers neemt toe. Dat zijn breedtesporters met
vragen over doping, maar ook topsporters.' Soms zijn het gewone burgers,
vertwijfelde vrouwen van gebruikers bijvoorbeeld: 'We zijn niet snel verbaasd,
maar soms loop je na zo'n gesprek verdwaasd de gang op, heb je even steun van je
collega's nodig.'

Zoals die keer toen een jongen zich anoniem meldde met de vraag wat de
bijwerkingen van Epo zijn. 'Dat was geen wielrenner, nee, hij gebruikte Epo bij
het stappen. Hij kon er zo lekker lang op doorgaan. Hij kreeg het spul van een
vriend, die het als medicijn voorgeschreven kreeg na een auto-ongeluk.'

Je zou denken dat Van der Kruk niet snel verbaasd is als het om dopegebruik
gaat. 'Epo als de nieuwe party-drug! Dat zijn toch verhalen die je verbijsteren.
Het enige wat je kunt doen is proberen zo'n jongen te overtuigen dat het
levensgevaarlijk is wat hij uithaalt.'

Bij de huidige generatie sporters is het woord 'doping' ingeburgerd, nagenoeg
geen sportpagina of het begrip duikt wel ergens op. Toen Piet van der Kruk in de
jaren vijftig zelf begon had hij van het hele woord nog nooit gehoord.

'Het bestond niet. In de jaren zestig had je kogelstoters die naar 19 meter
stootten. Wij sukkelden dan nog in de 13 meter. Ze gebruiken iets, hoorde je
dan. Wat dat iets was, wist ik niet. Het woord doping kende ik niet.'

Van der Kruk poogde driemaal de Olympische Spelen te halen. In 1960 als
worstelaar, in 1964 als kogelstoter. Die twee missies mislukten, maar in 1968
was hij er bij: als gewichtheffer werd hij in Mexico negende. Achteraf weet hij
dat alle geklasseerden voor hem hoogstwaarschijnlijk gebruikers waren. 'Ik
trainde me rot maar toch zag ik er niet zo uit als al die anderen.'

Als hij 'het' in de jaren zestig had kunnen krijgen, dan had hij misschien wel
gebruikt. 'Je bent als sporter steeds weer die grenzen aan het opzoeken. Maar
als ik toen de wetenschap van nu had gehad dan had ik nooit gebruikt. Nooit.
Daarom is goede voorlichting zo belangrijk.'

Hij begrijpt dat een sporter vroeg of laat op een tweesprong kan komen te staan.
Bovendien wordt er steeds meer geeist van topsporters: WK-marathons op het
heetst van de Andalusische zomer, nog langere Tour-etappes met meer hoge cols.

'Ik heb wel eens gezegd dat het dopingprobleem simpel is op te lossen: Maak de
etappes korter en de bergen lager. Die uitspraak is me niet in dank afgenomen,
maar de kern van het probleem ligt daar wel. Er wordt het onmogelijke gevraagd.'

Natuurlijk kent hij de pleidooien voor het vrijgeven van dopegebruik. 'Goed,
geef het vrij. Toppers zou je medisch nog goed kunnen begeleiden, maar wat doe
je met hun voorbeeldfunctie voor breedtesport en junioren? Moeten die ook maar
gaan gebruiken, zonder die begeleiding? Dat is levensgevaarlijk.

Komend jaar worden in Nederland twee onderzoeken gestart naar het gebruik van
doping. Er komt een onderzoek naar de breedtesport, ook zullen ruim 2000
topsporters uit de A- en B-categorie anoniem een enqueteformulier voorgelegd
krijgen.

'Dat gaat het NeCeDo samen doen met TNO. We willen de situatie in Nederland in
kaart brengen. Wordt er veel gebruikt? En wat is dan de reden dat topsporters
gebruiken? Is het een gebrek aan vertrouwen in de trainer? Omdat de concurrentie
ook gebruikt?'

In de VS werd ooit al zo'n dergelijke vragenlijst aan sporters voorgelegd. De
uitkomsten waren opmerkelijk. Het merendeel zou prestatieverhogende middelen
willen gebruiken, als die maar niet traceerbaar waren. En, nog onthutsender, een
vroege dood als gevolg van dat gebruik werd voor lief genomen mits er maar een
gouden medaille tegenover stond.

Wat als de Nederlandse topsporter volgend jaar anoniem aangeeft ook massaal
doping te gebruiken, meer dan die maximaal drie procent die nu jaarlijks tegen
de lamp loopt? Van der Kruk: 'Dan hebben we een gigantisch probleem.'

FOTO GUUS DUBBELMAN - DE VOLKSKRANT Piet van der Kruk

Sport en lichaam ; Voorlichting ; Media ; Sport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               5 of 108 DOCUMENTS

                                 de Volkskrant

                               December 29, 2001

De waarheid aan het licht

BYLINE: MARTIJN VAN CALMTHOUT ; HENK VAN RENSSEN

SECTION: Wetenschap; Pg. W1

LENGTH: 789 words


De wetenschap belicht, licht toe, brengt aan het licht. Geen toevallige
metaforen, want zonder licht geen waarneming of zelfs gedachte. Over licht,
bijvoorbeeld.

IN DE universiteitsbibliotheek in Leiden rust een elegante pentekening van slot
Hofwijk bij Voorburg, in 1658 getekend door Christiaan Huygens (1629-1695), stil
genie, ziekelijke hypochonder, opsteller van de eerste deugdelijke theorie van
licht. De man ook - misschien wel vooral - die de kolos Isaac Newton het hoofd
bood.

Een vierkante witte toren zien we, het buiten van de familie Huygens uit Den
Haag, in het roerloze water van de Vliet. Het is zomer, zoveel lijkt duidelijk.
Er wuift riet, de bomen dragen volop blad. En het is haast overweldigend licht.

Een vakkundige tekening, lijkt het, die een zakelijk soort realisme uitstraalt.
Maar wie goed kijkt, ontdekt dat er iets mis is met de lichtval. Pal onder de
ophaalbrug is het donker, onder een aangrenzend balkon niet. Bomen op de
voorgrond worden pal van links beschenen, die op de achtergrond juist weer van
rechts. Licht, kortom, lijkt niet het sterke punt van de kunstenaar Huygens, dan
29 jaar oud.

Is dit dezelfde Cristiaan Huygens die in 1690 het eerste standaardwerk over
licht, zijn Traite de la lumiere, publiceert? Dezelfde briljante Nederlandse
aristocratenzoon die het in 1673 opneemt tegen Isaac Newton, de dan al
legendarische natuurkundige in Engeland?

Newtons idee dat licht een stroom van voortijlende deeltjes is, kan niet waar
zijn, weet Huygens meteen nadat in Engeland die theorie is verschenen. Licht,
denkt hij, is veeleer een trilling die zich in alle richtingen vanuit een bron
uitbreidt, precies zoals een rimpeling in een stille vijver. Waar de trilling
een obstakel raakt, ontstaan nieuwe trillingen.

Pas in 1690 schrijft hij het op, laat als altijd en na eindeloos twijfelen en
schaven. Sindsdien weet de wereld dat licht een golf is. Dat is te zeggen, die
wereldvreemde minderheid weet het, die zich - zoals Huygens en Newton -
professioneel verdiept in het cirkelen der maantjes van Saturnus, de dubbele
breking van het licht in IJslands kristal, de kleuren achter een prisma. De
heren, kortom, van de Franse en Engelse academies van wetenschappen.

De gewone man weet op dat moment, aan de vooravond van de Verlichting, vooral
heel andere dingen van licht. Dat de wereld begonnen is te bestaan toen God
licht bracht in het eeuwige duister van daarvoor bijvoorbeeld. Kies een
willekeurige mythologie en het is licht dat in den beginne de werkelijkheid
schept. In het klein herhaalt die schepping zich elke ochtend, eerst met een
sprietje licht in het oosten, dan heller en heller tot de zon boven de horizon
verrijst.

Licht is daarmee al sinds mensenheugenis het symbool van een nieuw en fris
begin. Zelfs de term Verlichting, de achttiende-eeuwse overwinning van de Rede
op de duistere kerkelijke mystiek van voordien, valt in die traditie. De
traditie nota bene waar ze juist afstand van probeert te doen. Op dezelfde
manier brengt ook de moderne wetenschap nog altijd het liefst waarheden aan het
licht, belicht ze, licht zij toe.

Licht is een trilling van elektrische en magnetische krachten, een klein
zichtbaar venstertje in een klotsende zee van ultraviolet tot infrarood en
verder. Maar dan nog is licht zelf natuurwetenschappelijk vooral de
boodschapper, die de landman op het veld verwarmt, planten hun energie brengt,
astronomen de gesteldheid van verre sterrenstelsels verraadt of de snelheid van
verre objecten. En - in explosief toenemende mate - de drager van bits en bytes
in wereldomspannende glasvezelnetten.

Zelfs Newtons verguisde lichtdeeltje heeft allang zijn rentree gemaakt. De
moderne natuurkunde dicht aan dit zogeheten foton zelfs intrigerende vermogens
als boodschapper toe. Zo is de kracht die elektrisch geladen deeltjes van elkaar
ondervinden, eigenlijk een wederzijds bombardement van lichtflitsen. Newtons
licht is het cement van de tastbare werkelijkheid geworden. De essentie van de
stroompjes in ons brein.

Faalt daarmee, na de kunstenaar Christiaan Huygens, ook de fysicus Christiaan
Huygens?

Integendeel, de tekening in de Leidse bibliotheek brengt eerder een onvermoede
waarheid aan het licht. Huygens beschreef in zijn Traite in 1690 licht dat
onderweg is, en hoe alles wat het raakt, zelf weer een lichtbron wordt. Dat is
precies wat er gebeurt op zijn tekening van Hofwijk, die ondanks al die
merkwaardige schaduwen toch zo volkomen natuurlijk oogt. Alles trilt er van het
licht. Net als in de echte wereld.

Slot Hofwijk, Voorburg, getekend door Christiaan Huygens, circa 1658.

ILLUSTRATIE UNIVERSITEITSBIBLIOTHEEK LEIDEN

Natuurkunde ; Wetenschap en Techniek ; Exacte Wetenschappen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               6 of 108 DOCUMENTS

                                 de Volkskrant

                               December 28, 2001

Nederlanders waren meteen al anti-Duits ; DICK VERKIJK HEEFT MET HARDE KRITIEK
OP HISTORICI GEEN ONGELIJK

BYLINE: BART VAN DER BOOM

SECTION: Cicero; Pg. 24

LENGTH: 1612 words


DICK VERKIJK is boos. Boos op de moderne geschiedschrijvers, de 'neo-historici',
de 'tinnegieters' die het verhaal van de Duitse bezetting drastisch hebben
herschreven. De Nederlanders zouden lapzwansen zijn geweest, die de Duitsers
immer ter wille waren, pas in het verzet gingen toen de oorlog al bijna beslist
was, en ondertussen de joden lieten stikken, met als gevolg dat hier meer
slachtoffers vielen dan elders in West-Europa. Stuitende onzin, zegt Verkijk,
onnozel gepraat van jongelui die de oorlog niet meegemaakt hebben.

Verkijk, oud-journalist en historicus, heeft de oorlog wel meegemaakt en meent
dat het allemaal heel anders was. Vanaf het begin was het Nederlandse volk
anti-Duits en overtuigd van de geallieerde overwinning. Vanaf het begin heeft
het zich verzet. De hulp aan de joden was niet gering, maar juist verbazend
omvangrijk. Nederland in '40-'45 verdient geenszins de vette onvoldoende die 'de
hedendaagse historische mode' voorschrijft. Ook geen tien met een griffel
misschien, maar toch wel een 8-.

Het klinkt als een oninteressant achterhoedegevecht, de laatste stuiptrekking
van een generatie die zichzelf decennia lang heeft gefeliciteerd met haar
heldhaftigheid, en nog steeds de historische werkelijkheid niet onder ogen wil
zien. Maar dat is schijn: Die slappe Nederlanders is een verfrissende aanval op
een geschiedbeeld dat inderdaad masochistische trekjes begint te vertonen.

Dat dit masochisme de ganse geschiedschrijving in zijn greep heeft, zoals
Verkijk suggereert, is overdreven. Maar in de populaire geschiedschrijving en de
journalistiek heeft het een opmerkelijke aantrekkingskracht. Daar haalt Verkijk
ook zijn voorbeelden vandaan. Zijn toorn is vooral gewekt door Nanda van der
Zee's Om erger te voorkomen en Chris van der Heijdens Grijs verleden. Wat Om
erger te voorkomen betreft, is zijn kritiek verspilde moeite; dat is geen
wetenschap, maar broddelwerk. Grijs verleden is andere koek: een knap staaltje
populaire geschiedschrijving dat het moderne beeld van de bezetting vaardig
samenvat.

En dat beeld is inderdaad weinig heldhaftig. De meest karakteristieke reactie
van de Nederlandse maatschappij op de Duitse bezetting was niet verzet, maar
accommodatie: aanpassen, inschikken, gehoorzamen, zoveel mogelijk behouden wat
er is. Voor alles, vond bijna iedereen, moest de maatschappij blijven draaien.

En dat deed ze. Duitse orders deden de Nederlandse industrie snorren, de
werkloosheid smolt weg, de armoede nam af. Op zaterdag was er voetbal, iedere
avond de massaal bezochte bioscoop. De Nederlander klaagde over bonnen, rijen en
surrogaat, maar at ondertussen gezonder dan voorheen. Vervolging en terreur
bleven beperkt tot enkele welomschreven groepen, met name de joden. In de eerste
jaren had de modale Nederlander van de bezetting weinig last.

Pas toen de modale Nederlander wel last begon te krijgen van die bezetting, kwam
hij in verzet. De grote katalysator was de verplichte tewerkstelling in
Duitsland, die halverwege de bezetting massale vormen begon aan te nemen, en die
niet welomschreven groepen, maar iedere familie raakte. Toen begon de
illegaliteit te groeien, en daarmee de repressie en de terreur, en brokkelde de
samenwerking tussen bezetter en onderworpene af. Het feit dat de Duitsers sinds
hun nederlaag bij Stalingrad begin 1943 het militaire tij zichtbaar tegen
hadden, was aan deze omslag natuurlijk niet geheel vreemd.

De Nederlander, kortom, gedroeg zich aarzelend en pragmatisch; niet zwart of
wit, maar grijs. En, voegt Van der Heijden daaraan toe: hij gedroeg zich niet
alleen grijs, hij dacht ook grijs. Hier verlaat Van der Heijden de gebaande
wetenschappelijke paden, om de eenvoudige reden dat de stemming van de bevolking
tijdens de bezetting, de denkwereld van de gewone man, vrijwel onontgonnen
terrein is.

Van der Heijden beweert desalniettemin met enige stelligheid dat de gemiddelde
Nederlander de bezetting aanvankelijk zo erg niet vond, dat de oorlog hem
eigenlijk weinig boeide. Pas na die cesuur van het voorjaar van 1943, zegt Van
der Heijden met zoveel woorden, werd Nederland massaal anti-Duits.

Dit nu is Dick Verkijk geheel in het verkeerde keelgat geschoten. Hij herinnert
het zich heel anders: ook in de eerste jaren van de bezetting hoopte en
vertrouwde bijna iedereen op een Duitse nederlaag, markeerde men de fronten met
vlaggetjes op de kaart, verachtte men de NSB, bespotte men de Duitsers en
bewierookte men de koningin. En het concrete gedrag van de Nederlander wijst
daar ook op, zegt Verkijk: gelijkgeschakelde vakbonden liepen leeg, de
Winterhulp werd genegeerd, de Artsenkamer succesvol gesaboteerd, het
nationaal-socialisme en de jodenvervolging vanaf de kansel veroordeeld.
Nederland werd niet halverwege anti-Duits; dat was het vanaf het begin.

Hierin heeft Verkijk gelijk. Dat blijkt niet alleen uit zijn geheugen, maar ook
uit de enige goede bronnen die voor een reconstructie van de stemming onder de
bevolking in de oorlogsjaren bestaan: dagboeken en stemmingsberichten. Zowel
Duitse instanties als de Nederlandse politie rapporteerden consequent dat de
bevolking weliswaar rustig was, maar ook onverzoenlijk gekant tegen de
bezetting, en nog veel meer tegen het nationaal-socialisme. Van de dozijnen
dagboeken die deze recensent heeft bestudeerd, is er niet een die in 1940 of
1941 de voor de hand liggende conclusie trekt dat Duitsland de oorlog heeft
gewonnen en dat we daar maar mee moeten leren leven.

Vele dagboekschrijvers daarentegen fantaseren vanaf het prille begin over een
Duitse nederlaag binnen enkele maanden. De in dagboeken geuite afkeer van de NSB
is regelrecht bloeddorstig. Het vreselijke cliche dat de Nederlander in '40-'45
zich gedroeg als een keteltje water - hij floot van buiten, maar kookte van
binnen - ligt dichter bij de waarheid dan wij denken; hij gedroeg zich grijs,
maar hij dacht zwart-wit.

Hier scoort Verkijk dus een punt. Hij verspeelt dit punt echter bijna door de
anti-Duitse stemming, die inderdaad vanaf het begin overheerste en die zich
uitte in weerstand tegen de Duitse pogingen Nederland te nazificeren, als verzet
te kwalificeren. Dat is niet verhelderend. Concrete sabotage van Duitse
maatregelen is de eerste jaren hoogst zeldzaam, op veel gebieden zelfs geheel
afwezig. Gehoorzaamheid is troef. Maar dat betekent niet dat men die maatregelen
niet verfoeide - men durfde er alleen niets tegen te doen. Gehoorzaamheid is
niet hetzelfde als instemming.

Dat onderscheid is ook van belang inzake het tweede belangrijke onderwerp van
Verkijks pamflet: de jodenvervolging. Dat de Nederlandse maatschappij gehoorzaam
heeft meegewerkt aan de ontrechting, isolatie en wegvoering van de joden, staat
buiten kijf. Verkijk probeert hieraan te morrelen door te becijferen hoeveel
mensen betrokken moeten zijn geweest met het verzorgen van de ongeveer 25
duizend joden die onderdoken. Dat is weliswaar een behoorlijk aantal, maar dat
neemt niet weg dat alle instanties die bij de jodenvervolging werden
ingeschakeld, van de bevolkingsregisters tot de arbeidsbureaus, van de politie
tot de NS, vrijwel zonder morren hun werk hebben gedaan.

Ook hier is echter de vraag of die gehoorzaamheid voortkomt uit
onverschilligheid - of zelfs antisemitisme - zoals inmiddels bijna iedere
krantenlezer meent te weten. Ook hier spreken dagboeken en stemmingsberichten
een heel andere taal: een van medeleven en verontwaardiging, van verbazing,
machteloosheid en, heel belangrijk, van onzekerheid over het lot van de
gedeporteerden.

Verkijk slaat de spijker dan ook op zijn kop wanneer hij benadrukt dat men
tijdens de oorlog niet wist wat er met de joden gebeurde. Weliswaar deed het
gerucht van massamoord en gaskamers in bezet Nederland de ronde, maar alles
wijst erop dat vrijwel niemand dit gerucht kon of wilde geloven. Dit is van
cruciaal belang: als wij ons niet verplaatsen in de onwetendheid van toen, is
het onmogelijk het gedrag van de Nederlandse buurman, politieagent, ambtenaar of
treinmachinist te begrijpen.

En ook dat van de slachtoffers niet. De verbazend ingeburgerde gedachte dat het
hoge percentage gedeporteerde joden te wijten is aan de onverschilligheid van de
buitenwereld, veronderstelt onder andere dat er minder onderduikplaatsen waren
dan onderduikers. Maar, zo stelt Verkijk terecht, dat weten we helemaal niet.
Sommige joden konden onderduiken, maar wilden dat niet, omdat ze meenden dat het
leven ondergronds nog gevaarlijker was dan bovengronds - omdat zij niet wisten
wat hun lot zou zijn. Zo lang wij niet weten hoe vaak dit voorkwam, is de
gedachte dat er zo veel joden zijn omgekomen omdat er zo weinig
onderduikplaatsen waren, ongefundeerd.

Waar wij vroeger zonder veel aandacht voor de feiten ons eigen gedrag in
oorlogstijd onbekommerd ophemelden, doen de populaire geschiedschrijving en de
journalistiek tegenwoordig steevast het omgekeerde. Waar de serieuze
geschiedschrijving zich de afgelopen twintig jaar heeft ontworsteld aan
gemoraliseer over de heldhaftigheid van het verzet en de verdorvenheid van de
collaboratie, is de populaire geschiedschrijving ten prooi gevallen aan nieuw
gemoraliseer over de kilte en onverschilligheid van de brave burger.
Zelfverheffing is ingeruild voor zelfverguizing. Er is met Verkijks boek wel wat
mis, maar dat hij hier eens krachtig op wijst, is bepaald een verdienste.

Dick Verkijk: Die slappe Nederlanders - of viel het toch wel mee in 1940-1945?
Aspekt; 144 pagina's; fl 30,-. ISBN 90 5911 030 7.

Razzia in Amsterdam tijdens de Duitse bezetting. SPAARNESTAD FOTOARCHIEF

Non fictie ; Tweede wereldoorlog ; Kunst en Cultuur ; Geschiedenis ; Kunst ;
Taal- en Letterkunde

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               7 of 108 DOCUMENTS

                                 de Volkskrant

                               December 18, 2001

Geheime peilingen kostten acht ton

BYLINE: VAN ONZE VERSLAGGEVER FRANK POORTHUIS

SECTION: Binnenland; Pg. 3

LENGTH: 306 words

DATELINE: DEN HAAG


Het kabinet heeft de afgelopen drie maanden 800 duizend gulden uitgegeven aan
geheime opiniepeilingen over de oorlog tegen het terrorisme.

Dat blijkt uit mededelingen van het ministerie van Binnenlandse Zaken. De
opiniepeilingen zijn sinds 11 oktober gehouden, een maand na de aanslagen in de
VS. Aanvankelijk werden twee keer per week, sinds half november eenmaal per week
driehonderd 'gewone Nederlanders' en honderd allochtonen geinterviewd. Volgens
het contract dat de Rijksvoorlichtingsdienst heeft met het NIPO en het
Amsterdamse bureau Veldkamp, wordt het laatste onderzoek half januari gedaan.

Het kabinet weigert de opinieonderzoeken vrij te geven, ondanks verzoeken
daartoe van de Tweede Kamer. Het heeft in een brief aan de Kamer maandag enkel
de peiling van 10 december vrijgegeven. Daaruit blijkt dat 61 procent achter het
besluit tot uitzending van de troepen naar de Perzische Golf staat. 21 Procent
is het er niet mee eens.

Uit een aantal van de eerder gehouden geheime peilingen blijkt dat de steun voor
daadwerkelijke Nederlandse deelname aan de militaire acties in Afghanistan in
oktober bijzonder laag was. Het kabinet kon uit die peilingen putten toen het
begin november besloot wel troepen te sturen, maar die geen gevechtstaken te
geven.

Direct nadat bekend was geworden dat het kabinet de peilingen hield, bestreed
minister Van Aartsen van Buitenlandse Zaken dat ze gebruikt werden als leidraad
voor beslissingen. Binnenlandse Zaken stelde dat de peilingen gebruikt worden om
beleid te evalueren en indien nodig bij te stellen.

Het zo intensief peilen van de publieke opinie leverde de regering
schimpscheuten op. De directeur van het Instituut Clingendael sprak van een
opinion poll driven government.

Regering ; Bevolking ; Maatschappij ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               8 of 108 DOCUMENTS

                                 de Volkskrant

                               December 15, 2001

De natuur moet aan het infuus

BYLINE: JEROEN TROMMELEN

SECTION: Wetenschap; Pg. W3

LENGTH: 1349 words


Natuur die in Nederland in de weg zit, verdwijnt vaak en wordt dan elders
gecompenseerd. Terwijl dat vaak helemaal niet kan, zegt landschapsecoloog
Matthijs Schouten. 'We moeten ook heel ouderwets conserveren.'

AAN ZIJN studenten in Ierland, of aan de gasten die hij soms ontvangt uit
Oost-Europa, kan ecoloog prof. dr. Matthijs Schouten het nog altijd moeilijk
uitleggen. Nederland maakt niet alleen dijken, windmolens en bloemen. Nederland
maakt ook nieuwe natuur, en soms noemen we die natuur zelfs nieuwe wildernis.

Zelf zijn we al een beetje gewend geraakt aan die ruige gebiedjes waar halfwilde
koeien of paarden op rondlopen. Soms vinden we ze zelfs mooi. Maar bij veel
buitenstaanders leidt het nog steeds tot glazige ogen en onbegrip. Niet ten
onrechte, vindt de hoogleraar, want zo bijzonder zijn die nieuwe
natuurreservaten inderdaad vaak niet.

Vogelaars zijn terecht enthousiast over de Oostvaardersplassen, maar
vegetatiekundig is dat een saai terrein. De gasten uit Oost-Europa,
bijvoorbeeld, waren door Schoutens werkgever Staatsbosbeheer meegetroond naar de
Duursche Waarden in Overijssel, en daar is al helemaal weinig te beleven. 'Ze
keken naar dat grasland met die distels en geimporteerde koeien en begrepen het
niet. 'Waar is die nieuwe wildernis dan?'.'

Hij zou het, eerlijk gezegd, niet precies kunnen vertellen.

Het contrast met andere landen is groot. Met Ierland bijvoorbeeld, het land waar
hij in de jaren zeventig zijn doctoraalonderzoek deed en waar hij sindsdien, als
parttime natuurbeschermer en bijzonder hoogleraar, is blijven hangen. 'Het Ierse
landschap is er een met herinnering. Elke generatie heeft er een afdruk
achtergelaten die nog zichtbaar is. Juist dat maakt het zo interessant. Ik heb
niets tegen de afdrukken die onze eigen generatie achterlaat, zolang daarmee
maar niet alle voorgaande bladzijden uit de geschiedenis worden weggewist.'

Vorige week werd Schouten geinstalleerd als bijzonder hoogleraar in de ecologie
van het natuurherstel aan Wageningen Universiteit. Hij groeide op in het
Limburgse Weert, studeerde biologie in Nijmegen en ontving in 1992 een
eredoctoraat van de National University of Ireland voor activiteiten ter
bescherming van de Ierse hoogvenen. Aan de universiteiten van Cork en Galway is
hij sinds 1995 bijzonder hoogleraar in de natuur en landschapsbescherming - een
andere erfenis van zijn Ierse avonturen.

Wie regelmatig met vreemde ogen naar het Nederlandse landschap kijkt, vallen
sommige ontwikkelingen misschien eerder op. Zijn inauguratie in Wageningen greep
Schouten aan om te waarschuwen tegen een ontwikkeling die volgens hem het
Nederlands landschap bedreigt, en die zelfs in officiele overheidspublicaties
wordt verdedigd.

Het bijzonder van Nederland, zegt hij, is dat natuur hier niet alleen wordt
beschermd en beheerd, zoals ook in de meeste andere landen gebeurt. Gedwongen
door ruimtegebrek en aangemoedigd door natuurontwikkelaars wordt de natuur hier
ook in toenemende mate gepland en gemaakt.

Natuur die op de ene plek in de weg ligt, verdwijnt en wordt elders
'gecompenseerd'. Lang niet alle soorten natuur lenen zich echter voor deze
werkwijze, en dat wordt wel eens vergeten. Venen en loofbossen hebben er eeuwen
over gedaan om te ontstaan. Schrale, voedselarme natuurtypes zoals
blauwgraslanden, heide en vennen, zijn onvervangbaar omdat ze in het
overbemeste, stikstofrijke Nederland vrijwel niet meer te reproduceren zijn.

Toch staat het land vol bulldozers die aan de lopende band nieuwe natuur,
ecologische verbindingszones en natuurcompensatieprojecten produceren. 'En daar
word ik dus een beetje zenuwachtig van.'

Met vage romantische opvattingen over de natuur heeft de waarschuwing niets te
maken, verzekert de hoogleraar. 'Ik word er vaak van beschuldigd romanticus te
zijn, maar hier zit geen filosofisch-ethisch verhaal achter. Ik zou het
schitterend vinden wanneer we binnen tien weken een goed hoogveen zouden kunnen
maken, of een rijp loofbos in een halfjaar. Dan zijn we van veel
beheersproblemen af. Maar doorgaans kan dat dus niet.'

Aan voorbeelden geen gebrek. Bij de voorgenomen uitdieping van de Westerschelde,
bijvoorbeeld, raken getijdengebieden verloren die niet kunnen worden
gecompenseerd, maar van vitaal belang zijn voor vogels en waterdieren. Door een
'beetje te pseudo-ontpolderen', zegt Schouten, probeert de overheid de
natuurwaarde er zogenaamd te herstellen. De Vogelbescherming ging er zelfs mee
akkoord. 'Maar het laat zien dat je moet kiezen of delen. Wanneer je geen
gelijkwaardige natuur kunt terugbrengen, moet je het aandurven je plan ter
discussie stellen'.

De meeste ecologen zijn realistisch genoeg om dat te erkennen. Maar de overheid
is nog niet zover, denkt hij. 'In de kabinetsnota Natuur voor de mens, mens voor
de natuur, staat het heel helder: 'Met de provincies worden afspraken gemaakt
over welke natuur waar gerealiseerd gaat worden'. Dat suggereert dat we zoiets
ook werkelijk zouden kunnen regelen. Ik ben niet tegen natuurontwikkeling waar
dat kan, maar stel vast dat we daarnaast ook heel ouderwets moeten conserveren.
De ene soort natuur is niet inwisselbaar met het ander.'

Wie dat erkent, kiest echter voor langdurige en kostbare maatregelen. Om de
laatste resten goede natuur te beschermen, is het nodig die 'aan het infuus te
leggen', denkt hij. Want juist de complexe, oude, kwetsbare ecosystemen hebben
op dit moment het meest te lijden van vermesting, versnippering en verdroging.
'Wat opkomt aan soorten in die nieuwe, robuuste natuur is meestal gebonden aan
voedselrijke milieus. En daar hebben we er zat van in Nederland.'

Als landschapsecoloog in dienst van Staatsbosbeheer komt Schouten regelmatig in
contact met de politiek en de ambtenarij, en en daar heerst volgens hem de
opvatting dat het grote publiek het verschil toch niet ziet. 'Men denkt: die
aandacht voor kwetsbare natuur is een hobby van ecologen en vlinderaars, maar
dat is niet waar. De gewone Nederlander ziet heus het verschil wel tussen een
wilgenbos met brandnetelondergroei en een heidesysteem met heidevennen.
Wandelaars concentreren zich vanzelf op de ecologisch interessantste plekken in
een natuurgebied. Kennelijk voelt men aan waar dat landschap het soortenrijkst
is. Ook al kent men de namen van al die plantjes niet.'

Bij zijn inauguratie heeft hij het vergeleken met de Nachtwacht en de St. Jan in
Den Bosch. Als het om cultuurgoederen gaat, wordt algemeen erkend dat er een
nationale erfenis bestaat die niet verkwanseld mag worden. 'We hoeven daarvan
niet elke tien jaar de onvervangbaarheidswaarde ter discussie te stellen.' Het
zou mooi zijn wanneer de waarde van de natuur, met al zijn soorten en
verschijningsvormen, op dezelfde manier bepaald zou worden.

Maar daarmee is de vraag of de bedreigde veldhamster en zeggekorfslak
vergelijkbaar zijn met de Nachtwacht en de St.-Jan, nog niet beantwoord.
Schouten twijfelt. 'Dat kruideniersverzamelen van alle soortjes is voor mij niet
nodig. Biodiversiteit is meer dan soortendiversiteit, ook al wordt het daar wel
vaak tot teruggebracht.

'Het is belangrijker om typen natuur te bewaren en soorten te handhaven zolang
dat kan. Zodat de volgende generaties nog kunnen zien hoe blauwgraslanden,
vennen en heide eruit zien en dat niet uit schoolboekjes hoeven te leren.'

Maar nogmaals: met romantische opvattingen over de natuur heeft het allemaal
niets van doen. Zelfs in Ierland, met zijn mistige landschappen waar Ollie B.
Bommel nog elk moment tot leven kan komen, houdt Matthijs Schouten het hoofd
koel.

'Ecologisch en cultuurhistorisch is het een schitterende plek, maar het is koud
en je kleren plakken door de mist. Je bril beslaat steeds en je auto verandert
van binnen in een soort veen. Als je een dag in zo'n mysterieus, Keltisch
oerlandschap hebt rondgelopen, zoek je zo snel mogelijk de dichtstbijzijnde
kroeg op om bij het haardvuur warm te worden.'

Prof. dr. Matthijs Schouten: 'Biodiversiteit is meer dan soortendiversiteit.'

FOTO JOOST VAN DEN BROEK - DE VOLKSKRANT

Natuurbeheer ; Natuur en Milieu

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                               9 of 108 DOCUMENTS

                                 de Volkskrant

                               December 14, 2001

Toffe buurt

BYLINE: DOOR ROB GOLLIN

SECTION: Voorkant; Pg. 9

LENGTH: 1870 words


'Dat je criminelen aanpakt, prima. Maar voor de vrouwen die eruit moeten is geen
alternatief' De gemeente Antwerpen haalt de bezem door het Schipperskwartier. De
grootste rosse buurt van Belgie moet netjes worden: van de zeventien straten met
vitrines zijn er nog vier over. De bedrijfstak slaat alarm: 'Dit wordt een buurt
voor snobs.'

De carrousel d'amour komt al voor het middaguur traag in beweging. De
Ecuadoraanse Ricardina, Ricardo in een ander leven, ontvangt haar eerste klant
die ze toewuifde vanuit haar vitrine. In de peepshows hebben zwarte schoonmakers
al weer in kijkhokjes de geplengde opwinding gedweild.

Mavis (20) ontwaakt op haar matrasje, temidden van pakken rijst en vriezers vol
groenten en sese, riviervis. De jonge Nigeriaanse is tot diep in de nacht in
cafe 't Keteltje gebleven, samen met tientallen van haar sista's, azend op
klanten die ze dan voor een paar honderd franken aan hun gerief helpen, in de
auto, achter een boom of in het portiek.

Een kale trap leidt naar een schamel appartement aan de Verversrui. Dit is het
opvanghuis van de Ketelpatrouille in Antwerpen, een groep vrijwilligers onder
leiding van Frank Cool, een gewezen sleepbootkapitein op de Schelde, die zich
ontfermt over Afrikaanse prostituees. Hier is voor hen een bed, een maaltijd en
een douche.

Soms gaat de begeleiding verder. Rita (19) zit met een gespannen blik op een
bank, haar jas tot onder haar kin dichtgeritst. Cool, een paardestraat tot aan
de onderrug, ijsbeert onrustig in het kamertje, de mobiele telefoon aan het oor.
Iemand moet met Rita mee voor een bezoek aan het ziekenhuis. Het moet een vrouw
zijn. 'Nou, dan hoef ik je niet te vertellen wat er aan de hand is.' Rita
ondergaat vanmiddag een abortus.

Cool is gejaagd. Alsof er nog niet genoeg misgaat, deze dagen in het
Schipperskwartier van Antwerpen, met afstand de grootste rosse buurt van Belgie.
Gemeente en politie, met het in de hier zo machtige Vlaams Blok in de nek,
hebben er een breed offensief geopend. Criminelen tiranniseerden de steegjes
achter de kaaien van de Schelde. Mensenhandelaren, drugsdealers, straatrovers,
illegale prostituees. Vooral de Albanezen waren er de baas. Verhuurders van
ramen kregen eerst pakken geld aangeboden en indien nodig een pistool tegen de
slaap gedrukt met het beleefde edoch dringende verzoek hun meisjes te plaatsen.
Woekerwinsten waren voor de maffia. Wie weigerde kreeg handlangers voor de deur
die klanten nadrukkelijk ontraadden naar binnen te gaan.

'Beheersbaar maken' is het adagium waarmee Antwerpen ten oorlog trekt. Een
wurgkoord rondom de buurt wordt aangetrokken. Het aantal straten met vitrines is
in enkele maanden tijd teruggebracht van zeventien naar vier. Binnenkort wordt
de Oudemansstraat aangepakt. Alleen een scherpe hoek resteert straks, gevormd
door de Verversrui, de Vingerlingstraat en de Schippersstraat. In het hart van
de wijk staat een bouwkeet van de politie. De controles zijn verscherpt. Wie
binnen die gedoogzone in de branche blijft, moet aan een reeks voorwaarden
voldoen. Met een strafblad kun je exploitatie vergeten. Onderverhuur is
verboden. Eigenaren mogen alleen in zee met vrouwen die geldige
verblijfspapieren hebben. De peeskamertjes moeten zeker twaalf vierkante meter
groot zijn en voorzien van toilet, wastafel en douche.

De bedrijfstak slaat alarm. Pandjeseigenaren, prostituees en hulpverleners
vormen een bonte gelegenheidscoalitie. Rosse Buurt-Toffe Buurt.
SOS-Schipperskwartier. Pandora. Payoke. Wie wat vertegenwoordigt is niet altijd
duidelijk. Onderling zijn ze het niet altijd eens. Maar de kern van hun
boodschap is eensluidend: het offensief drijft de hoertjes ondergronds, weg uit
Antwerpen, of naar andere delen van de stad, naar smoezelige hotelletjes, in
cafes, appartementen of gewoon op de stoep. Weet u dat zelfs op de nette De
Keyserlei de straatmadeliefjes tegenwoordig naast u komen zitten?

Frank Cool van de Ketelpatrouille: 'De Oudemansstraat was vroeger het domein van
de Afrikaanse meisjes. Nu kunnen ze nergens terecht. Weg krijg je ze niet. Ze
zeggen dat ze uit Sierra Leone komen, of Liberia, of Soedan. Dan worden ze niet
uitgewezen. Het gaat om honderden. In 't Keteltje staan ze als sardientjes in
blik. D'r kan soms geen klant meer bij. Het is meer dan ooit een struggle for
life.'

Wim Vandekerckhove is medewerker van Payoke, een organisatie die prostituees in
de wijk begeleidt. 'Dat je criminelen aanpakt, daar is niks op tegen. Maar voor
de vrouwen die eruit moesten is geen alternatief. De beloofde alternatieve
tippelzone is er nog altijd niet. En dan nog: wie de branche concentreert in
enkele straten, creeert een getto. Een grote vitrine. Als je een mengeling
behoudt met winkels en woningen blijft een sociaal weefsel in stand, er is
sociale controle. Dat is nu weggevallen.'

Monica Stoces, ex-raamprostituee, verhuurster van drie vitrines en oprichter van
Rosse Buurt-Toffe Buurt: 'Ik kan niets goeds aan het plan ontdekken. Een
vriendin verhuurde laatst ramen aan twee Hollandse dames. Niks verkeerd, zou je
zeggen. Maar ze zitten er nooit. Wat blijkt? Drie Russinnen nemen er hun klanten
mee naar toe die ze opvissen in de Mallebabbe hier, of andere cafes en disco's.
De maffia is er nog. Maar juist de kleine ondernemers boeten, de zogenaamde
mensenhandelaren, de grootverdieners, laat me niet lachen. De gemeente
incasseerde al die jaren gewoon hun taksen.'

Als de schemering valt, is Mavis, en met haar Precious en Princess en tientallen
andere zwarte meisjes, weer te vinden in 't Keteltje. Heupwiegend op salsa is ze
een ongemakkelijk grijnzende Vlaming om de hals gevallen. 'How are you?' De rest
fluistert ze hem in het oor. Eigenaar Siem ziet tevreden toe. 'Het is feest
hier, 24 op 24 uur, zeven dagen op zeven. Hier zijn de meisjes veilig. Wie hier
ambras maakt, vliegt buiten.' Dat de Nigeriaansen meer risico's lopen dan
vroeger, onderschrijft hij niet. 'Ze letten goed op elkaar.'

In omliggende straatjes herinneren alleen lege vitrines met een krukje en
nopjesgordijnen nog aan spannender tijden. Van Bar Madonna zijn de vensters
dichtgeplakt. Hot & Sweet staat te koop. Zelfs bij Micheline, al decennia een
vaste waarde in de buurt, is het rosse licht gedempt. De politie meende haar te
hebben gezien door een kier in de gordijnen, gehuld in een panterkleedje. Ze had
een viskom voor het raam gezet, met een lampje eronder. Haar verdediging: 'Ik
woon hier. Mag ik?'

Bij Kitty (56) hangen posters van Goofy en Aladdin aan de muur van de peeskamer.
Een reusachtige teddybeer zit op het nachtkastje. Bijna veertig jaar werkt ze in
het Schipperskwartier. Eerst moest ze vertrekken uit de Gorterstraat, nu wacht
ze in de Oudemansstraat op een tweede bevel om op te krassen.

'Een nationale ramp is het. Welk ander werk is er voor mij? Bedrijven zien me
aankomen: bijna veertig jaar Schipperskwartier. Allez, zeg.' Kitty slikt pillen
van de zenuwen. 'Wie zat ik nou in de weg in de Gorterstraat? Ze kwamen koffie
bij me drinken. Iedereen kende me. Nee, ik ga niet naar de Verversrui, straks.
Nu betaal ik twaalfduizend frank per week, daar wordt het vijftien, zeventien,
en 's nachts nog meer, 20, 23 heb ik gehoord. Ik ben niet meer van de jongste,
he, ziet ge. En dan moet er van alles in de kamer. Je stopt toch niet elke klant
onder de douche, he. Even, hup, met de poezemoes, daar waar ze het graag hebben,
en tussen de benen, zo gaat het ook. Nee, ik zal maar weer mijn handtasje pakken
en de straat op gaan. Thuis is voor mij en mijn vriend.'

'De buurt is boos, triestig en bang.' Namens de Vereniging van Raameigenaren,
ruim zestigleden, van wie een groot aantal nu zonder vitrine zit, voert Danny
Vereecke het woord. Fabrieksarbeider en bordeelhouder. Zijn vrouw doet de
verhuur van vijf ramen in de Oudemansstraat. Afrikaanse Belgen zitten er nu, met
de papieren in orde, 'maar ja, dat was vroeger ook zo, iedereen had altijd wel
ergens een papier.'

Hij kocht het pand in 1994, een krot zonder elektriciteit en warm water. Maar
kijk nu, kamertjes met zeteltje, salontafel, wastafel, bidet en een douche. Maar
als Vereecke de ramen moet sluiten, krijgt hij geen schadeloosstelling. 'U hebt
genoeg verdiend', krijgt hij te horen op het gemeentehuis. Vereecke: 'Denk eens
aan de kosten van verwarming, herstel, onderhoud, taksen. Zo veel heb ik er niet
aan overgehouden.'

Vereecke verdenkt de gemeente van een verborgen agenda. Het uiteindelijke doel
is het volledig uitbannen van de prostitutie. De deur wordt opengezet voor het
kapitaal: de bouwondernemers, de makelaars in onroerend goed, de welgestelde
huizenkopers. Het Zuid hebben ze al veroverd, het noordelijk gelegen Eilandje
volgt, en te midden van appartementen en keurige kantoren past natuurlijk niet
langer de rotte appel van het Schipperskwartier. 'Dit moet een buurt voor snobs
worden.'

Gemeente en politie vinden de alarmsignalen uit het Schipperskwartier
overtrokken. Dat de prostitutie zich verspreidt, is mogelijk, 'maar de omvang
moet niet worden overdreven', meent beleidsadviseur sociale zaken Hugo
Vermeulen. 'De huisjesmelkers strooien nogal met desinformatie.' Een officiele
tippelzone is in onderzoek. Dat vergt tijd. Niet iedereen heeft graag een
afwerkplek in de achtertuin. Nu is het voor de vrouwen 'even iets minder
aangenaam'.

Serge Muyters, hoofdcommissaris Zone West van de Antwerpse politie, wil nog niet
te veel schermen met cijfers. Maar het aantal zware delicten in de buurt is
sinds het offensief toch maar 'nihil, nul'. Meer resultaten: de Albanese clans
zijn goeddeels verdwenen nu ze door de controles het wingewest kwijt zijn. Ze
verplaatsen zich, vernam hij, naar Luik, Brussel en Lille, 'dan moeten ze daar
maar reageren zoals wij'.

Hij gelooft niet dat de politie de betaalde liefde naar spelonken jaagt. 'Wie
komen er hier als klant? Jan Modaal, uit Sint Ni klaas. Die gaat echt niet
ondergronds als er hier legaal aanbod is. Die neemt dat risico niet. In de
gedoogzone zelf hoor je niemand klagen.' De politie wil ernst maken met het
uitwijzen van de Afrikaansen. Muyters: 'Het moet in het land van herkomst
duidelijk worden dat hier in Antwerpen het geld niet langer valt te verdienen.'

Beleidsadviseur Vermeulen: 'De buurt verloederde. Krotten staan er, onveilig en
onhygienisch. We hebben ook te maken met achthonderd gezinnen die een gewoon
leven proberen te leiden.'

Ook de bewoners morren minder hard dan de branche. Ondervoorzitter Guido Dirix
van het Schippersbuurtcomite: 'Ik kan mijn wagen weer buiten laten staan zonder
dat de ramen worden ingeslagen. De kinderen spelen op straat zonder dat er
iemand met zijn revolver staat te zwaaien.'

Aan de Verversrui is de kalmte nog niet neergestreken. Uit de woonkamer van het
opvanghuis van de Ketelpatrouille klinkt gekrijs. Cool: 'Hoor, ze maken ruzie
over het eten. Het is een opgewonden volkje.' Dan klinkt gestommel. 'Nu zijn ze
aan het vechten. Dat betekent dat een akkoord aanstaande is.'

Voor Rita is er nog geen oplossing. Ze is op de bank in slaap gevallen.

Oudemansstraat in Antwerpen. Foto Raymond Rutting - de Volkskrant

Stadsvernieuwing ; Prostitutie ; Maatschappij ; Sociaal Cultureel ; Seksualiteit
; Infrastructuur ; Volkshuisvesting

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              10 of 108 DOCUMENTS

                                 de Volkskrant

                                December 8, 2001

Tot aan zijn afscheid ondeugend en recalcitrant

BYLINE: DOOR MARTIEN SCHURINK

SECTION: Sport; Pg. S3

LENGTH: 1466 words


Na vijftien jaar moet Jumping Amsterdam, dat komende week zijn 44ste editie
beleeft, verder zonder zijn voorzitter Kees de Ruiter. De Amsterdammer zet een
punt achter zijn loopbaan als hippische bobo, een tikkeltje gefrustreerd omdat
zijn ideeen niet altijd weerklank vonden. 'Jumping is een hachelijke
onderneming. Het is elke keer weer schaatsen op dun ijs.'

ZO ONNOZEL zijn die vragen toch niet.

Of hij als scheidend voorzitter van Jumping Amsterdam lang heeft moeten nadenken
over het aanzoek om de grote roerganger te worden van de paardensportbond NHS?

En wat hem in hemelsnaam heeft bezield te bedanken voor die toch niet geringe
eer?

Kees de Ruiter lijkt, vermoedelijk voor het eerst in zijn leven, met stomheid
geslagen. Hij zwijgt in alle talen, werkt intussen aan een lachsalvo en
antwoordt als het geknetter en gebulder zijn verstomd dat hem nimmer een aanzoek
heeft bereikt. Dat hij daar zeer tevreden over is. Dat hij een bobo-achtige
functie van dat kaliber nooit heeft geambieerd. En dat ruiters, dubbele oxers en
de bijbehorende mannen in strak grijs hem na zijn afzwaaien voor een tijd
gestolen kunnen worden.

De Ruiter als voorzitter van de NHS. Alleen het idee al. 'Iedereen die mij kent
weet dat ik daarvoor niet in de wieg ben gelegd. Ik ben daar nu eenmaal niet
diplomatiek genoeg voor.'

En dus gaat Kees de Ruiter na zijn laatste kunstje in de RAI genieten van zijn
herwonnen vrijheid. Varen met zijn Draak, recreatief hobbelen op paarden en meer
van dat fraais. En gunt hij het voorzitterschap van de NHS aan zijn tegenvoeter
van Indoor Brabant, Martien van den Heuvel.

Van den Heuvel groeide als Brabantse boerenzoon op tussen de paarden. Kees de
Ruiter tussen de straatschoffies in Amsterdam. Wist hij veel van het bestaan van
zoiets onstads als een paard? Daar kwam hij, altijd op straat spelend kind van
de Oosterparkbuurt, pas achter toen hij onder de wapenen moest. Voor het eerst
zag en ervoer hij dat een paard gedragen wordt door vier benen en dat een zadel
niet minder zitcomfort biedt dan een luie stoel.

Bij de cavalerie werd hij gedrild tot een oppassend lid van de maatschappij en
nog voor het einde van zijn diensttijd nam hij het besluit voor altijd
vriendschap te sluiten met het mooiste zoogdier dat de schepper boetseerde. Het
was toen al zijn diepste overtuiging dat hij zich moest bekeren tot de
paardensport. Al was het alleen vanwege zijn achternaam. Zijn vader probeerde
hem op andere gedachten te brengen, maar junior wilde daar niet van weten.

Maar Kees de Ruiter was ook in zijn jonge jaren al een eigengereide knaap die
wist wat hij wilde. En dus nam hij die lessen toch en werden paarden, mits ze er
een beetje fatsoenlijk uitzagen, alsnog zijn beste vrienden.

Tussen de lessen door bekwaamde hij zich in bouwkunde en economie, werkte als
bedrijfsadviseur voor de KLM, stond op de loonlijst van het adviesbureau
Bakkenist, reisde door de wereld namens de Handels Vereniging Amsterdam en
verdient hij nu de kost als zelfstandig consultant.

Maar ondanks de tucht die hij leerde bij de cavalerie en ondanks de grauwe
wereld van grauwe pakken waar hij alweer vijftien jaar deel van uitmaakt - vijf
jaar als penningmeester van Jumping, tien jaar als voorzitter - is De Ruiter
altijd zichzelf gebleven. Als kind was hij ondeugend en een tikkeltje
recalcitrant en dat is hij nog steeds.

Vijftien jaar geleden trad Kees de Ruiter toe tot het bestuur van Jumping
Amsterdam. Hij vond dat hij de maatschappij op enigerlei wijze van dienst moest
zijn en dat een club als de Rotary hem nou niet meteen op het lijf geschreven
was. Paarden leken hem wel wat en voordat hij het goed en wel in de gaten had
was hij belast met het penningmeesterschap van het jaarlijkse paardenfestival in
de RAI. Een leuke baan, al moest er geld bij. 'De uren kreeg ik niet vergoed en
soms ook mijn benzine niet. Nu hebben we een professioneel bureau, horden
toegewijde vrijwilligers en een organisatie die staat als een huis. Wij kunnen
als amateurs een concours organiseren en doen wat dat betreft niet onder voor
een gespecialiseerd, commercieel bedrijf als BCM.'

Zijn eerste ervaringen met deze in Best gevestigde hippische multinational
dateert van vijftien jaar terug. Een eerste globale inspectie van de boeken
leerde hem dat Jumping Amsterdam gewend was allerhande werkzaamheden uit te
besteden aan BCM voor het lieve sommetje van zes ton, dat het contract om de
vijf jaar met vijf jaar werd verlengd en bovendien merkte hij dat BCM bedreven
was in het 'op onbescheiden wijze declareren van kosten'.

BCM was ook toen al een bijna onaantastbaar instituut in de hippische wereld,
maar daar had De Ruiter geen boodschap aan. Zonder pardon zette hij BCM buiten
de RAI. De grote man van de onderneming, Henk Bruger, was des duivels en voegde
zijn tegenspeler toe dat hij nog niet in staat was 'een pingpongpartijtje te
organiseren', laat staan een internationaal concours hippique.

Sindsdien was het oorlog tussen BCM en De Ruiter. 'Al die jaren kreeg ik BCM in
mijn nek. Elk jaar heeft die club geprobeerd mij het leven zuur te maken. Wilden
ze de dressuur hier weghalen of de wereldbeker springen. Die gasten hebben echt
alles op alles gezet om mij het leven zuur te maken en Jumping te downgraden.'

De Ruiter overleefde alle aanslagen en nu heeft hij goede hoop dat de jongste
aanslag op Jumping (en op zijn goede humeur) ook tot mislukken gedoemd zal zijn.
Begin dit jaar kreeg BCM van de NHS een licentie om in het Olympisch Stadion een
groot paardensportevenement op te zetten. Het voelde aan als 'een mes in de rug.
Het is al bijna onmogelijk voor een wedstrijd voldoende sponsors te vinden. Dan
krijg je dit. Concurrentie is goed, was het argument. Heeft iemand weleens
meegemaakt dat Albert Heijn twee winkels in een straat neerzet?'

De Ruiter gooide uiteraard de kont tegen de krib, charterde een advocaat en
heeft goede hoop de zaak voor de rechter te winnen. 'Gelukkig hebben we een
goeie advocaat die al die onzin wel weer recht weet te zetten.' Maar dan nog.
'Die onzin heeft me onderhand 256 uur gekost en 22.000 gulden aan
advocaatkosten.'

Een concours hippique als Jumping organiseren in een vrijwel paardloze stad als
Amsterdam is al moeilijk genoeg. De Ruiter benaderde 120 potentiele sponsors en
moest nochtans in de begroting vier ton terug. De bezuinigings operatie zal
vooral de loges rond de piste treffen. Die zullen wat minder sjiek worden
aangekleed, hetgeen De Ruiter wel kan waarderen. Hij is tenslotte altijd van
mening geweest dat Jumping toch vooral een evenement van en voor de gewone man
zou moeten zijn.

Maar dat is het niet, nog lang niet. 'Het is een naar binnen gekeerde sport. De
tribunes worden maar al te vaak bevolkt door ruiters, hun aanhangers, familie en
vrienden, maar het gewone volk zie je er niet. Kijk maar naar het CHIO in
Rotterdam. De loges zitten altijd vol met hotemetoten, maar op de
publiekstribunes zit geen hond. De sport heeft mensen die in principe weinig op
hebben met paarden niet veel te bieden.'

De Ruiter probeerde ooit nieuwe klandizie te werven door liedjeszangers als Lee
Towers en Anita Meyer te laten kwelen in en naast de piste, maar dat werkte
niet. 'De laatste jaren richten we onze marketing voornamelijk op maneges en
landelijke rijverenigingen. En op lagere scholen in Amsterdam en omstreken.'

Die marketing moet leiden tot volle tribunes. Maar of het daar ooit van komt? De
Ruiter heeft zijn twijfels. 'Willen we ons op een breed publiek richten dan zal
de sport een ander aanzien moeten krijgen. Er is nu geen spanning, geen
sensatie. De wedstrijden zijn saai en langdradig. Er moeten series komen van
korte, snelle wedstrijden. Gelukkig is de dressuur wel vernieuwd en aangepast
aan de eisen van de moderne tijd. Raar is alleen dat de kleding nog steeds
oubollig is. Die gasten rijden nog steeds in pakken uit de negentiende eeuw en
dragen hoedjes die al eeuwen uit de mode zijn.'

De Ruiter laat een concours achter met een prachtig verleden, maar hoe zal het
Jumping in de toekomst vergaan? De Ruiter kent momenten van angstige twijfels.
'Het is elke keer weer schaatsen op heel dun ijs. Er is niks aan de hand in
tijden van economische voorspoed, maar in deze dagen van teruglopende
groeicijfers moet echt alle hens aan dek.'

Het zijn zorgen die hem niet meer raken. Eindelijk heeft De Ruiter weer tijd om
te zeilen met zijn Draak en, dat vooral, te hobbelen in de Hollandse Manege. 'Er
gaat niets boven paardrijden. Het is ontspannend en opvoedend tegelijk. Jammer
dat het uit de militaire opleiding is geschrapt en jammer dat het geen vak is op
scholen die mensen opleiden tot manager.'

Kees de Ruiter

FOTO MARTIJN BEEKMAN

Ruitersport ; Management ; Economie ; Bedrijfsleven ; Sport ; Paardensport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              11 of 108 DOCUMENTS

                                 de Volkskrant

                                December 8, 2001

Bereikbaarheidsplan voor Zwitserse precisie

BYLINE: BART DIRKS

SECTION: Economie katern; Pg. E2

LENGTH: 541 words


Breitling-horloge, tot 425 euro gedurende 61 maanden

De een vindt het een ordinair patsershorloge, de ander droomt er een leven lang
van zonder er ooit een te kunnen kopen. Maar voor de minder gefortuneerde
liefhebbers is een gegarandeerd origineel Zwitsers Breitling-uurwerk een stukje
dichterbij gekomen.

De website www.watch4u.nl biedt de klasseklokjes sinds een week op afbetaling
aan. Zo kost de Chrono Avenger (met automatische chronograaf, titanium kast,
zwarte wijzerplaat en waterdicht tot 300 meter diepte) 59 maandelijkse termijnen
van 45 euro, totaal 2655 euro (5850,85 gulden).

Wie wat meer per maand kan missen, lost 61 termijnen van 425 euro af voor de B 1
(18 karaats gouden kast, 18 karaats gouden band, saffierglas, tweezijdig
ontspiegeld). Voor de lieve som van 57.131,18 gulden is het horloge na ruim vijf
jaar afbetaald.

'Wij verkopen zelf geen horloges, want die krijgt de koper via de officiele
leverancier en de juwelier', legt Paul van Zeeland van www.watch4u.nl uit. 'Wij
hebben een bereikbaarheidsconcept ontwikkeld.' Het is volgens hem een 'grote
misvatting' dat Breitlings te duur zouden zijn voor de gewone man. 'Je spaart
achteraf', typeert Van Zeeland de koop op krediet. 'In plaats van tien jaar te
sparen voordat u zich een Breitling kunt veroorloven, kunt u morgen al met uw
horloge rondlopen, en hem in vijf jaar afbetalen.'

Van Zeeland voorziet een grote toekomst voor de Breitling-verkoop met internet
als intermediair. Nu worden er in Nederland jaarlijks vier- tot vijfduizend van
verkocht. 'Voorzichtige schattingen' gaan er volgens Van Zeeland van uit dat de
website een afzetstijging van zeker 30 procent kan bewerkstelligen. Dat zijn al
gauw 1500 Breitlings extra per jaar.

Maar voor we de Breitling daadwerkelijk om de pols kunnen schuiven, moeten we
eerst door de ballotage van de website. Aangeven via welke juwelier het uurwerk
moet worden geleverd, gegevens invullen van het huidige en vorige woonadres, het
eigen salaris en dat van de eventuele partner, de looptijd en de hoogte van de
eventuele hypotheek.

'Die gegevens worden vertrouwelijk behandeld', belooft Van Zeeland. Ze gaan
rechtstreeks naar het Bureau Kredietregistratie (BKR) in Tiel. 'We willen
natuurlijk niet dat klanten in de problemen raken door hun aankoop.'

Als de transactie in Tiel wordt goedgekeurd, krijgt de klant zwart op wit een
contract toegestuurd. Daarin staan onder meer de looptijd, de verschuldigde
rente en andere afbetalingen. Van Zeeland zegt een vergelijkbaar rentetarief te
hanteren als de banken.

Hoewel de website pas sinds een week in de lucht is, zegt Van Zeeland al
vijfduizend bezoekers te hebben geteld. Veertig aanvragen voor een horloge
zouden al in behandeling zijn genomen.

Verliest Breitling niet aan status als Jan met de pet zich ook zo'n luxe klokje
kan veroorloven? Van Zeeland denkt van niet. 'We hebben daar goed over
nagedacht, en geloof maar dat Breitling in Zwitserland er nog veel beter over
heeft nagedacht. Daarna pas hebben wij als eerste en enige toestemming gekregen
voor de site.'

Uurwerken ; Producten ; Sparen en beleggen ; Economie ; Financien ; Algemeen ;
Wetenschap en Techniek ; Technische Wetenschappen ; Instrumenten en Apparaten

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              12 of 108 DOCUMENTS

                                 de Volkskrant

                                December 8, 2001

Henk Schiffmacher ; >>ik denk nooit: was ik maar weer 18<<

BYLINE: TEKST NELL WESTERLAKEN ; FOTOGRAFIE WIM VAN DE HULST

SECTION: Magazine; Pg. 8

LENGTH: 2667 words


ZIJN OUDE KLANTEN ZIJN inmiddels VOORZIEN VAN tatoeages, en hebben nu GELD
genoeg om een schilderij te kunnen betalen. HENK SCHIFFMACHER, WERELDBEROEMD ALS
TATOEEERDER, HEEFT DE EERSTE TENTOONSTELLING VAN ZIJN SCHILDERIJEN in een museum
ACHTER DE RUG. AMBITIES? 'Zou toch prachtig zijn: het hertje van Schiff
macher?!'

Hij ziet Picasso staan in gedachten, aan het werk onder de druivenranken in
Antibes, streepjeshemd, korte broek, aangenaam in het zonnetje - in een paar
zinnen roept Henk Schiffmacher de foto op van de Spaanse kunstenaar. Zijn
beeldtaal is even kleurrijk als de doeken en panelen die hij beschildert, net zo
trefzeker als de duizenden pin-ups en ankers die zijn tatoeeernaald aanbracht op
evenzovele lijven.

Of het niet eens tijd werd om een leuk optrekje in een warm land te zoeken,
vroeg hij zich af. Hij wordt wat ouder tenslotte, en het leven plaatst soms
onverwacht zijn markeringspunten. Laatst nog bij de drogist.

'Ik begin een beetje slecht te lezen, dus ik op zoek naar een bril. Zie ik bij
de drogist van die brilletjes liggen. Heb ik er eindelijk eentje gevonden die
goed is, en daar staat dan bij: van 50 tot 55. Dan denk je: dat is het dan, he,
we worden 50 volgend jaar. Daarvan begin ik me zeer bewust te worden. Ik heb een
hele tijd een soort leeftijdloos bestaan geleefd, omdat ik in zo'n tattoo-wereld
zat met allerlei kids om me heen die me als een soort halve goeroe beschouwden:
de koning van de tatoeage, dat soort flauwekul. Wel heel leuk natuurlijk, maar
als je 50 wordt, dan mag je wel een keer gaan kijken of je de boel niet nog eens
een draai moet geven. Wordt het dan niet eens tijd voor een of ander leuk huisje
ergens in de Pyreneeen of in de buurt van Malaga om lekker verder te
schilderen.'

Al jaren een wereldwijd fenomeen als tattoo-master, maar toch een laatbloeier
naar eigen zeggen: 'Ik ben pas in '93 begonnen met schilderen. Dat wilde ik
eigenlijk al m'n hele leven, maar ik duwde het in een soort braaf-zijn opzij.
Mijn vader zei altijd: schilderen is goed voor lui die de hele dag in het cafe
zitten.' Schaterend: 'Daar heeft ie gelijk in gehad. Het cafe wordt nog steeds
frequent bezocht, maar nu ben ik volop aan het schil-

deren en dat is gewoon het aller leukste.'

Moet de aanzet tot de jongste stap in zijn carriere ooit zijn gegeven op de
Veluwse ambachtsschool waar hij een opleiding tot huisschilder voltooide, ook de
voormalige clien tele van zijn vermaarde, inmiddels op gedoekte tattooshop
noopte hem een nieuwe weg in te slaan: 'Ze hebben inmiddels tatoeages genoeg, en
zijn nu voldoende bemiddeld om een schilderij te kunnen betalen.' Cult of niet -
het zal hem worst wezen - feit is dat zijn eerste museale expositie, vorig jaar
in Zwolle, een succes was en dat zijn Schutters stukken deze zomer op de Pa ra
de - samen met Aldert Mantje - behalve com motie ook veel waardering wisten los
te maken. Mo men teel is hij onder meer doende met een opdracht voor het
West-Fries Museum in Hoorn in het kader van het voc-jaar. Bin nen kort neemt hij
in Los An ge les een platina cd in ontvangst van de bevriende rockband Red Hot
Chi li Peppers, die hem als ontwerper van hun cd-hoes wilden laten delen in hun
succes: zeven miljoen rock liefhebbers zijn nu in het bezit van een Schiff ma
chertje.

Kunst voor het volk? 'Herman (Brood - eed.) heeft iets opengebroken in de
kunstwereld: hij heeft kunst bij de gewone man gebracht. Het is na zijn dood
misschien te duur geworden, maar men heeft toch veel plezier gehad van dat
dingetje aan de muur.' Het hertje van Van Meegeren moet zijn 21ste-eeuwse
variant nog vinden, mijmert hij. 'Zou toch prachtig zijn: het hertje van Schiff
macher?!'

De weg naar de huiskamer werd voorlopig geopend door het Textielmuseum in
Tilburg dat hem de opdracht verstrekte tot het ontwerpen van een tafellaken. 'Ze
weten het nog niet, maar dat wordt een gigantische hit in de vs. Dat ding ligt
daar dan netjes met Thanks giving en kerst op tafel. Al die blote meiden,
doodskoppen, ankers en schepen, uitgevoerd in cremekleurig damast onder zo'n
keurige kalkoen, hartstikke leuk natuurlijk.'

Hij geniet. 'Jazeker, ik heb het ontzettend naar m'n zin. Er is wat rust gekomen
in m'n leven sinds ik de tattooshop en het tattoo-museum van de hand heb gedaan.
Dat hield me vast, ik moest er altijd zijn, dingen regelen, mensen aan het werk
houden. Ik heb twee fantastische dochters. En in '96 ben ik getrouwd, voor de
vierde keer alweer. Louise verstaat me volledig en ik versta haar. Zonder haar
zou ik helemaal een ongeleid projectiel zijn. Ze brengt orde in het bestaan.'

Louise is kunstenares Louise van Tey lin gen (35) partner-in-crime, muze,
reismaatje. Het was haar hand die orde bracht in huize Schiffmacher, die zijn
'absurde verzameling zonder lijn' herschikte tot een verpletterend visueel
festival, iets tussen museum en tempel in. Rituele voorwerpen, schedels,
uitheemse kledingstukken, maskers, uithangborden, houtsnijwerk, doorleefde heili
gen-

beelden en ongewisse exotica uit alle wind streken vormen een perfecte symbiose
met zijn eigen schilderstukken. Werk waarin de hand van de tatoeeerder zichtbaar
is: 'Het is onmiskenbaar een heel directe manier van tekenen, een heel direct
denken. Je sloopt alle fratsen eraf en je houdt keiharde dingen over.'

Vertelt een tatoeage een verhaal over diens drager, en hij heeft er zo'n
tachtig, een huis weerspiegelt zijn bewoner, meent hij: 'Een drieste grijppartij
van dingen die ik leuk vind.' Zo groot is zijn collectie dat een flink deel ligt
opgeslagen in dozen, zodat hij onlangs moest vaststellen dat het archiefje over
de verscheiden punk-artiest Dr. Rat aan de muizen ten prooi was gevallen.

De oorsprong van deze geexplodeerde kin derdroom lag op de zolder van een Har
derwijks slagersgezin, in het Mechels buf fetje waarin z'n vader wat personalia
bewaarde. 'In dat kastje begon het avontuur voor me. Er lag een groot dik
fotoalbum van een blauwe stof, met goud-op-snee, het logo van het korps
mariniers erop en zo'n koord aan de zijkant. Al m'n vader z'n foto's uit
Indonesie. Fotootje in Alexandrie, fotootje daar. Een prachtige wereld.'

Zijn kinderfantasie werd voorts geprikkeld door de inhoud van vaders houten
legerkist die onder meer een paar fijn geborduurde damesschoentjes van groen
fluweel bevatte, in een maat die zijn moeder niet had. En nog ziet hij z'n
aangenomen neef Frits terugkomen van de wilde vaart. Alsof het vleesgeworden
avontuur kwam binnenwandelen: Mexicaans hemd met rode cactussen, gitzwart haar
in een matje, een blote meid op elke arm getatoeeerd en een flamboyante
prinses-van-een-Turkse-vrouw aan z'n zijde.

Hij was 10 jaar, hij wist nog niet wat hij worden wilde. 'Ik was een soort
klussertje, de oudste in een katholiek slagersgezin op de gereformeerde Veluwe.
Mijn vader had in een katholiek voortplantingsrecord acht kinderen op de wereld
gezet, hetgeen een karig soort bestaan betekende. Als je meende een fiets te
moeten hebben, kreeg je een bel en dan zocht je maar uit hoe die fiets erbij
kwam.' Aldus gedwongen tot zelfredzaamheid exploiteerde hij een fietsenstalling
in het schuurtje, bracht ijsjes aan de man, sloopte koperen leidingen uit (al
dan niet) afgedankte auto's, bakte karrenvrachten patat of haalde oud papier op,
zich al gauw ontwikkelend tot werkgever van broertjes en zusjes.

'Mijn vader leerde me dat je voor jezelf moet zorgen. Een moeilijke man, maar
een interessante man. Als je met hem ging wandelen wist hij over elke boom wat
te vertellen, of waarom die boerderij die bepaalde naam had, hij had min of meer
uitgevogeld hoe breed de Hier den se beek was voor de eerste IJstijd en zo, en
kijk: daar hebben ze nog zo'n oud melk rek, die dingen.

'Dat verzamelen heb ik van hem; hij liet na z'n dood een enorm pak documenten
achter over Harder wijk. Hij was een soort amateur-historicus die nog het meest
hield van oude vissers en boeren die zo'n heel zuunig maar vroom bestaan
leidden. Mensen zonder gas en elektra met een waterput en een paar kippen die
nagenoeg zonder geld leefden.

'Hij kon opeens zeggen: kom op, aankleden. Op de brommer reden we dan 's avonds
het bos in waar een raar schijnsel hing, naar een groot, zwart ding dat op een
vliegende schotel leek waar allemaal rook uitkwam. Daar was dan de laatste
houtskoolbrander voor de laatste keer houtskool aan het branden. Dat is allemaal
verdwenen. Ik vind het waanzinnig leuk dat ik dat allemaal nog gezien heb.'

Pas later in zijn leven is hij z'n vader gaan begrijpen. 'Hij zag het helemaal
niet zitten dat ik een beetje de pacifist ging zitten uithangen in Nieuwersluis,
toen ik het leger in moest. Achteraf begreep ik dat er voor zijn generatie geen
grotere mindfuck is geweest dan die oorlog. Hij had een broer verloren in
Putten, en van alles meegemaakt als 17-, 18-jarig joch. Die dingen begrijp je
niet als je jong bent. Als we vroeger gingen wandelen in een bepaald stukje bos
kregen we een klets voor onze harses als we te veel herrie maakten. Waar om
wisten we niet. Bleek later dat ie daar verstopt had gezeten in de oorlog. Liep
die man daar te herbeleven wat er in de oorlog was gebeurd, en wij, kinderen, er
doorheen jakkeren. Dat kon natuurlijk niet.'

Kijken aan de andere kant van het tuinhek, op zoek naar het verhaal achter de
dingen zoals zijn vader, de voorkeur voor het pri mitieve; nooit heeft het Schif
f macher los- gelaten. Vele verre reizen maakte hij op zoek naar de oorsprong
van de tattoo, wat hem overigens soms in hachelijke omstandigheden bracht zoals
die keer in Borneo waar hij strandde in het oerwoud met Anthony Kiedis van de
Red Hot Chili Peppers. 'Maar die had gelukkig geld genoeg om een helikopter te
laten komen.'

Harderwijk ging hem te krap zitten na de ambachtsschool - de ramen van de halve
middenstand waren inmiddels door hem van etalageletters voorzien - de grote stad
lonkte. 'De meiden waren er mooier, reden op Mobi let jes met van die
soulbroeken aan.' Het hippiedom regeerde, maar Henk legde zich ijverig toe op
het etaleurschap van een firma in meubelen tegenover de Bijen korf.

Pas nadat hij zich op de fotografie had gestort en de overstap had gemaakt naar
de reclame-afdeling van de Bijenkorf, begon het volle leven. 'Met een heleboel
damesmodellen naar Ibiza en ja, die maakten een speelbal van deze jonge jongen.
Die voelde zich trouwens niet misbruikt, zal ik maar zeggen.'

Een keerpunt. 'Het ging goed met de fotografie. Ik was veel op reis, en dat free
lance-aspect lag me wel. Toen ik die draad eenmaal had gevonden, ontstond er een
soort volwassenheid waarin ik allerlei rare avonturen aandurfde.' Niet bang meer
om een jaar lang 'op te donderen naar Azie'. Smoorverliefd een damesmodel
achterna naar Tokio, alleen door naar Singapore, de Filipijnen en verder. De
braafheid voorbij. 'Ik ontdekte een manier van leven die ik eigenlijk nog steeds
bezig, een soort rock 'n' roll-achtig bestaan.'

De stad hulde zich intussen in het feestgedruis van de cocaine. 'Dus dat was
snuiven aan de bar bij Chez Nelly, het cafe van Gert-Jan Droge. We hadden
spiegeltjes met onze naam erin gegraveerd, die kon je ophalen bij de kassa.' Via
een fotoproject - hij werkte inmiddels voor Nieuwe Revu - rolde hij in de
tattoowereld. 'Ik kwam vaak bij Tattoo Peter in de St. Olofssteeg. Als het 's
zomers warm was, viel de ene Italiaanse klant na de andere flauw. Je hoorde
eerst een soort mama mia en dan sodemieterden ze uit hun stoel. Ik dacht: ik
moet toch eens weten wat die jongens ervaren, en heb er toen zelf een laten
zetten.'

Hij was dus niet ten prooi aan het Grote Onbewaakte Ogenblik, waarin veel van
zijn latere klanten een tatoeage lieten zetten. 'Veel mensen nemen een tattoo op
zwakke of moeilijke momenten in hun bestaan. Mensen die een kind zijn
kwijtgeraakt, hun moeder, of hun hond - groot en klein verdriet door elkaar.
Vaak worden tatoeages gezet in de puberteit of in een midlife-crisis, instabiele
perioden in het leven. Er zit een soort louterend aspect aan de pijn die het
tatoeeren meebrengt. Het is een primitief gegeven dat je geestelijke pijn
aanpakt met lichamelijke pijn. Bij primitieve volkeren vind je hetzelf de.
Zelfde momenten. Initiatieriten. Over gangen in het leven.'

Het heeft ook de meester verbaasd dat de tatoeage oprukte van de sociaal lagere
klassen naar semi-intellectuele, artistieke kringen. 'Vroeger moest je twee
dingen niet hebben als je iets wilde worden: een tatoeage en S5. Het was toen
onvoorstelbaar dat bijna elke treinconducteur of politieagent een tatoeage had,
zoals tegenwoordig. Maar het mag nu. De hele folk art is weer teruggekomen, daar
heeft het mee te maken.'

De autobiografische verhalen op zijn eigen vel omvatten onder meer z'n liefdes,
z'n kinderen en z'n reizen. Herinne rin gen, souvenirs uit de binnenlanden van
Borneo of schamele hutjes in de Pacific. 'Het zijn de stempels in m'n paspoort.
Als ik morgen naar Nieuw-Zeeland bel en vertel dat ik kom, staan de Maori's
zingend op de airport. Dat is wel heel erg leuk.

'Primitieve kunst heeft een lading die de onze vaak mist, omdat het bijna altijd
functioneel is. Die stilering, die versimpeling erin vind ik prachtig. Op
afgelegen eilanden kom je vormen tegen alsof Schoonhoven het zootje heeft
gemaakt. Het is een soort beeldtaal, een schrift. Het zijn vaak uitingen van een
complexe denkwereld. In Papoea Nieuw-Guinea bijvoorbeeld zijn ze bang voor
alles: die geest moet je buiten de deur houden, die moet je te vriend houden
want anders gaat het mis. Die symboliek spreekt me zeer aan.'

De magie van het primitieve ligt soms dichter bij huis dan hij vroeger voor
mogelijk hield. Een paar jaar geleden aanvaardde hij de tocht naar Santiago de
Com postella, vanaf Pam plo na, 675 kilometer te voet met zijn Louise, ten einde
een aflaat te halen. 'Je loopt door het oude Eu ro pese geloof, dat deel wat
niet gepakt is door de reformatie. Kerken met beelden van achthonderd jaar oud.
Het sterft van de rare beelden. Staat daar zo'n dame met twee borsten op een
plankje, een Chris tus met gebroken botten. Dan ineens is het katholieke geloof
net zo bizar als laat ik zeggen het hindoeisme.'

Opeens stond daar in het katholieke Spanje weer het jongetje uit Harderwijk,
Henk Schiffmacher, misdienaar. 'Ik was dus op de hoogte met m'n heiligen. Ik heb
zelfs nog een stukje Gregoriaans met een oude non staan meetetteren, in m'n
korte broek met m'n getatoeeerde benen. Zo'n non van anderhalve turf hoog;
geweldig vond ze het.

'Ik ben blij dat ik dat katholieke deel heb meegekregen. Liep ik daar 's
ochtends door de ijskoude straten van Harderwijk, stikdonker, en dan duwde je
zo'n hele grote gekuifde houten deur open, zo'n fantastisch stuk houtsnijwerk.
De warmte zoog je naar binnen. De nonnen ruisden al in het rond met hun
wapperende rokken. Je moest van een behoorlijk kaliber zijn, want die nonnen
kenden de hele mis uit hun hoofd. Als jij fouten maakte, kreeg je op je
sodemieter. Werd je later verrot gescholden door zuster Pa cifica. Op weg naar
Santiago dacht ik: het is een blessing dat ik dat allemaal heb meegemaakt, want
het is toch een leuk geloof geweest.

'Een religieuze ervaring heb ik niet gehad onderweg, daarvoor ben ik te veel een
observer. Ik kijk ook nooit zo naar binnen bij mijzelf. Rust is iets dat me niet
helemaal eigen is, ik blijf enthousiast van de ene kant naar de andere rennen.
En wat ik nou zo leuk vind: je begrijpt steeds meer, naarmate je ouder wordt, de
samenhang van de dingen. Ik denk nooit: was ik maar weer 18. Ik vind het
fantastisch om hier te zijn, om in de wereld te zijn, en het wordt alleen maar
leuker.'

streamers >> je sloopt alle fratsen eraf en je houdt keiharde dingen over <<

>> veel mensen nemen een tattoo op zwakke of moeilijke momenten in hun bestaan
<<

>> het is een primitief gegeven dat je geestelijke pijn aanpakt met lichamelijke
pijn <<

Schiffmacher en zijn vierde vrouw Louise van Teylingen.

coverfoto wim van de hulst

Kunstnijverheid ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              13 of 108 DOCUMENTS

                                 de Volkskrant

                                December 3, 2001

Halsstarrige held geeft Dood Paard geen vleugels ; THEATER

BYLINE: MARIAN BUIJS

SECTION: Kunst; Pg. 11

LENGTH: 477 words


Woedend zijn ze, de Romeinen. Het gewone volk voelt zich uitgebuit door hun
volksvertegenwoordiger en slaat aan het muiten. De acteurs van Dood Paard
rotzooien met worsten en mayonaise, ze steken met vunzige gebaren de draak met
het fatsoen. Als tegendraadse kinderen verbeelden ze de opmaat tot Shakespeare's
Coriolanus.

Maar als diezelfde volksvertegenwoordiger een oorlog wint tegen een naburig
volk, dragen ze hem ineens op handen. Hij moet Coriolanus heten en consul
worden. Ook toen was de volksgunst verraderlijk: dreigt hij in hun ogen teveel
macht naar zich toe te trekken, dan laten ze hem ongegeneerd vallen. Eenmaal
verbannen gooit hij het op een accoordje met zijn vroegere vijand om Rome een
lesje te leren.

In Coriolanus laat Shakespeare de maatschappij zien als een jungle. De
vechtersbaas uit de titel, door zijn moeder als oorlogsheld opgevoed, is
uiteindelijk een speelbal van het volk. Het is een cerebrale tekst met hier en
daar prachtige passages, door Manja Topper en Kuno Bakker van Dood Paard mooi
vertaald.

Het gezelschap heeft er een heldere voorstelling van gemaakt, die ook zonder
enige voorkennis van het stuk met gemak te volgen is. Dat is een verdienste,
zeker nu zes acteurs zo'n zestien rollen spelen. Maar alleen daarmee ben je er
niet. Op enkele fraaie spelers na, Benjamin Verdonck in de titelrol, Manja
Topper met een uitdagend zwangere buik als Coriolanus' moeder en Annemieke
Schenke, is de rest nog erg wisselvallig.

De stijl van Dood Paard - spelen in het hier en nu - werkt deze keer bij een
aantal acteurs zichtbaar gemakzucht in de hand. Het mooist zijn de scenes die
rustig worden gespeeld en het stuk met al zijn maatschappelijke dilemma's tot
zijn recht laten komen. Maar die worden te vaak ontsierd door nietszeggende
leukdoenerij en meligheid. En waarom het een half uur voor het einde ineens gaat
regenen, blijft een raadsel. Drie acteurs worden door en door nat, zonder dat
daar enige aanleiding voor is. Zulke toevoegingen lijken overbodige noodgrepen
om schwung in het stuk te brengen.

Gelukkig lukt het nieuwkomer Benjamin Verdonck als Coriolanus daaraan te
ontkomen. Hij toont een oprechte onverzettelijkheid die aanspreekt. Want moet je
wel op je knieen gaan als je zo door je aanhangers wordt vernederd? In alle
heftigheid kiest hij ervoor het verleden niet te vergeten en zijn verraders met
de nek aan te blijven zien.

Die halsstarrigheid moet hij uiteindelijk met de dood bekopen. Dat slot zet je
niet alleen aan het denken over de onmogelijkheid een rechtvaardige samenleving
te scheppen, het is ook het enige moment dat er een zweem van drama opduikt.
Maar niet genoeg om de voorstelling met terugwerkende kracht alsnog vleugels te
geven.

Coriolanus van Shakespeare door Dood Paard. In Frascati Amsterdam, 30 november.
Tournee.

Theater ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              14 of 108 DOCUMENTS

                                 de Volkskrant

                               November 24, 2001

Hebberig

SECTION: Forum; Pg. 9

LENGTH: 478 words


KPN-topman Scheepbouwer slaakte vorige week vrijdag bij de presentatie van het
sociaal plan van zijn onderneming een verzuchting. Na zijn aantreden had hij
toch zoveel energie moeten steken in het overbrengen van de boodschap dat KPN op
sterven na dood was. Maar goed, de boodschap was overgekomen en de bonden hadden
ingestemd met een groot offer, bevriezing van de inkomens gedurende twee jaar.

In ruil daarvoor daalde het aantal gedwongen ontslagen van 4800 maar 2800. Van
zijn kant deed Scheepbouwer de toezegging dat het aantal te schrappen
arbeidsplaatsen in de nabije toekomst niet meer dan 5300 zou bedragen (10
procent hoger dan de reeds overeen gekomen 4800). Zelf levert hij gedurende twee
jaar 15 procent van zijn salaris in.

Een week later is duidelijk dat de KPN-topman rekening houdt met een
banenverlies van 6100, een extra verlies van 1300 banen. Dat valt op te maken
uit het prospectus dat KPN deze week publiceerde bij de aankondiging van de
aandelenemissie ter waarde van vijf miljard euro, waarmee KPN in ieder geval tot
eind 2004 wordt gered. In het prospectus staat ook dat Scheepbouwer bij zijn
aantreden enkele maanden geleden een beloning heeft bedongen van 1,57 miljoen
opties, uit te oefenen in 2005. Op papier is dit bezit nu al 6,5 miljoen gulden
waard. Bij een kalme koersstijging kan dit groeien tot tientallen miljoenen.

KPN-werknemers voelen zich bekocht, zo blijkt uit de reacties. Zoals een
vakbondsman het verwoordde: dit gaat de gewone man in de groene auto boven de
pet. En dat is vermoedelijk nog zacht uitgedrukt.

Nederlandse ondernemers hebben lang met elkaar gedebatteerd over zorgvuldig
ondernemersbestuur, zogeheten corporate governance. Veelvuldig werd er hoog
opgegeven van het geven van het goede voorbeeld en het eerlijk communiceren over
het bedrijfsbeleid. Tot zover de theorie. In de praktijk lijkt KPN-topman
Scheepbouwer dit debat geheel te zijn ontschoten.

Scheepbouwer heeft op twee belangrijke punten steken laten vallen. Hij
overschrijdt nadrukkelijk de afgesproken marge over het aantal nog te schrappen
banen. En waar het een nieuwe topman van een noodlijdend bedrijf betaamt met
zijn inkomsten het goede voorbeeld te geven, toont Scheepbouwer zijn hebberige
kant. Extra navrant is dat hij als KPN-commissaris medeverantwoordelijk was voor
de problemen van het bedrijf. Dan is een bescheiden opstelling een kwestie van
elementair fatsoen.

Dat de KPN-werknemers hun nieuwe topman vooralsnog niet hard kritiseren, zal te
maken hebben met het sociaal plan waar zij zich binnenkort over moeten
uitspreken. Niettemin hoeft Scheepbouwer zich niet te verbazen wanneer er alsnog
een storm van protest tegen zijn handelwijze opsteekt. Want daar is alle
aanleiding toe.

Telecommunicatie ; Sociale partners ; Management ; Economie ; Bedrijfsleven ;
Sociale Economie ; Infrastructuur

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              15 of 108 DOCUMENTS

                                 de Volkskrant

                               November 23, 2001

Verplichte kost voor ambtenaren ; Zonder meer een heel sterk stuk

BYLINE: VAN ONZE VERSLAGGEEFSTER TRUUS RUITER

SECTION: Kunst; Pg. 10

LENGTH: 519 words

DATELINE: MIDDELBEERS


'Wij zitte hier nou wel, maar hier hebbe nog verrekes gezete.' Boerin Truus
spuugt de woorden uit. Het is waar wat ze zegt, weet iedereen. Nog geen drie
jaar geleden liepen hier varkens rond. Het toneelstuk Truus en Connie, dat
woensdagavond op de boerderij van de familie Van Kollenburg wordt gespeeld, is
beangstigend reeel.

Een kleine veertig belangstellenden zijn afgekomen op de besloten voorstelling
van Zuidelijk Toneel Hollandia in het Brabantse Middelbeers. Boeren en
boerinnen, een veearts, vertegenwoordigers van de Rabobank en van de Vakgroep
Varkenshouderij van de ZLTO (Zuidelijke Land- en Tuinbouworganisatie) - allemaal
op persoonlijke uitnodiging van Kees en Ria van Kollenburg.

Zoals zoveel varkensboeren moesten ook zij het pijnlijke besluit nemen te
stoppen met het bedrijf. Niet door de gevolgen van de pest, die een jaar eerder
ook in deze streek slachtoffers maakte, maar vanwege de nieuwe Welzijnswet: de
investeringen om de lage stallen geschikt te maken waren te groot.

Als 'boerin Connie' vertelt over de dag dat de varkens weggehaald werden, over
'het circus' van vrachtwagens, mannen in witte overalls en de grijpers, is het
doodstil en worden emoties weggeslikt. Wat er met je gebeurt als je je bedrijf,
je dieren, kwijtraakt, dat is moeilijk uit te leggen, vinden de boeren zelf. Van
Kollenburg: 'Zelfs mijn eigen broer en zuster begrijpen het niet.'

Het lijkt alsof het toneelstuk Truus en Connie van Zuidelijk Toneel Hollandia
wel iets wezenlijks duidelijk weet te maken. Wim Leys, sociaal pastoraal werker
van het ZLTO, vraagt de aanwezigen na afloop wat ze herkenbaar vonden. 'De
machteloosheid', zegt iemand. 'De dubbele moraal', zegt een ander, 'enerzijds
blij zijn de opkoopregeling, maar toch niet gelukkig met de hele gang van
zaken.'

Een derde is vooral getroffen door de opmerking van 'boerin Truus' dat ze er
zonder boerenbedrijf niet meer bijhoort. 'Je gaat niet meer naar de
jaarvergadering en de boerengezinsdagen.'

Iedereen vindt het zonder meer een 'heel sterk stuk'. 'Wij weten hoe we het
emotioneel beleefd hebben', zegt een boer, 'maar de gewone burger kan zich dat
niet voorstellen. In dit stuk wordt die problematiek voortreffelijk verbeeld'.
'Het zou in het hele land gespeeld moeten worden', oppert een ander, 'en het zou
bevredigend zijn als ook mensen uit de ambtelijke kringen dit stuk konden zien'.
Deze opmerking vindt veel bijval: 'Het zou verplicht moeten worden voor
ambtenaren!'

De actrices Elsie de Brauw (Connie) en Chris Nietvelt (Truus) komen er ook even
bij zitten. Truus en Connie, maar ook Nageslacht, over een boerin en een
overgebleven varken, werd al een paar keer op een boerderij gespeeld. 'Ik merk
dat erg scheelt waar we spelen', zegt De Brauw. 'In een gebied waar de
varkenspest niet is geweest, willen de mensen meer een leuke avond. Hier is dat
anders.'

Truus en Connie en Nageslacht worden door Zuidelijk Toneel Hollandia als
publieksvoorstellingen nog t/m 16 december gespeeld in de Verkadefabriek,
Tramkade, Den Bosch; reserveren tel. 040-2460656.

Toneel ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              16 of 108 DOCUMENTS

                                 de Volkskrant

                               November 22, 2001

Wat je niet kunt dragen, hang je aan de muur

BYLINE: VAN ONZE MEDEWERKSTER DORIEN TAMIS

SECTION: Kunst; Pg. V3

LENGTH: 644 words

DATELINE: AMSTERDAM


Wie denkt dat de hedendaagse fashion victims zich tot in het belachelijke
uitsloven om er volgens de laatste mode bij te lopen, heeft er geen weet van wat
daar in het verleden voor nodig was. Neem nou die twee Venetiaanse jongelingen
die zo graag wilde rondparaderen in goudbrokaat - een gewilde stof die gewone
burgers daar volgens de wet niet mochten dragen - dat ze zich ten einde raad
vervoegden bij de hertog van de rivaliserende stadstaat Milaan.

Die loste het probleem voortvarend op: hij verhief de heren in de adelstand.
Uitgedost in, letterlijk, schitterende kledij kon het tweetal terug naar huis.

Het is maar een van de vele anekdotes uit het proefschrift Gold Brocade in
Renaissance Painting. An Iconography of Riches dat kunsthistoricus Rembrandt
Duits vandaag aan de Universiteit van Utrecht verdedigt. Voor zijn publicatie
onderzocht hij de relatie tussen textielnijverheid en schilderkunst.

Kijkend naar schilderijen uit de Renaissance, van grofweg de veertiende tot
midden zestiende eeuw, begrijp je niet waar die fatjes uit Duits' verhaal zich
druk over maakten. Want van de Italiaanse meester Giotto tot aan de Vlaming Jan
van Eyck wemelt het van de stoffen met ingeweven patronen van echt goud- of
zilverdraad. Iedereen droeg brokaat.

Maar niets is minder waar, zo stelt Duits in zijn proefschrift. De prijs voor
het allerkleinste metrage goudbrokaat, zo'n 60 bij 60 centimeter, bedroeg twee
keer het jaarsalaris van een meester-metselaar - een goedverdienende aannemer
van nu. Goudbrokaten kleding was slechts weggelegd voor de aller-rijksten. En de
aller-aller-rijkste man van zijn tijd, de hertog van Bourgondie, had nog niet
eens een brokaten doubletje (equivalent van het tegenwoordige colbert) voor de
prijs van zijn aller-aller-allerduurste schilderij.

Met de alledaagse werkelijkheid heeft de brokaten kleding op schilderijen dus
maar weinig te maken. Sterker nog, de meeste schilders die het in hun
voorstellingen verwerkten, zullen zo'n stof nooit daadwerkelijk in handen hebben
gehad. Tot dat inzicht kwam Duits in de eerste plaats omdat geschilderd brokaat
maar weinig overeenkomst vertoont met echte stoffen. De patronen die de
kunstenaars schilderden, blijken vaak ontleend aan andere, goedkopere stoffen,
of zelfs compleet aan hun fantasie ontsproten.

Om zijn bevindingen te staven, ging Duits zelfs zo ver dat hij samen met een
fysicus een computerprogramma ontwikkelde dat het geplooid geschilderde
goudbrokaat als het ware kan uitvouwen. En ook dan blijkt dat de gouden patronen
niet kloppen, en dat er dus niet 'naar het leven' geschilderd werd.

Duits laat weinig heel van het idee dat oude schilderijen een getrouw beeld
geven van de realiteit. Nu is die conclusie zeker niet nieuw, maar Duits'
veelzijdige aanpak is dat wel. En met een eenvoudig computertrucje laat hij zien
hoe bepalend de keuze van de te schilderen stof was voor de stijl van een
schilder. Op een paneel van Hans Memling verwisselde de kunsthistoricus de
oorspronkelijke brokaten - virtueel, wel te verstaan - door stoffen uit
schilderijen van een tijdgenoot, de Italiaan Crivelli. Het verleent het
minitieuze werk van de in Brugge werkzame meester opeens een onmiskenbaar
zuidelijke uitstraling.

Diegenen die zich goudbrokaten kleding konden permitteren, hoefden daar niet ook
nog eens schilderijen van te hebben, concludeert Duits. Juist diegenen die het
zich in werkelijkheid niet konden veroorloven, kochten werk, overladen met
geschilderde, weelderige stoffen. Zo'n schilderij karakteriseert Duits als
'status voor wannabe's'. En omdat daar in de Renaissance ook al veel van waren,
garandeerde dat veel schilders een goedlopende praktijk.

Paneel van Hans Memling origineel (links) en met computerafbeelding van Crivelli
(rechts).

Schilderkunst ; Geschiedenis ; Kunst en Cultuur ; Kunst ; Beeldende Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              17 of 108 DOCUMENTS

                                 de Volkskrant

                               November 21, 2001

De zachte sfeer van de nostalgie

BYLINE: MERLIJN SCHOONENBOOM

SECTION: Kunst; Pg. 11

LENGTH: 341 words


Ook op de tentoonstelling Mnemosyne in de Amsterdamse Veemvloer worden
herinneringen tot kunst gemaakt. Mnemosyne: het klinkt als een ziekte, maar het
is de Griekse naam van de godin van de herinnering, moeder van de muzen. Vijf
kunstenaars zijn bijeengezocht in wiens werk herinneringen een belangrijke rol
spelen.

Bijna al het werk op deze tentoonstelling ademt de zachte sfeer van de
nostalgie. Dat komt niet in het minst door de tentoonstellingsruimte zelf. Het
oude pakhuis is als de theatrale verbeelding van het geheugen, met zijn vochtige
bakstenen en schemerige lichtval. En de kunstwerken worden flarden uit dit
geheugen.

Zo maakte Maurice van Tellingen een kleine houten lichtbak met een gordijn
ervoor, z.t. (2001). Achter het doorschijnende gordijn zijn de contouren te zien
van een kamerraam met halfopen balkondeur. Als je dichtbij komt hoor je het
geluid van stemmen, vaag als in een verre herinnering.

Verderop staat een draaimolen van enkele meters breed, Speelplaats met muziek
(2000) van Harald Kohneke. Hij lijkt wel van zand gemaakt en draait maar in
hetzelfde tempo rond. Het begeleidende kindermelodietje gaat echter steeds
sneller tot het pijnlijk is, en wordt dan weer langzaam. De draaimolen is als
een versteende herinnering aan de kindertijd. Soms idyllisch, soms wrang.

Er is op deze tentoonstelling weinig variatie in thematiek, en dat is wat mager
voor een eerbetoon aan de godin Mnemosyne.

Alleen de video van Sabine Mooibroek A t/m Q. Een wereld vol geheimen. (2001)
doorbreekt bruusk de mijmerende atmosfeer.

Zij confronteert 'gewone' Nederlanders met een begrip uit de 'Begrippenlijst
Vreemdelingenbeleid' van het ministerie van Justitie. 'Medenaturalisatie', of
'quotumbeleid'. De meeste mensen raken in de war, en beginnen lacherig te
improviseren om deze staaltjes van ambtelijkheid te doorgronden.

Mnemosyne. Over herinnering en authenticiteit. De Veemvloer, Van Diemenstraat
410, Amsterdam. T/m 15 december. Wo-za, 13-18 uur.

Beeldende kunst ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              18 of 108 DOCUMENTS

                                 de Volkskrant

                               November 20, 2001

Turken zuchten onder herstelregime IMF

BYLINE: VAN ONZE VERSLAGGEVER ERIC OUTSHOORN

SECTION: Voorpagina; Pg. 16

LENGTH: 665 words

DATELINE: ANKARA


Turkije zucht onder het strenge monetaire regime van IMF en Wereldbank. Voor de
gewone man stijgen de lasten, en wie nog werk heeft, heeft geluk. Toch kan het
niet anders, zegt Ajay Chhibber, de Wereldbank-directeur voor Turkije.

Turkije worstelt. Het land had het al moeilijk sinds de economische crisis van
begin dit jaar. Maar ondanks leningen van het Internationale Monetair Fonds
(IMF) van bijna 16 miljard dollar, gaat het niet veel beter. Zou de economie
volgens minister K. Dervis voor de aanslagen in de VS met 5,5 procent krimpen,
nu wordt 7,5 tot 8 procent krimp voorzien.

Verheugend nieuws bracht dit weekeinde de jaarvergadering van het IMF en de
Wereldbank: het IMF stelt nog eens 10 miljard dollar beschikbaar om het tekort
in de Turkse boeken aan te vulllen.

Toch overheerst somberheid. Ook bij de Pakistaan Ajay Chhibber (47), directeur
Turkije voor de Wereldbank. Voor 11 september waren er tekenen van herstel. De
toeristenindustrie had zich goed hersteld van de klappen die de sector in 1999
opliep na de dreiging van aanslagen door de PKK en de grote aardbeving van 19
augustus. Maar weer blijven de stranden en de hotels leeg.

Chhibber stelt dat de huidige crisis al in 1999 is ontstaan. Maar de oorzaken
liggen dieper en verder in het verleden. 'Turkije is economisch gezien
structureel veranderd in de jaren tachtig onder president Turgut Ozal. Hij heeft
de stoot gegeven tot een zekere liberalisering van de economie.'

Maar, zegt Chhibber, de logische vervolgstap bleef uit; er werd weinig gedaan
aan verdere privatisering van banken, energiebedrijven, telecommunicatie en
aanbesteding van publieke werken.

'Aan die ideale broedplaats van corruptie veranderde tien jaar lang weinig. Neem
de bankensector: de regering leende geld tegen een hoge rente, met als gevolg
dat bijna iedere industrieel een eigen bank stichtte. Ook in de publieke sector
vierde corruptie hoogtij.'

In de agrarische sector is er eveneens veel mis; daar werkt 46 procent van de
beroepsbevolking, terwijl de sector slechts 10 procent bijdraagt aan het bruto
nationaal product. Die opbrengst liep bovendien terug. Chhibber: 'Onder druk van
lokale politici gaf de staat subsidies aan boeren uit hun kiesdistrict om
bepaalde producten te verbouwen, zoals tabak aan de Zwarte-Zeekust en hazelnoten
in het Oosten. Dat kostte de gemeenschap 5 miljard dollar per jaar, terwijl
slechts de helft van dat geld bij de boeren terecht kwam. '

De Wereldbank bepleit een ander systeem; subsidieer de boeren rechtstreeks en
laat ze zelf uitmaken wat ze willen verbouwen.

Volgens Chhibber speelt de Wereldbank een belangrijke adviesrol bij de
privatisering van overheidsbedrijven. 'Er zijn twee soorten bedrijven te
privatiseren. De roadshow assets: petrochemie, telecommunicatie en
vliegmaatschappijen. Voor de staat is dat makkeljk te verkopen - ofschoon de
luchtvaart sinds de aanslagen in de VS een ander verhaal zijn.' Maar hier verzet
rechts zich tegen, om ideologische redenen - uitverkoop van 'onze kroonjuwelen'
-, of omdat ze de prijs te laag vinden.

Links daarentegen loopt te hoop tegen privatisering van andere verlieslijdende
overheidsondernemingen. ' Privatisering zal onherroepelijk leiden tot
afslanking. De bonden zijn daartegen, want zij vrezen massa-ontslagen. Maar die
bedrijven zijn geen kroonjuwelen, eerder bloedende maagzweren.'

Chhibber zegt goed te beseffen dat de maatregelen die IMF en Wereldbank hebben
opgelegd, hardvochtig uitpakken voor de Turkse bevolking. Maar de maatregelen
zijn 'noodzakelijk'.

De Wereldbank-directeur spreekt tegen dat de bank geen oog heeft voor de sociale
schaduwkanten van het herstelprogramma. Er is 500 miljoen dollar uitgetrokken
voor hulpprogramma's aan de armen. Een deel daarvan wordt besteed aan een
project dat moet voorkomen dat arme mensen hun kinderen wegens geldgebrek van
school halen.

Nationale economie ; Internationale organisaties ; Recht ; Politiek en Staat ;
Volkenrecht ; Economie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              19 of 108 DOCUMENTS

                                 de Volkskrant

                               November 15, 2001

Glimlachen Wuiven Glimlachen

BYLINE: BERT WAGENDORP

SECTION: de Voorkant; Pg. V1

LENGTH: 954 words


Het is volbracht: de kennismakingsronde door de twaalf provincies van Zijne
Koninklijke Hoogheid de Prins van Oranje en zijn verloofde Maxima Zorreguieta
komt vandaag in Assen aan zijn einde. Even geen voorlichting over Betuwelijn of
Waddenproblematiek meer. En even niet meer hoeven zwaaien.

Twaalf provincies en vier grote steden binnen elf weken. Alle commissarissen van
de koningin, tientallen burgemeesters en horden andere functionarissen.

Kunstenaars, boeren, leraren, dokters, managers, stedebouwkundigen,
vrijwilligers, dijkgraven, dak- en thuislozen, sporters, ambtenaren,
buurtwerkers, directeuren, junks en God mag weten wie nog meer: allemaal
trappelend van ongeduld om hun verhaal te vertellen, in de stellige verwachting
van ongeveinsde aandacht, een vriendelijk weerwoord en een warme glimlach.

Dit alles omlijst door hagen van tienduizenden enthousiast zwaaiende gewone
burgers zonder uitnodiging, hun ogen op niets anders gericht dan op jou, daar in
de historische tram, de omnibus, koets, antieke bus of automobiel.

Wuiven. Glimlachen. Handenschudden. Glimlachen. Wuiven.

Is het een wonder dat Willem-Alexander, een ervaringsdeskundige in dit soort
zaken, jou, zijn aanstaande vrouw, op momenten waarop je je even onbespied waant
moed dient in te spreken?

Je komt uit Buenos Aires, je kent de vrijheid van New York. Je hebt je geliefde
ontmoet in Sevilla: geen woord over een kennismakingstournee door de gewesten.

En dan, opeens, vind je jezelf terug, luisterend naar de heer J.A.M. Hendrikx,
commissaris der koningin te Overijssel, die je, onder het motto Overijssel
Verrassend Veelzijdig, uitleg verschaft over de stand van zaken en de verwachte
ontwikkelingen in zijn provincie.

Plotseling loop je over de afdeling neonatologie van de Isala Klinieken in
Zwolle, waarna de productielijn van de Scaniafabriek alweer wacht.

Opeens is daar mevrouw prof. dr. L.E.M. Vet, directeur van het Nederlands
Instituut voor Oecologisch Onderzoek - Centrum voor Estuariene en Mariene
Oecologie in Yerseke, die je bijpraat over de ecologie van het brakke water.

In de bus van Zevenaar naar Oosterbeek word je geinformeerd over de
plattelandsvernieuwing in de Gelderse regio. In de Kunstvereniging te Diepenheim
gaat het over de plattelandsontwikkeling in de Overijsselse regio. In cafe
Hammingh in Garnwerd staat de plattelandsontwikkeling in de Groningse regio
centraal. Op de terp van Hegebeintum word je toegesproken over de
plattelandsontwikkeling in de Friese regio.

De dijkgraaf van het Hoogheemraadschap van de Alblasserwaard en de
Vijfheerenlanden verhaalt over de problematiek van het Groene Hart. Na het
bezoek aan Huis ter Heide weet je opeens misschien wel meer dan je lief is over
het thema Hart van de Heuvelrug.

Op de oprijlaan van hotel-restaurant De Klinze word je geconfronteerd met
kaatsers en fierljeppers. Je kijkt in een tunnel voor de Betuwelijn, rijdt langs
ruinewoningen en bezichtigt de eerste pijler van de Oosterscheldekering.

Het natuurontwikkelingsplan Tureluur, je wist niet dat het bestond.

Je bekijkt het programma voor het bezoek aan Utrecht, en je leest: 'Er wordt
gesproken over de noodzaak van een dialoog tussen bevolkingsgroepen, over de
ontwikkeling van het Utrechtse centrum en over de integrale aanpak van het
naoorlogse Kanaleneiland.' Even zinkt de moed je in de schoenen, maar je weet
dat het bijna is volbracht.

Je had het je allemaal niet gerealiseerd, die avond in Sevilla.

De molens van de Kinderdijk.

De molens van de Zaanse Schans.

De Kaasmarkt van Alkmaar.

De Grote Kerk in Breda. De Eusebiuskerk in Arnhem. De Grote Kerk in Wijk bij
Duurstede. De Bergkerk in Deventer. De St. Janskerk in Gouda. De Sint Servaas in
Maastricht.

Uit het persbericht van de RVD, d.d. 4 september: 'Zijne Koninklijke Hoogheid de
Prins van Oranje en zijn verloofde Maxima Zorreguieta zullen in de maanden
september, oktober en november van dit jaar de twaalf provincies en vier grote
steden van Nederland bezoeken. De Nederlandse Antillen en Aruba zullen later
worden bezocht. De bezoeken vinden plaats in het kader van de introductie van
Maxima Zorreguieta in de Nederlandse samenleving. Doel van de bezoeken is
wederzijdse kennismaking met autoriteiten en inwoners van de provincies en de
steden. De bezoeken zullen een interactief karakter dragen.'

Je vraagt je af of de doelstelling is verwezenlijkt. Eigenlijk heb je geen idee.

Zestien keer Koninginnedag in de herfst. Je had tot voor kort nooit van het
woord gehoord, maar opeens snak je naar nazorg.

Je hoort je verloofde zeggen: 'Nederland valt eigenlijk best mee.' Je denkt:
minstens een maand niet meer glimlachen, niet meer wuiven; geen vragen meer en
geen antwoorden.

Je wist niet wat het was, een gouden kooi.

Even voel je een steek van heimwee naar de eenzaamheid van de pampa's.

Raymond Ruttings foto's van de kennismakingstournee zijn te zien in de expositie
Ja, ik wil, over koninklijke huwelijken 1791-2002, in De Nieuwe Kerk, Amsterdam,
van 17 november tot en met 20 januari 2002.

In het boek Maxima on Tour zijn

80 foto's van Raymond Rutting met begeleidende teksten gebundeld. Uitgave: Het
Spectrum i.s.m. de Volkskrant en De Nieuwe Kerk.

ISBN 90 274 7688 8. Intekenprijs tot 15 december fl 22,50 via
www.volkskrant.nl/etalage. Daarna ook te koop in de boekhandel voor fl 27,55.

Aankomst in Roermond, Limburg.

Foto's Raymond Rutting - de Volkskrant

Een jongen is net te laat om Maxima een boeket te geven. Kinderdijk,
Zuid-Holland.

Daklozencentrum in Leeuwarden, Friesland.

Wachtend publiek in Yerseke, Zeeland.

Koningshuizen ; Provincies ; Recht ; Politiek en Staat ; Staatsrecht ;
Staatsvormen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              20 of 108 DOCUMENTS

                                 de Volkskrant

                                November 2, 2001

'Na de oorlog moet je pardon verlenen' ; ADAM MICHNIK PLEIT VOOR VERZOENING MET
DE COMMUNISTISCHE ONDERDRUKKERS

BYLINE: DOOR MICHAEL ZEEMAN

SECTION: Cicero; Pg. 28

LENGTH: 2234 words


De Poolse schrijver Adam Michnik nam al jong een dwarse houding aan jegens het
communisme, en belandde in de gevangenis. Hij was een drijvende kracht achter de
vakbond Solidarnosc. Hoe te leven onder overheersing werd een belangrijk thema
in zijn werk. Hij richtte in 1989 het eerste onafhankelijke Poolse dagblad op,
de Gazeta Wyborcza, nu de belangrijkste krant in zijn land. Woensdag ontvangt
hij - samen met de Italiaanse schrijver Claudio Magris - de Erasmusprijs 2001
uit handen van prins Bernhard. 'Ooit waren mijn vrienden misdadigers en
illegalen, 'tegenwoordig moet ik op bezoek bij vorsten en staatshoofden.'

HET IS een prettige bende op de redactie van de Gazeta Wyborcza en ook in het
kantoor van de hoofdredacteur, Adam Michnik, heerst de aanstekelijke chaos van
iemand die geneigd is zichzelf te relativeren. Overal zwerven stapels oude
kranten, knipsels, openbarstende mappen, brieven en rondom staan kasten vol
boeken: het doet denken aan de kamer van een ouderejaars student van een
kwarteeuw geleden.

'Mensen die menen dat je een krantenredactie eruit kunt laten zien als een
aangeharkt kantoor zijn conservatief', stottert Michnik. 'Creativiteit gedijt
niet in een ordelijke omgeving.'

Buiten, achter het gebouw van de krant, is de rommel nog groter. Daar wordt druk
gewerkt aan de nieuwbouw, waar de redactie met ingang van volgend jaar in zal
trekken. Het gaat namelijk goed met de Gazeta Wyborcza. Wat Adam Michnik in zijn
eentje begon, bij gelegenheid van de eerste enigszins vrije verkiezingen (Gazeta
Wyborcza betekent 'verkiezingskrant') nu twaalfeneenhalf jaar geleden, is
inmiddels uitgegroeid tot een grote kwaliteitskrant.

'De grootste in Polen, de grootste ook in alle landen van Centraal- en Oost-
Europa die vroeger achter het IJzeren Gordijn lagen, de grootste tussen de Elbe
en Wladiwostok kortom', zegt Michnik met onverholen trots. 'Het eerste nummer
telde acht pagina's, tegenwoordig maken we veelal kranten van negentig pagina's.
In het weekeinde komen daar de supplementen bij, een speciaal voor vrouwen,
enigszins feministisch van toonzetting, een ander voor intellectuelen, met
stevige essays van Europese intellectuelen - Habermas, Jaspers, Kolokowski,
Magris, weet je wel.'

De dagelijkse oplage van de krant ligt inmiddels boven de vijfhonderdduizend, de
signatuur is, zegt Michnik, 'liberaal, in de klassieke betekenis van het woord -
dus grondrechten, democratie, respect voor de multiculturaliteit en de nationale
culturele minderheden, scheiding van kerk en staat, markteconomie, maar met oog
voor sociale voorzieningen en rechtvaardigheid en Europees in orientatie.' Een
krant als Liberation, La Repubblica en El Pais. 'Onze geschiedenis lijkt sterk
op die van El Pais', zegt Michnik. 'Zij zijn van meet af aan onze vrienden
geweest.'

De krant is een serieuze medespeler in de nog jonge Poolse democratie, onmisbaar
voor de hele politieke klasse, haar hoofdredacteur een man van aanzien, in zijn
eigen land en over de grens. Volgende week krijgt hij, samen met Claudio Magris,
uit handen van Bernhard von Lippe-Biesterfeld, de Erasmusprijs 2001. 'Ooit waren
mijn vrienden misdadigers, illegalen en gevangenen', zegt Michnik, 'maar
tegenwoordig moet ik op bezoek bij vorsten, minister-presidenten en
staatshoofden. Het lijkt wel zo'n domme Amerikaanse film, met een happy end te
worden.'

Het heeft zijn leven comfortabeler gemaakt, maar wezenlijk veranderd heeft het
hem zelf niet. Twaalf jaar geleden, toen Adam Michnik net lid van het Poolse
parlement was geworden, schreef zijn vriend en lange tijd zijn lotgenoot
Stanislaw Baranczak een liefdevol stuk over hem, waarin hij hem in alle
toonaarden prees maar hem er tegelijkertijd op wees dat dat jasje, dat hij
altijd al droeg, echt niet meer kon, al zou hij vermoedelijk wel altijd dasloos
door het leven blijven gaan. Dat jasje is er zo te zien nog steeds, die das nog
altijd niet. Hij is de man van het compromis, maar aan zijn verschijning is dat
niet af te lezen.

'Na de clandestiniteit, na de dagen van Solidarnosc, trad er een belangrijke
tweedeling op in de gelederen', zegt Michnik. 'Je kreeg de revanchisten, die
wraak wilden nemen op iedereen die 'fout' was geweest tijdens de dagen van het
communisme. Maar zo kun je niet met het verleden omgaan. Ik heb altijd gekozen
voor de verzoening. Dat zit in mijn geschiedenis: mijn vader was, voor de Tweede
Wereldoorlog, een joodse communist, ik ben altijd een Poolse anti-communist
geweest. Je moet het gedrag en de keuzes van mensen in het licht van de tijd
blijven zien. Daarom heb ik altijd gepleit voor amnestie, maar tegen de
amnesie'.

Dat is in Polen niet onproblematisch. 'Mijn hele leven heb ik de grens verkend
tussen compromis en capitulatie', zegt Michnik. 'Als ik al die tijd vrij man was
geweest, een gewone burger, dan had ik altijd voor het compromis gekozen. Maar
onder de dictatuur, in de gevangenis, kon ik niet anders dan het extremisme
tegenover de capitulatie stellen. Je moet dan tot het einde toe op je post
blijven - maar daarna is dat niet meer nodig. Dat is een bron van veel
verwarring geworden, zowel voor de dienaren van het ancien regime als voor mijn
vrienden. Ik heb de reputatie een extremist te zijn, maar dat is het extremisme
tegen de dictatuur. Je kunt een goed soldaat zijn tijdens de oorlog, maar na de
oorlog moet je een goede partner zijn in de dialoog. Wij hebben geen vijanden
meer, wij hebben tegenstanders.'

Ook als de voormalige communisten winnen bij de verkiezingen?

'Dat is de democratie, dat is geen staatsgreep van de communisten.'

Adam Michnik is daar ver in gegaan. In april 1992 is hij zelfs gaan praten met
Jaruzelski, de man die er indertijd verantwoordelijk voor was dat hij in de
gevangenis belandde. 'Als je verder wilt met Polen, als je de tegenstellingen
wilt begrijpen, als je in goede gemeenschap wilt samen leven, dan moet je met
elkaar in gesprek treden', zegt Michnik. 'Want je moet samen verder, misschien
niet als broers, maar toch wel als buren, als goede buren zelfs. Dat is een
observatie die niet alleen van belang is voor Polen, maar vandaag de dag ook
voor de internationale betrekkingen op en met de Balkan. Serviers en Albanezen,
Kroaten en Bosniers, zij moeten toch op een of andere manier met elkaar omgaan.
Mij staat steeds het voorbeeld van Spanje na de dood van Franco voor ogen, een
niet-bloedige overgang naar de democratie.'

BOVENDIEN, zegt hij, heeft hij ook veel aan Jaruzelski en de zijnen te danken.
Hij is talloze malen gearresteerd geweest en verhoord, menige huiszoeking heeft
zijn huis overhoop gehaald en tussen 1965 en 1986 heeft hij in totaal zes jaar
in de gevangenis doorgebracht. 'Daar kan ik het toenmalige regime achteraf
alleen maar dankbaar voor zijn', grapt Michnik. 'De gevangenis is werkelijk
ideaal voor intellectuelen, want de drie grote afleidingen die het je gewoonlijk
onmogelijk maken te werken zijn er niet: geen wodka, geen vrouwen, geen
telefoon. Je kunt er lezen en een beetje rustig werken; het is de enige plek
waar ik me kan concentreren. De gevangenisbibliotheek was goed, al hadden ze er
vanzelfsprekend geen anti-communistische auteurs. Maar Thomas Mann kon ik er
gewoon krijgen, Gunter Grass en Mario Vargas Llosa, alsook alle belangrijke
boeken over de Poolse geschiedenis.'

Dat heeft geresulteerd in zeven boeken, voornamelijk met essays, bijvoorbeeld
over Thomas Mann en de moeite die het hem in de jaren dertig kostte openlijk een
standpunt tegen het nazi-regime in Duitsland in te nemen en in een essay over
Jozef Pilsudski, de man die voor de oorlog Polen regeerde. Zijn essays zijn
pogingen het heden te begrijpen door middel van een dialoog met het verleden,
een dialoog met geestverwanten, lotgenoten, opposanten. Het is die voorkeur voor
de dialoog die in veel van zijn essays expliciet tot uiting komt. Adam Michniks
leven en denken beweegt zich tussen de polen van pragmatisme en moralisme, maar
nooit zonder zich daarbij te laten leiden door de geschiedenis.

Als vijftienjarige richtte hij in 1961 de 'Club van Zoekers naar Tegenspraak'
op, een club van middelbare scholieren die door Gomulka zelf veroordeeld werd.
Toen hij in Warschau geschiedenis ging studeren werd hij samen met Jacek Kuron
en Karol Modzelewski gearresteerd, omdat hun namen onder een 'Open Brief aan de
Partij' stonden. Nadien moest hij zijn studie in Poznan voortzetten, omdat de
overheden het te link vonden dat hij in Warschau zou blijven studeren. Stanislaw
Baranczak claimt dat hij de enige is die Michnik met een das om gezien heeft:
dat was toen hij begin jaren zeventig tentamen kwam doen in Poznan. Het is, met
zo'n biografie, geen gemakkelijke vergevingsgezindheid, waarvoor Michnik
pleitte. Maar hoe rechtvaardig is zij, als wij denken aan de slachtoffers en
bijvoorbeeld de regels van de Poolse dichter Zbigniew Herbert in herinnering
roepen, '(. . .) vergeef niet want voorwaar niet jij hebt de macht/ te vergeven
in naam van hen die met de dageraad verraden werden'?

'Dat is een lastige kwestie, waar ik het ook vaak met Herbert over heb gehad',
zegt Michnik. 'Hij was harder dan ik, zoals de emigrant altijd onbuigzamer kan
zijn dan degenen die achterbleven. Het is een nobel standpunt, maar het geldt
alleen tijdens de oorlog, de bloedige oorlog. Na die tijd moet je pardon
verlenen en een einde maken aan de logica van de haat. Dat is immers geen goede
weg voor de rechtvaardigheid, voor de continuiteit van de geschiedenis.' Naar
het woord van Goethe is een beetje onrechtvaardigheid verkieslijker dan de
chaos.

MICHNIK roept Erasmus als getuige aan en diens pleidooi voor verdraagzaamheid en
vergevingsgezindheid. 'Voor Polen moet Nederland een voorbeeld zijn: ook een
klein land, maar met een lange geschiedenis van dialoog en zelfbeheersing. Ik
heb voor mijn krant een keer een interview gemaakt met jullie Ruud Lubbers. Die
geldt bij jullie als een christen-democraat, als een goede katholiek. Maar zijn
katholicisme zou in Polen als je reinste trotskisme worden ervaren. Daar kunnen
wij veel van leren.'

Het is een overtuiging die voortkomt uit zijn vorming als historicus. 'Iedere
revolutie wordt bedreigd door twee grote gevaren: de ongelimiteerde drang naar
rechtvaardigheid, zoals je die zag bij de Jacobijnen en Bolsjewieken, de
behoefte volledig schoon schip te maken, en de ongelimiteerde vergetelheid. Wij
moeten de bewakers van de herinnering zijn, maar ook de bewakers van waarden.'
Dat is ook wat zijn essayistische werk kenmerkt. 'De communisten waren de
falsificateurs van de traditie', zegt Michnik. 'Dat betekende, dat je als
schrijver de canon moest bewaken, de voorbeelden in herinnering moest roepen,
zowel nationaal als internationaal. Daarom ben ik over George Orwell gaan
schrijven en over Albert Camus, maar ook over Czeslaw Milosz en Adam Mickiewicz,
ons grote negentiende-eeuwse voorbeeld.' Het leverde hem veel bijval op,
clandestien en openlijk, binnen en buiten Polen. 'In de bibliografie van
clandestiene uitgaven kun je zien hoe vaak die essays opnieuw in omloop zijn
gebracht. Ze staan bovenaan. Onder de dictatuur moet je in het reine zijn met je
emoties, je moet jezelf immuniseren tegen de krachten van buiten. Daar helpt de
literatuur, het gesprek met je voorgangers, enorm bij.'

En nu - is Polen nu een normaal land?

'Bijna normaal', zegt Michnik. 'De democratie is er nog niet diep genoeg
geworteld, niet zo gewoon als in Engeland of Nederland. Pas na een halve eeuw
democratie kun je van normaliteit spreken. Daarom is het ook zo verschrikkelijk
belangrijk dat wij in alle belangrijke internationale organisaties worden
opgenomen. De NAVO is een levensverzekering voor onze democratie, de Europese
Unie een noodzaak.

'Er zijn immers twee grote gevaren die ons nog altijd bedreigen. De helft van de
bevolking gaat bij verkiezingen niet naar de stembus. Dat is een gevaarlijk
fenomeen. Veel Polen willen de democratie niet benutten, maar de democratie kan
niet functioneren zonder democraten, zonder burgers die eraan deelnemen. Dat kan
bij jullie ook wel eens het geval zijn, maar dat is met zo'n lange traditie veel
minder griezelig.

'De omslag in staatsvorm trekt bovendien, door de gewijzigde bezitsverhoudingen,
veel criminelen aan. Er verandert veel en dat gaat lang niet altijd met behulp
van de juiste mensen. Bovendien zijn de extremisten en de populisten ineens
salonfahig geworden. Dat is elders in Europa ook wel het geval, maar het is
minder gevaarlijk: als Oostenrijk voor Haider kiest, reageert de hele Europese
gemeenschap meteen en doeltreffend. Je mag echter nooit vergeten wat een
gemakzuchtige houding jegens dergelijke verschijnselen kan opleveren - je mag
nooit Hitler vergeten. Daarom is het zo belangrijk dat wij heel snel lid worden
van de Europese democratische familie. Wij hebben hier ook te maken met
Eurosceptici en Euro-enthousiasten, net als overal in Europa. Voor ons staat er
echter veel meer op het spel.'

Adam Michnik: Uit de belegerde stad - Essays. Vertaald uit het Pools door Gerard
Rasch. Ingeleid door Paul Scheffer. De Bezige Bij; 320 pagina's; fl 40,77. ISBN
90 234 7091 5.

Adam Michnik in het gebouw van de door hem opgerichte 'Gazeta Wyborcza'. FOTO
WITOLD KRASSOWSKI/NETWORK PHOTOGRAPHERS

Mensenrechten ; Naoorlogse geschiedenis ; Literatuur ; Kunst en Cultuur ; Kunst
; Taal- en Letterkunde ; Geschiedenis ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              21 of 108 DOCUMENTS

                                 de Volkskrant

                                November 2, 2001

Jan Nagel is altijd dwars

BYLINE: PETER GIESEN

SECTION: Cicero; Pg. 31

LENGTH: 498 words


Jan Nagel behoort tot de Nederlanders die onmiddellijk een zekere weerzin
opwekken. Talloze malen is hij al beschreven als ruziemaker en intrigant.
Niettemin is hij ook een buitengewoon succesvolle radio- en tv-maker. Voor de
VARA maakte hij programma's als Dit is het begin, In de Rooie Haan en Haagse
bluf. Recentelijk nog maakte hij als eindredacteur van Het zwarte schaap een
memorabele uitzending over de gevallen CDA-politicus Willem Aantjes.

Jan Nagel heeft nu zijn memoires geschreven: Boven het maaiveld. De titel
suggereert al een bovengemiddelde eigendunk. Wie er ook onder het maaiveld
bleef, niet Jan Nagel.

Door het boek lopen een paar constanten. Jan Nagel is altijd dwars. Als
dienstplichtig soldaat drukt hij een half gepelde sinaasappel in het gezicht van
zijn meerdere, als oprichter van Leefbaar Nederland schuift hij Pim Fortuyn naar
voren. Hij raakt overtuigd van diens politieke talent, als Fortuyn hoofdpersoon
is in Het zwarte schaap.

Jan Nagel is ook een populist. In de jaren zeventig werkt hij mee aan het nieuwe
dagblad Vandaag, dat een linkse krant voor de gewone man moest worden, met een
curieuze combinatie van politiek en soft porno. Het is een van de weinige
episoden in het boek waar de ronkende toon ontbreekt: Vandaag komt niet verder
dan een nulnummer.

In het boek staan een paar semi-onthullinkjes die de media gehaald hebben.
PvdA-Kamerlid Harry van den Bergh smokkelde koffers vol geld naar Portugal
teneinde de nooddruftige Portugese socialisten van Mario Soares te hulp te
schieten en in het begin van de jaren negentig werd een coupje tegen Wim Kok
voorbereid, onder auspicien van Andre van der Louw.

Deze nieuwtjes gaan in Boven het maaiveld onder in een lange stroom van meer of
minder geslaagde anekdotes. Een grote lijn ontbreekt. Evenals, pijnlijk genoeg,
iedere vorm van politieke reflectie. Politiek lijkt voor Nagel mensenwerk: het
gaat om rumoer en confrontatie, de krachtmeting met de macht.

Niettemin weet Nagel bij tijd en wijle te boeien, omdat hij een tijdsbeeld
schetst. Nagel begint zijn loopbaan op de afdeling 'lezingen en tekst-controle',
waar alle radioteksten van de VARA tevoren beoordeeld worden. Dat gaat ver. Zo
mogen er in de rubriek Wat eten wij vandaag? geen ingredienten worden genoemd
die de portemonnee van het gemiddelde arbeidersgezin te boven gaan. 'De grens
lag zo ongeveer bij champignons.'

Even hilarisch is zijn schets van het linkse milieu in zijn woonplaats
Hoevelaken in de jaren zeventig. Over vriend Herman, stuurman op de grote vaart,
die bij thuiskomst een pijp op zijn nachtkastje aantreft. Het is niet wat hij
denkt. Opgelucht constateert hij dat zijn vrouw slechts tot het feminisme is
bekeerd. Maar even later liggen er twee pijpen: zijn vrouw heeft een vriendin in
huis gehaald.

Non fictie ; Politieke partijen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek ; Kunst en Cultuur ; Kunst ;
Taal- en Letterkunde

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              22 of 108 DOCUMENTS

                                 de Volkskrant

                                November 1, 2001

Pakistani hockeyen maar vergeten de oorlog niet

BYLINE: VAN ONZE VERSLAGGEEFSTER TYNKE LANDSMEER

SECTION: Sport; Pg. V4

LENGTH: 785 words

DATELINE: ROTTERDAM


Geen seconde heeft Shahbaz Ahmed overwogen om in Pakistan achter te blijven. Na
een reis van bijna 26 uur arriveerde de speler/

coach van de Pakistaanse hockeyploeg deze week in Nederland om deel te nemen aan
de Champions Trophy. Zijn vrouw en drie kinderen liet hij achter in het land dat
nauw is betrokken bij de oorlog tussen Amerika en de terroristen in Afghanistan.

'Sport is het enige dat ons land op dit moment nog vreugde kan schenken', zegt
Shahbaz. 'Verder is er niet zoveel om ons blij over te maken. Door veel te
scoren en bekers te winnen kunnen we de mensen in Pakistan nog een beetje geluk
brengen. Daar moeten we nooit mee ophouden.'

Niemand die meer van zijn land houdt dan Shahbaz Ahmed. De trouw aan zijn
vaderland verleidde de 35-jarige hockeyer tot een verrassende rentree in de
nationale ploeg. Drie jaar na zijn laatste interland bij het WK in Utrecht is
the man with the electric heels terug op de Nederlandse hockeyvelden.

Een gemakkelijke keuze was het niet om in te stemmen met het verzoek van de
Pakistaanse bond. 'Het brengt een zeker risico met zich mee', zegt hij. 'Op mijn
leeftijd kan ik nooit meer de oude Shabbie zijn.' De Shahbaz die zeven jaar
achtereen de beste hockeyer van de wereld was bestaat niet meer. 'Als ik niet
goed presteer raak ik dat imago kwijt. Dan zal de magie verdwenen zijn. Maar dat
is niets in vergelijking met hetgeen ik mijn land aan vreugde en geluk kan
bezorgen.'

Na de voors en tegens zorgvuldig tegen elkaar te hebben afgewogen zette hij zijn
eigen belangen opzij voor een groter belang. 'Het land heeft mij nodig', zegt
Shahbaz. 'Iedereen heeft er ineens weer vertrouwen in gekregen dat het vanaf nu
beter zal gaan. Het moraal in de ploeg is gestegen. Shabbie is terug en met hem
zal de magic terugkeren.'

Het Pakistaanse hockey kan die impuls prima gebruiken, vooral nu de jeugd
massaal heeft gekozen voor een bat in plaats van een stick. Op elke hoek van de
straat wordt cricket gespeeld. Het van oorsprong populairdere hockey dreigt het
definitief af te leggen. Juist daarom was het van groot belang dat Pakistan de
Champions Trophy mocht organiseren.

Door de oorlog tussen Amerika en de terroristen in buurland Afghanistan en de
daarop ontstane onrust in Pakistan ontnam de FIH (internationale
hockeyfederatie) het land echter de rechten van de organisatie. 'Terecht', vindt
Shahbaz. 'Want als je spelers hiernaar toe haalt met angst in hun hoofd dan kan
er geen sprake zijn van eerlijke strijd.'

Veel reden om bang te zijn is er volgens Shahbaz echter niet. De onrust in
Pakistan wordt vooral veroorzaakt door demonstraties van politieke groeperingen
die zich concentreren in de noordelijke gebieden bij de Afghaanse grens. 'In
Lahore werd wel geprotesteerd, maar rond het hotel en in het stadion werden we
streng bewaakt', zegt Shahbaz.

'Als ik een gewone burger zou zijn, zou ik veel meer angst hebben. Ons zal niet
snel iets gebeuren. Wij behoren tot geen enkele politieke partij, we spelen voor
ons land en we geven de mensen hoop via de sport. Je bent pas in gevaar als je
deelneemt aan de protesten. Maar het normale leven gaat zoveel mogelijk door.
Mensen gaan naar de bioscoop, kinderen gaan naar school en in de supermarkten
wordt volop gewinkeld.

'Ik ben vol vertrouwen dat de situatie in Pakistan onder controle wordt
gehouden. Onze president, generaal Musharraf, is echt een goede man. Welke
beslissing hij ook zal nemen, deze zal altijd in het belang van ons land zijn',
aldus Shahbaz.

Daarom zal hij zijn land trouw blijven, hoewel hij serieus heeft overwogen om
zich - na zijn carriere bij hoofdklasser Oranje Zwart - definitief met zijn
gezin in Nederland te vestigen. Hevig ontroerd was hij toen hij drie emails
ontving waarin hij door verschillende families werd uitgenodigd om met zijn
gezin naar Nederland te komen. 'Dat ze mij niet zijn vergeten zal ik mijn hele
leven niet vergeten.'

Ook na de Champions Trophy zal Shahbaz evenwel terugkeren naar zijn vrouw en
kinderen die hij heeft achtergelaten bij zijn vader en een persoonlijke bewaker.
De liefde voor Pakistan en de privileges die zijn status van bekende sporter met
zich meebrengen winnen het nog steeds van de economische crisis en de politieke
onrust.

Ondanks die onzekere situatie wordt voor sport nog steeds veel geld
uitgetrokken. Voor de voorbereiding op de Champions Tro;phy en straks op het WK
in Maleisie zijn nauwelijks beperkingen. Voor een slechte prestatie bestaan
daarom geen excuses, vindt Shahbaz. 'We weten dat we ons hier veilig kunnen
voelen. We hebben allemaal thuis in ons hoofd en ons hart, maar zodra het
toernooi van start gaat is dat verdwenen en willen we winnen.'

Hockey ; Sport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              23 of 108 DOCUMENTS

                                 de Volkskrant

                                November 1, 2001

Nederlandse missie in VS onderzocht op miltvuursporen

BYLINE: VAN ONZE CORRESPONDENT BERT LANTING

SECTION: Voorpagina; Pg. 1

LENGTH: 286 words

DATELINE: WASHINGTON


De Nederlandse ambassade in Washington heeft besloten de postkamer te laten
afzoeken op sporen van miltvuur, nadat op een postkantoor vanwaaruit de
ambassade post ontvangt antraxsporen waren ontdekt.

Volgens een woordvoerder van de ambassade gaat het om een 'voorzorgsmaatregel'
en is er 'geen enkele aanwijzing' dat het personeel gevaar loopt. Er is op de
ambassade volgens hem geen verdachte post binnengekomen. Ook zijn er geen
aanwijzingen dat de Nederlandse ambassade een doelwit vormt.

Behalve van het Friendship-postkantoor waar miltvuursporen werden aangetroffen,
ontvangt de ambassade uiteraard ook post van het Amerikaanse ministerie van
Buitenlandse Zaken. Ook daar zijn antrax-sporen gevonden.

Bij het besluit de postkamer te laten controleren speelde mee dat er op de
Noorse ambassade iemand is ontdekt die met miltvuurachtige verschijnselen is
opgenomen. Het gaat om een vrouw die op de postkamer werkte. Het is nog
onduidelijk of zij inderdaad miltvuur heeft, maar uit voorzorg is de ambassade
gesloten en wordt al het personeel medisch gecontroleerd.

Naar aanleiding van dit geval worden ook een aantal andere ambassades van
EU-landen onderzocht.

Woensdag is in New York een 61-jarige vrouw overleden die met miltvuur besmet
was. Zij is het vierde slachtoffer van de terreurcampagne met miltvuursporen in
de Verenigde Staten. Omdat de vrouw niet met post werkte en ook niet werkzaam
was bij een overheidsinstelling, vrezen de Amerikaanse autoriteiten dat nu ook
gewone burgers met miltvuur besmette post hebben gekregen.

Pagina 5: Miltvuur slaat toe bij 'gewone Amerikaanse'

Buitenlandse betrekkingen ; Ziekteverwekkers ; Gezondheid ; Geneeskunde ;
Politiek en Staat

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              24 of 108 DOCUMENTS

                                 de Volkskrant

                                October 26, 2001

Stiekem dansen op de vierkante meter

BYLINE: VAN ONZE MEDEWERKER JEROEN JUNTE

SECTION: Kunst; Pg. 10

LENGTH: 660 words

DATELINE: AMSTERDAM


'En dan nu, de twist!' Het dedain is duidelijk hoorbaar in de stem van de
dansleraar. Maar de jongemannen in maatpak en meisjes met rokjes tot onder de
knie stuiven naar de dansvloer, waar ze heftig schudden met kont en schouders.
Met de vloeiende heupbewegingen van Chubby Checker heeft weinig van doen.

Maar hoe houterig de bewegingen ook zijn, hier ontvlamt een nieuw vuur op de
dansvloer. Het is begin jaren vijftig en dansen groeit uit van een vunzige
bezigheid van losgeslagen volk tot massavermaak.

Dit zwartwit-filmpje is te zien op de tentoonstelling Dansen, dansen, dansen
over een eeuw dansen in Amsterdam in het Amsterdams Historisch Museum. Met
foto's, affiches, jukeboxen, beeld- en geluidsfragmenten en kleding worden
populaire dansrages als de jitterbug, pogo, discoshuffle, electric boogie en ook
de solitaire house-pasjes van nu belicht.

Elke nieuwe dansrage kon rekenen op flinke tegenstand. Want Amsterdam en dansen
- zo maakt een bezoek aan Dansen, dansen, dansen duidelijk - hebben elkaar lange
tijd maar moeilijk verdragen. De Amsterdammer die in in het begin van de eeuw
dansje wilde wagen, moest zijn heil zoeken in Den Haag of Rotterdam. Tot 1924
rustte er in Amsterdam een verbod op dansen in het openbaar. Want dansen was
onzedelijk en een bedreiging voor het gezin.

Maar een verbod heeft het dansen nog nooit aan banden kunnen leggen. Rond 1900
zwierde de gegoede burgerij op besloten bals met een strenge etiquette. De
gewone man was aangewezen op de illegale dansholen in de omgeving van de
Zeedijk. In obscure achterafkroegjes en verstopte keldertjes dansten zeelui met
fabrieksmeisjes uit de Jordaan.

Vooral 'negermuziek' had het lange tijd zwaar. Van de prille jazzscene in de
jaren twintig resteert niet meer dan een affiche voor een optreden Cab Collaway
in het Carlton Hotel. De vetkuiven en hun wilde rock 'n' roll moesten het doen
met Las Vegas, een donker hol in de omgeving van de Zeedijk, wat al aangeeft wat
de status van deze muziek was.

In 1968 braken er nieuwe tijden aan als de jeugd het heft in handen neemt. Er
komen massale dansevenementen met namen als Hai in de Rai. Mede dankzij de
housetempel Roxy, drie jaar door een brand verwoest, komt het danspubliek
tegenwoordig zelfs uit het buitenland om zich uit te leven in het bruisende,
Amsterdamse nachtleven.

Met tal van attributen wordt deze ontwikkeling van de Amsterdamse danscultuur
belicht op Dansen, dansen, dansen. De zweem van exotica die aan dansen kleeft in
de jaren tachtig, blijkt uit de weelderige spiegels uit de dansttent Le Gaite,
de hotspot waar de gekuiste foxtrot en charleston wordt gedanst. Grappig zijn
ook de spotprenten uit die tijd, waarin het voorschrift van een danspaar per
vierkante meter op de hak wordt genomen.

Op de bovenverdieping kunnen de wat oudere bezoekers een stoomcursus house
volgen. Eddy de Clercq, de dj die house introduceerde in Nederland, maakte een
selectie van de grootste dansvloerhits van de afgelopen twintig jaar.

Elke dansrage gaat gepaard met een eigen dresscode dus is veel ruimte ingeruimd
voor kleding. Na de deftige uitbundige baljurken volgen de in Amerika
vervaardigde hemden van 'de Nederlandse Elvis' Pim Maas en het gehaakte
niemendalletjes van Penny de Jager. Bij elke nieuwe rage wordt de kleding weer
iets bloter en extravaganter.

Wat overheerst in de huidige tijd zijn de schreeuwerige flyers en posters die
het product dansfeest aan de man brengen. Want met house is dansen definitief
uitgegroeid tot een volwassen bedrijfstak waar commercie de agenda bepaalt.

Je zou er bijna van gaan terugverlangen naar de zweterige, clandestiene
danskeldertjes op de Zeedijk van honderd jaar geleden.

Dansen, dansen, dansen. Amsterdam 1900-2000. Amsterdams Historisch Museum, tot
13 januari. Ma-vrij 10-17 uur, zat/zon 11-17 uur.

Pieter Boersma, dansen op straat bij straatorgel 'Het Snotneusje', 1966.

Fotografie ; Dans ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              25 of 108 DOCUMENTS

                                 de Volkskrant

                                October 20, 2001

Winnie heeft een beetje een gat in haar hand

BYLINE: HANS MOLEMAN

SECTION: Dag in Dag uit; Pg. R10

LENGTH: 469 words


Arme Winnie. Drieduizend gulden boodschappen, tweeduizend telefoon, nog eens
ruim tweeduizend voor afbetaling auto, een andere tweeduizend voor personeel,
1500 voor elektriciteit, vierduizend gulden voor de hypotheek, en nog eens zo'n
zesduizend voor diverse andere posten.

Zie daar het maandelijkse huishoudboekje dat Winnie Madikizela-Mandela, de
omstreden ex-vrouw van Nelson Mandela, deze week overlegde aan de speciale
rechtbank voor bedrijfsmisdaad in Pretoria. De 64-jarige moest er verschijnen
omdat ze wordt verdacht van fraude bij het aanvragen van bankleningen ter waarde
van drie ton.

Ik kan me geen borgtocht veroorloven, liet Winnie de rechter met stalen gezicht
weten, nadat ze in haar dure Mercedes was komen voorrijden. Kijk maar:
maandelijks gaat er bij mij een slordige twintigduizend gulden uit, en er komt
maar vijfduizend gulden binnen. 'Mijn uitgaven overschrijden in hoge mate mijn
inkomen en ik ben afhankelijk van dona ties van vrienden, supporters en
weldoeners'.

Je moet maar durven, klagen dat je met vijfduizend gulden per maand niet rond
kunt komen, in een land waar het gros van de bevolking - nota bene vooral die
mensen die op jou stemmen - zouden willen dat ze dat geld in een heel jaar
kregen. Winnie trekt haar officiele inkomen van vijfduizend gulden als kamerlid
voor de ANC en voorzitter van de vrouwenliga van de partij.

Maar volgens ingewijden verdient ze in werkelijkheid nog veel meer: zo runt ze
in haar vroegere huis in Soweto een bescheiden museum, heeft ze op de stoep
tegenover het museum een - illegale - horecagelegenheid, en is ze directielid
van een firma die in begrafenisverzekeringen doet. Van die inkomsten is in het
huishoudboekje geen spoor te vinden.

Het is typerend voor Madikizela-Mandela, die zich ondanks alle schandalen rond
haar persoon in de afgelopen jaren nog steeds onaantastbaar acht. Ze vertrouwt
op haar populariteit bij het gewone volk, waardoor het ANC haar niet aan de kant
durft te zetten, en verder heeft ze overal lak aan.

De afloop van deze nieuwe affaire ziet ze daarom vol vertrouwen tegemoet. Ze
wordt ervan verdacht zestig aanvragen voor gunstige leningen bij de Saambou-bank
te hebben ondertekend, die volgens afspraak alleen voor werknemers van de
vrouwenliga bestemd waren. Bij controle bleek echter dat slechts vijf aanvragers
bij de liga werken. Een van de leningen, zesduizend gulden, was voor Winnie's
jetsettende dochter Zindzi. Het was Zindzi's man die uiteindelijk de borgtocht
betaalde. De rechter legde 1500 gulden op, en dat zei 'Winnie the Poor', zoals
een krant in Johannesburg haar smalend noemde, echt niet zelf te kunnen betalen.

Winnie Madikizela-Mandela

Foto Reuters

Fraude en corruptie ; Parlement ; Recht ; Politiek en Staat ; Staatsrecht ;
Criminaliteit ; Delicten

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              26 of 108 DOCUMENTS

                                 de Volkskrant

                                October 20, 2001

Lekker leedvermaak

BYLINE: PETER GIESEN

SECTION: Stroom; Pg. M1

LENGTH: 1346 words


Het amusement op de commerciele tv is rigoureus veranderd. Van de gulle lach om
Andre van Duin in vette pret om de sloerie in Blind Vertrouwen. Toch lijkt de
leedvermaak-tv weer op haar retour.

VROLIJK stopt Ronald een banaan in de mond van Sandra. Ze liggen lekker in het
bubbelbad aan elkaar te plukken. Kandidaat Ronald en Sandra, de 'aantrekkelijke
single' die door Endemol is ingehuurd om hem te verleiden. Ze konden ook zo fijn
over boeddhisme praten, zegt Sandra later tegen het weekblad Prive, maar dat zie
je aan deze beelden niet af. Als Ronalds vriendin Monique de film ziet, begint
ze te huilen. De tranen worden nauwgezet geregistreerd door de camera's van het
SBS 6-programma Blind Vertrouwen. Leuk! Emotionele ontreddering als
entertainment!

In amper tien jaar tijd heeft het amusement op de commerciele televisie een
opvallende verandering ondergaan. In 1989 begon RTL 4 nog met goedmoedige pret,
in het genre Er staat een paard in de gang. Coryfeeen als Andre van Duin, Hennie
Huisman en Ron Brandsteder, de grote sterren van Joop van den Ende, bepaalden
het gezicht van de commerciele tv.

Maar de gulle lach heeft plaatsgemaakt voor lekker leedvermaak. Nieuwe
entertainmentformats draaien om het risico dat de deelnemers ten overstaan van
het kijkersvolk hopeloos voor schut gaan. Treffend voorbeeld was Welkom op je
bruiloft, gepresenteerd door Carlo Boszhard, de poor man's Paul de Leeuw. Vast
stramien: trouwlustige vrouw lokte weigerachtige vriend mee naar studio, waar ze
gereed stond in oogverblindende trouwjurk. Op genante wijze werd de beoogde
bruidegom voor het blok gezet. Meestal zei hij ja - wat moet een mens anders? -
maar soms nee, tot vreugde van de programmamakers. 'Je hebt een nee nodig voor
het programma', zei Carlo Boszhard in de Volkskrant. 'Dat is spannend en zorgt
voor leven in de brouwerij.'

Zo laat de televisie een bom ontploffen in een relatie. Spannend, brengt leven
in de brouwerij! Deze benadering heeft razendsnel school gemaakt. In Six In The
Sun van V8 volgt een camerateam zes tieners op vakantie in Griekenland.
Nauwkeurig wordt vastgelegd 'waar en met wie ze de nacht doorbrengen en hoe ze
's nachts met te veel drank op kotsend op het strand liggen', belooft V8. 'Ze
weten echter niet dat de nogal uitbundige beelden van wat ze allemaal uitspoken
in de huiskamer van hun ouders terecht komen.' Waar de makers op afkoersen is
duidelijk: beelden van een vader die onthutst toekijkt hoe dochterlief wordt
afgelebberd door een bezopen gladjakker. Vet lachen!

Het verst gaat Blind Vertrouwen, waarin de firma Endemol een doelbewuste poging
doet de relatie te breken van de drie stellen die aan het programma meedoen. Bij
aankomst op een landgoed in Portugal worden mannen en vrouwen gescheiden.
Vervolgens worden ze verwelkomd door hun 'verleiders', aantrekkelijke mannen en
vrouwen die speciaal voor het programma zijn ingehuurd. De mannen krijgen te
zien hoe hun vriendinnen zich gedragen, en omgekeerd. En om het extra verwarrend
te maken, weten ze dat er met de beelden gemanipuleerd kan zijn. Heb je blind
vertrouwen in je partner of niet, dat is de centrale vraag. Zo spelen Endemol en
SBS 6 een spel met de diepste gevoelens van de kandidaten: jaloezie, lust en
verlatingsangst.

Ruzie met je partner, je laten verleiden door een rondborstige uitzendkracht van
Endemol, door het lint gaan als je de ranzige avonturen van je kind aanschouwt -
de nieuwste generatie amusement heeft weinig meer te maken met de pret van de
Soundmixshouw of De Mounties. Het nieuwe entertainment is cynisch en grimmig, op
het humorloze af. Er worden mensen verleid, in verwarring gebracht, aan het
huilen gemaakt en weggestemd.

Emotie-tv is, net als seks-tv, een gezonken cultuurgoed. Begonnen in de
culturele voorhoede, afgedaald naar het commerciele massavermaak. De IKON is de
onwaarschijnlijke pionier van het reality-genre op de Nederlandse tv. In 1978
zond de Interkerkelijke Omroep Nederland de legendarische Geloof, Hoop en Liefde
Show uit. Voor het eerst spraken Nederlanders vrijuit over seks, vreemdgaan,
verliefdheid en abortus. Uiteraard lag er een 'integer' IKON-sausje overheen: er
werd veel 'bespreekbaar gemaakt' en 'uit de taboesfeer gehaald'. 'In plaats van
structuren, bewegingen en ideologieen kwamen de mens en zijn gevoelswereld
centraal te staan', jubelde voormalig IKON-directeur Wim Koole in 1996.

TEGEN DIE tijd waren de 'mens en zijn gevoelswereld' niet meer van het scherm te
branden. De publieke omroepen specia liseerden zich in kankerpatienten,
incestslachtoffers en ander zwaar leed, de commercielen zochten hun heil in
relaties en seks. Maar na het aanschouwen van de duizendste luierfetisjist
raakte de simpele biecht-tv wat sleets.

Vandaar de opkomst van de reality soap, waarin de werkelijkheid een beetje wordt
opgepoetst en bijgestuurd. 'Gewone' mensen worden in een ongewone situatie
geplaatst, waardoor zij de merkwaardigste strapatsen uithalen. In de eerste Big
Brother-editie selecteerde Endemol, mede onder druk van bezorgde psychologen,
stabiele persoonlijkheden met goede sociale vaardigheden. Nu het nieuwtje ervan
af is, heeft de show behoefte aan meer spektakel. In Big Brother - The Battle
zien we dan ook de behaagzieke Diane, de oliedomme Frank ('ze moet gewoon geen
toespelingen geven') en de om aandacht schreeuwende transseksueel Kelly. De
overvloedig aangevoerde drank doet de rest. Zo zijn 'de mens en zijn
gevoelswereld' grondstof geworden voor een cynische entertainment-industrie.

Gemeten in zendtijd beleeft leedvermaak-tv dit seizoen een hoogtepunt. Toch zijn
er aanwijzingen dat het genre zijn beste tijd alweer achter de rug heeft. De
kijkcijfers vallen tegen, en sommige deelnemers worden wakker. In het Algemeen
Dagblad beschuldigden twee kandidaten de makers van Blind Vertrouwen van
manipulatie. Zo werd een vrouwelijke kandidaat door haar 'verleider' ingesmeerd,
ook tussen haar benen. Naar eigen zeggen riep zij meteen 'niet doen, dat vind ik
niet prettig!'. Dit zinnetje werd echter niet uitgezonden, aldus de vrouw. Nu
voelt zij zich te boek staan als 'sloerie'.

De verontwaardigde getuigenissen zijn van een verpletterende naiviteit. 'Je
wordt lekker gemaakt met dat je beroemd wordt en op straat herkend wordt, maar
de nadelen zijn niet verteld', zegt een mannelijke kandidaat. 'Mijn vriendin en
ik hadden beter naar mijn ouders moeten luisteren. Want ze hadden gelijk: Blind
Vertrouwen is er op gebaseerd je relatie stuk te maken.'

Dat hadden die ouders scherp gezien, al was er ook niet zo heel veel inzicht
voor nodig. De bedoeling van Blind Vertrouwen was van meet af aan duidelijk: 'De
singles zullen alles in werking stellen om de relaties van de kandidaten op de
proef te stellen', kondigde SBS 6 handenwrijvend aan in een persbericht. In een
opzicht hebben de boze deelnemers overigens hun doel bereikt: ze worden op
straat herkend. Maar dan als slet of sukkel.

Er is een nieuwe generatie opgestaan die geen ontzag meer heeft voor televisie,
zei Endemol-baas John de Mol na het succes van Big Brother. Ze duiken niet meer
angstig voor de camera, maar grijpen zelfbewust hun kans. De tv is een
gebruiksvoorwerp geworden, ook geschikt om je eigen doelen te bereiken: het
vinden van een partner of simpelweg beroemd worden.

De uitspraak van De Mol suggereert echter een gelijkwaardigheid tussen deelnemer
en tv-maker die helemaal niet bestaat. De nieuwe generatie, althans de
mediageile leden daarvan, heeft juist buitengewoon veel ontzag voor de
televisie. Menige 'gewone Nederlander' lijkt verblind door de gedachte dat hij
beroemd kan worden zonder iets te kunnen. Voor sommigen lijkt het leven niet ten
volle geleefd als zij niet op tv zijn verschenen. Daarom onderwerpen zij zich
aan programma's die het risico van een pijnlijke afloop overduidelijk met zich
mee dragen. Alleen wie heel graag op straat herkend wil worden, vertrouwt zijn
relatie toe aan de firma Endemol.

'Welkom op je bruiloft'.

FOTO SUNSHINE

Commerciele zenders ; Televisie ; Cultuur ; Kunst en Cultuur ; Media ; Omroep

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              27 of 108 DOCUMENTS

                                 de Volkskrant

                                October 13, 2001

Zoekopdracht: goedkoop

BYLINE: TEKST CASPAR JANSSEN ; FOTOGRAFIE MARTIJN STEINER LOVISA

SECTION: Magazine; Pg. W22

LENGTH: 1667 words


Wonen in Nederland is onbetaalbaar geworden. Overal? Nee. Ergens, in de hoeken
van het land, zijn nog plekken waar een minimumloner met gemak een comfortabele
woning kan kopen. Speurtocht naar het goedkoopste huis van Nederland.

Hoe vind je in een land met vast wel vijf miljoen woningen het goedkoopste huis?
Een appartement wil onze denkbeeldige opdrachtgever niet, hij wil een echt huis.
Een eengezinswoning; onze opdrachtgever heeft vrouw (man) en kind. We geven nog
een aantal andere criteria aan: het huis moet minimaal drie kamers hebben en een
woonoppervlakte van minimaal 70 vierkante meter. Of het een hoekhuis, een
tussenwoning of een vrijstaande woning is maakt niet uit. Wel moet het huis in
goed bewoonbare staat zijn.

Nu wordt het reduceren en deduceren.

De Nederlandse Vereniging van Makelaars (nvm) heeft Nederland verdeeld in
tachtig regio's. Op basis van gegevens van aangesloten leden publiceert de nvm
ieder kwartaal per regio cijfers over de prijsontwikkeling op de huizenmarkt. We
kiezen alvast de zes goedkoopste regio's uit, afgaande op de cijfers van het
tweede kwartaal van dit jaar ; een goede kans dat de goedkoopste woning zich in
een van die gebieden bevindt. De regio's zijn: Noordoost-Groningen, Slochteren
en omstreken, Noord-Groningen, Noordwest-Friesland, Den Helder/Texel en Zeeland.
Op papier zijn de eerste twee regio's het goedkoopst, maar schijn kan bedriegen,
zo zal blijken.

We bekijken het aanbod van de nvm -makelaars en van andere makelaars op
internet, op zoek naar de ondergrens van woningaanbod. We zien een huisje in
Leeu war den dat voor 109.000 gulden wordt aangeboden. Drie kamers, 75 vierkante
meter, met een piep klein plaatsje. Dat blijft lange tijd de goedkoopste woning,
tot we stuiten op een rijtjeshuis aan de J.P. Nuusweg in Finster wol de.
Vloeroppervlak 70 vierkante meter, voor precies een ton. Er ligt zelfs een tuin
bij. Zelfs in Noordoost-Groningen liggen de prijzen voor dit soort huizen
gemiddeld hoger. 'Nou ja', zegt de verkopende makelaar Marcel van der Veen, 'het
is een relatief klein huis.' En ja: 'Het is niet de meest dure plek.' 'En het
onderhoud is ook niet geweldig.' Om precies te zijn: het huis ligt nog ten
noordoosten van Finsterwolde, in het gehucht Ganzedijk. 'Niet de meest bruisende
plek', volgens Van der Veen, die goed is in understatements. Aan achterstallig
onderhoud zal er overigens nog wel zo'n 30.000 gulden aan het huis besteed
moeten worden, vermoedt Van der Veen, die juist in onderhandeling is over het
huis. 'De vraagprijs is gezakt naar 95.000.' Het is niet onaannemelijk dat de
uiteindelijke prijs tussen de 85.000 en 90.000 zal liggen, beaamt hij. De
ondergrens in Nederland lijkt hiermee bereikt.

Een paar dagen later proberen we met makelaar Harm Smit uit Zuidbroek die
ondergrens nog eens af te tasten in de regio Noordoost-Groningen en Slochteren.
In zijn knalrode Morgan oldtimer sportscar - met open dak - razen we door het
Groningse land. Smit is een van de grotere makelaars in de regio. 'Vorig jaar
heb ik 250 huizen verkocht. Een record.' Eigenlijk is zijn specialiteit
'herenhuizen en monumentale boerderijen', maar daarvan worden er, zo zegt hij,
'maar zes per jaar verkocht.' Dus is hij in de praktijk vooral een makelaar
'voor de gewone man.'

Vandaar dat hij doorgaans, als hij met zijn Morgan door de goedkopere
woonbuurten rijdt, zijn pet diep over zijn ogen duwt. En dat hij kantoor blijft
houden in een voormalig postkantoortje in plaats van te verhuizen naar een
statiger pand. Nu parkeert hij zijn wagen in een eigenaardig straatje te Beerta,
de Veenweg, pal voor een vervallen wit boerenwoninkje met een rood pannendak.
Smit noemt het een 'gebakje', in de folder heet het een 'zeer eenvoudige
vrijstaande woning.'

De woning staat tegenover een rijtje huurwoningen en naast een protserige
nieuwbouwvilla. Zojuist hebben we de sleutel van het 'gebakje' opgehaald bij de
voormalige bewoonster, een oude mevrouw die nu tot haar opluchting woont in een
bejaardenhuurhuisje. 'Ze moet nog steeds huilen als ze vertelt over de toestand
in dit huisje.' Binnen blijkt waarom; het huisje is totaal verwaarloosd. Smit
wijst op de plaats waar de vrouw dertig jaar lang met een matras op de grond
heeft geslapen; de vloer is nat.

'De vrouw woonde hier met haar zoon van in de vijftig. Die vond het niet nodig
om daar wat aan te doen.' Bijna had Smit de woning verkocht, voor 85.000 gulden,
maar de koper kreeg de financiering niet rond. 'Goedkope huizen verkopen is een
drama', aldus de makelaar. 'Je doet het voor je imago, maar het kost alleen maar
geld.'

Het is duidelijk: het huisje voldoet niet helemaal aan de door ons gestelde
voorwaarden. De bodemprijs voor een normale eengezinswoning ligt volgens Smit
zelden onder de 130.000 gulden. 'Dan kom je uit bij de hele slechte buurten in
Veendam, in Hoogezand of in Finsterwolde. Onder de ton vind je hier eigenlijk
niets. Alleen de grondprijs is al minimaal 50.000 gulden. En die is stijgende,
want de 'witte vlucht' uit de Randstad is in volle gang.'

Bijna hebben we de woning in Gan ze dijk/ Finsterwolde al uitgeroepen tot
winnaar. Maar we hebben buiten Zeeland gerekend. De gemiddelde huizenprijs geeft
daar nogal een vertekend beeld. Liggen de prijzen op Walcheren en Zuid-Beveland
gemiddeld een flink stuk hoger, Zeeuws-Vlaanderen trekt het moyenne juist naar
beneden.

En jawel: in Terneuzen doorbreken we opnieuw de 100.000 gulden-grens. In de
Jozina straat staat een huisje te koop, 80 vierkante meter, voor 99.000 gulden.
Het huis is inmiddels verkocht, zegt de makelaar, Jo lan da van Huis stede van
Meeus Makelaars. Voor 88.000 gulden. Waarom het huisje zo goedkoop is? Jo landa
van Huisstede: 'Dat heeft met de buurt te maken. Het huisje zelf is klein, maar
best aardig. Al leen: het centrum van Terneu zen heeft lange tijd een slechte
naam gehad wegens drugsproblemen. De gemeente heeft dat nu onder controle. Lang
zaam maar zeker durven mensen er zich weer te vestigen.'

Volgens Van Huisstede zijn er nog goedkopere buurten in Zeeuws-Vlaanderen: in
Sluiskil en Sas van Gent. 'Dat is echt de onderkant van de markt. In Sas van
Gent heb ik ook net een woning verkocht voor 88.000 gulden. Een gewoon
rijtjeshuis.'

Voor we naar Zeeuws-Vlaanderen afreizen, bestuderen we de gegevens van het
kadaster; in Apeldoorn staan alle woningtransacties in Nederland geregistreerd.
Op ver-

zoek maakt een medewerker een uitdraai van de tweehonderd goedkoopste
transacties van het lopende jaar. 'Het bestand kan wat vervuild zijn', zegt
Ruben Vredeveld, 'omdat je nooit precies weet of eigenlijk alleen de grond is
gekocht, of dat iets onderhands of in de familie is verkocht. Maar het geeft wel
een beeld van de verhoudingen.'

Als dat waar is, dan zitten we in Zeeuws-Vlaanderen wel goed. Van de 199
verkochte woningen in het bestand staan er 46 in het door de Westerschelde van
de rest van Ne der land gescheiden landbouw- en industriegebied. 'Dat is
binnenkort over hoor', meldt makelaar Evert Audenaard uit Westdorpe telefonisch
alvast. 'Als over een paar jaar die Wes terscheldetunnel klaar is dan worden die
prijzen net zo hoog als in de rest van Zee land. De grondprijzen stijgen nu al.
Project ont wik kelaars kopen nu al grond en laten het dan gewoon vijf jaar
liggen. Aan taxeren valt ook al geen lol meer te beleven. Want mensen zeggen:
daar hebben ze zoveel gekregen, dat moet hier ook kunnen.'

Zeeuws-Vlaanderen dus, nu het nog kan. Veerpont Kruiningen-Perkpolder, over een
tweebaansweg naar Terneuzen en dan, richting Sas van Gent. We passeren Sluiskil.
Langs het kanaal van Gent naar Terneuzen stuiten we dan, bij de entree van Sas
van Gent, op de 'zetmeel en zetmeelderivaten'-fabriek Cerestar, een complex zo
groot als een dorp, waarvan de pijpen over de weg een soort toegangspoort vormen
tot het echte dorp. De 'maggi'-geur van de fabriek is vrijwel permanent ruikbaar
in Sas van Gent. Na de fabriek volgt een bocht en dan heb je plotseling zicht op
een piepklein dorpskerntje dat bestaat uit een rijtje zeventiende-eeuwse
herenhuizen, een haventje met plezierjachten en wat terrasjes.

Er is een buitenwijk en daar moeten we zijn. Verscholen tussen wat
nieuwbouwbungalows vinden we de Beneluxbuurt, de wijk met de goedkoopste
koopwoningen van Ne derland. 'Daar wil je echt niet wonen', had Jolanda van
Huisstede voorspeld.

In principe is het zo erg nog niet; een wijk met jaren-zestig-doorzonwoningen
die je overal in Nederland ziet. Maar hier, onder de rook van de zetmeelfabriek,
aan de rand van het land, aan de rand van het dorp dat, zo lijkt het wel,
helemaal nooit behoefte had aan een extra woonwijk, hangt een wel heel desolate
sfeer; en dan regent het nog niet eens. Een aantal rijtjeshuizen, voormalige
huurwoningen, staat leeg, in afwachting van sloop. Andere woningen zijn een
aantal jaren geleden verkocht aan de bewoners, om de buurt te redden.

In het stukje Beneluxstraat dat we inlopen, staat een rijtje woningen met
verwaarloosde voortuintjes. 'Die worden ook ge sloopt', zegt een overbuurman.
'Er wonen nu zolang tunnelbouwers in.' Zelf heeft hij zijn huis te koop staan.
Zeker 130.000 hoopt hij ervoor te krijgen. Hij heeft het huis dan ook helemaal
opgeknapt; de woning is in prima staat, verreweg het mooiste huis van het stukje
straat.

Even verderop, aan 't Hoge Sas, staat dan de goedkoopste woning van Nederland.
Een doodnormale woning die in de Randstad minstens drie ton zou opleveren. Maar
de Turk se chauffeur die er woont heeft er onlangs 88.000 gulden voor betaald.
Goedkoper kan echt niet voor zo'n ruime woning (130 vierkante meter) met tuin.
'Veel kwaliteit voor weinig geld', zo vatte de folder van de makelaar het samen.
Dus staat de winnaar in Sas van Gent, 't Hoge Sas 10.

Terneuzen, Jozinastraat, vloeroppervlak 80 vierkante meter.

Finsterwolde, J.P. Nuusweg, 70 vierkante meter.

het goedkoopste huis van nederland Sas van Gent: goedkoper kan echt niet.

Woningbezit ; Infrastructuur ; Volkshuisvesting

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              28 of 108 DOCUMENTS

                                 de Volkskrant

                                October 12, 2001

Van der Ploeg: 'Subsidie voor kunstuitleen onzeker'

BYLINE: VAN ONZE VERSLAGGEEFSTER

SECTION: Kunst; Pg. 10

LENGTH: 220 words

DATELINE: AMSTERDAM


De kunstuitleen moet zich bezinnen op zijn taken, anders bestaat de mogelijkheid
dat staatssecretaris Van der Ploeg de subsidie intrekt. Nu nog wordt de
kunstuitleen voor tweederde gefinancierd met overheidsgeld. 'De kunstmarkt
groeit, maar het publieksbereik van de uitleen stagneert alleen maar', zegt Van
der Ploeg.

Tijdens een congres in Hilversum over de toekomst van de non-profit sector uitte
Van der Ploeg sterke kritiek. Driekwart van de mensen die er gebruik van maken,
zegt Van der Ploeg, heeft een bovenmodaal inkomen terwijl het toch voor de
'gewone man' was bedoeld. Bovendien werpt cultuureducatie, een belangrijke taak
van de kunstuitleen, volgens hem, te weinig resultaat af. En is de uitleen voor
de inkomenspositie van kunstenaars ook nauwelijks van betekenis.

In mei verscheen ook al een zeer kritisch rapport waarin onderzoeksbureau
Berenschot de kunstuitleen aanbeveelt bedrijfsmatiger te werken.

Van der Ploeg vindt dat de uitleen zich meer moet richten op zijn, ideele,
kerntaken zoals educatie, lezingen. 'Ze moeten zich herbezinnen op hun rol ten
opzichte van musea, galeries, scholen, bibliotheken. Laat ze maar met een plan
komen. Wel of geen subsidie hangt af van de inhoud.'

Beeldende kunst ; Overheidssteun ; Economie ; Nationale Economie ; Kunst en
Cultuur ; Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              29 of 108 DOCUMENTS

                                 de Volkskrant

                                October 10, 2001

Studeren tussen de bedrijven door

BYLINE: SANDER VAN WALSUM

SECTION: Binnenland; Pg. 44

LENGTH: 1509 words


De student bestaat niet. Elke academische discipline heeft haar eigen
levensstijl. Aan de ene kant van het spectrum staat de rechtenstudent: stut van
het verenigingsleven, maar onzichtbaar in studieuze en culturele sferen. Aan de
andere kant leidt de beta een nogal vreugdeloos leven met veel studie-uren en
weinig tijd voor vertier. Een karikatuur? Jazeker. Maar wel een met een kern van
waarheid.

In de Verenigde Staten schijnt het een gangbare uitdrukking te zijn onder
studenten: 'Why be a chemist if you can be his boss?' Ook aan deze zijde van de
Atlantische Oceaan lijkt dit adagium de beroepskeuze van menig academicus te
dicteren. Noeste beta-studies zijn al geruime tijd uit de gratie van vwo'ers.
Opleidingen die uitzicht bieden op lucratieve managementsfuncties voorzien
daarentegen in een aanhoudende behoefte.

Het verschijnsel wordt graag opgevoerd als illustratie van het wetenschappelijk
plichtsverzuim van de 'calculerende student'. Maar neem hem zijn voorkeur eens
kwalijk? Hij voegt zich slechts naar de noden van de arbeidsmarkt, en neemt de
schutkleur aan van de maatschappij. En daarin geniet de manager nu eenmaal meer
achting dan de modale onderzoeker.

Deze situatie lijkt haar schaduw vooruit te werpen op de universiteit. Aan de
ene kant van het spectrum van studententypes bevinden zich de chemici, geologen,
natuurkundigen en mathematici voor wie de studie een weektaak vormt, en die zich
- als gevolg daarvan - geen tijdrovende baantjes of een uitbundig studentenleven
kunnen veroorloven. Aan de andere kant bevinden zich de juristen,
bestuurskundigen en aanverwant volk. Bij hen wedijvert de studie met de betaalde
en onbetaalde nevenactiviteiten. Zij klussen driftig bij, en houden er een
actief sociaal leven op na. En zij genieten, als voorschot op de toekomst, ook
nog eens een hogere levensstandaard. Hoezo 'investeren in je toekomst'? De
toekomst begint nu!

Tussen beide exponenten gaapt een brede culturele kloof, zo blijkt uit de
enquete die het onderzoeksinstituut IOWO sinds 1997 jaarlijks afneemt onder
ouderejaars studenten van de Katholieke Universiteit Nijmegen (KUN). De modale
rechtenstudent besteedt slechts 26 uur per week aan zijn studie tegenover 38 in
de beta-sector 'Natuur'*. De studielast per jaar bedraagt respectievelijk 1080
en 1642 uur. De jurist-in-opleiding houdt zich veertien weken per jaar niet met
zijn opleiding bezig. De beta's kunnen zich die luxe slechts negen weken per
jaar veroorloven.

De rechtenstudent heeft dus relatief veel tijd beschikbaar voor allerhande
nevenactiviteiten. Die blijken overwegend onder de noemer 'gezelligheid' te
vallen. Van alle geenqueteerde juristen is bijna de helft (47 procent) actief
binnen een gezelligheidsvereniging. Bij de studenten van de sector Natuur
bedraagt dit percentage 24 (het laagste van alle sectoren).

De tijdsbesteding van de juristen lijkt een nogal eenzijdig karakter te hebben.
Aan culturele activiteiten neemt slechts een kwart geregeld deel. En daarmee
manifesteren zij zichzelf als de cultuurbarbaren van de Academie. In de meeste
andere sectoren offert ruim 40 procent van de studenten aan de muzen.

Op sportief gebied laten de juristen het eveneens afweten. Zo'n dertig procent
van hen neemt weleens deel aan de activiteiten van een
studenten-sportvereniging. Bij de sector Gezondheidszorg bedraagt dit percentage
57 procent, bij Economie 54 procent, en bij Natuur nog altijd 46 procent. Ook
bij de verenigingen die in het teken staan van de levensbeschouwing, zijn de
rechtenstudenten ondervertegenwoordigd. Beter geformuleerd: hun desinteresse in
het hogere is net wat geprononceerder dan die van de andere studenten.

En hun lauwheid tegenover de eigen opleiding weerspiegelt zich in hun deelname
aan de activiteiten van studieverenigingen. Van de rechtenstudenten laat zestig
procent zich weleens bij zo'n club zien. Van de studenten Gedrag en Maatschappij
verkeert overigens slechts 44 procent in studieuze sferen. Hun collega's in de
sector Natuur vormen wederom het contrapunt. Van hen is 84 procent gelieerd aan
een studievereniging.

Ook wat hun levensstandaard betreft, strekt zich een wereld van verschil uit
tussen de rechtenstudent en de beta. Het gemiddeld maandinkomen binnen de
categorie Natuur bedraagt 1061 gulden, bijna een derde minder dan de 1315 gulden
die de rechtenstudent te besteden heeft. In de sectoren Gedrag & Maatschappij
(1346 gulden) en Economie (1355 gulden) ligt het inkomenspeil overigens op een
nog hoger niveau. Zesenzestig procent van de economiestudenten, en 55 procent
van de rechtenstudenten heeft een hoger inkomen dan de norm van 1203 gulden die
het ministerie van Onderwijs vorig jaar hanteerde. De sector Natuur fungeert -
met een percentage van 46 procent - ook hier als hekkensluiter.

Van de rechtenstudenten kan ruim een kwart zich de huur van een 'zelfstandige
eenheid' - de meest begeerde woonvorm - veroorloven. In de categorie Natuur is
die luxe slechts weggelegd voor veertien procent van de studenten. De overigen
wonen in een studentenflat (38 procent), een kamer van een particulier
verhuurbedrijf (21 procent), bij een hospita (zeven procent), of thuis, bij de
ouders (21 procent). Mogelijk in samenhang met het bovenstaande, is de behoefte
om te verhuizen bij de rechtenstudenten het kleinst. Vijfendertig procent van
hen zegt uit te zien naar een grotere woonruimte, tegenover 62 procent van de
respondenten in de sector Natuur.

Het modale inkomen van de Nijmeegse student** (die zich in dit opzicht
vermoedelijk niet onderscheidt van zijn groepsgenoten in andere
universiteitssteden) is sinds 1997 overigens sterker gestegen dan dat van de
overige Nederlanders. Vier jaar geleden had de academische Jan Modaal nog 1103
gulden te besteden. Vorig jaar was zijn maandinkomen opgelopen tot 1343 gulden.
Anders dan doorgaans wordt verondersteld, komt deze inkomensstijging vooral op
het conto van de ouders. Hun bijdrage aan het levensonderhoud is gestegen van
gemiddeld 332 gulden in 1997 tot 445 gulden in 2000. In dezelfde periode zijn de
inkomsten uit betaald werk toegenomen van 232 tot 312 gulden. De
studiefinanciering was goed voor een aandeel van 539 gulden, respectievelijk 586
gulden in 1997 en 2000.

Wat de studenten in alle tijden en alle disciplines met elkaar gemeen hebben, is
hun onwil om geld te lenen. Slechts vijftien procent van hen staat bij een bank
in het krijt (een percentage dat sinds 1997 vrijwel niet is gewijzigd).
Daarentegen is inmiddels ruim driekwart afhankelijk van de inkomsten uit betaald
werk (tegen 69 procent in 1997).

Uit de gegevens van IOWO kan worden opgemaakt dat de studenten hoger
gekwalificeerd (dus beter betaald) werk zijn gaan verrichten: terwijl de
inkomsten uit baantjes zijn gestegen, is het aantal uren dat ermee is gemoeid
(licht) gedaald van 307 in 1997 tot 298 vorig jaar. Per sector is het percentage
werkende studenten betrekkelijk stabiel. Behalve bij Rechten. Daar had vorig
jaar 75 procent van de respondenten een baantje, tegen 82 procent in 1997. De
sector Economie is het best vertegenwoordigd op de arbeidsmarkt. Maar liefst 84
procent van de studenten verricht betaald werk (vijf procent meer dan vier jaar
geleden).

De meeste studenten - ongeacht hun sector - stellen geen tijd beschikbaar voor
onbetaald werk (wellicht ook vanwege de beschikbaarheid van banen). Gaf in 1997
nog 49 procent van de studenten te kennen geregeld vrijwilligerswerk te
verrichten (meestal ten behoeve van een studie- of gezelligheidsvereniging),
vorig jaar was dit percentage geslonken tot 34. Zoals gezegd, zijn de
rechtenstudenten op dit front het actiefst. Maar ook bij deze groep is het
percentage vrijwillig actieven in vier jaar tijd gedaald van 53 naar 45 procent.
In de sector Economie is de participatiegraad gedaald van 54 naar 33 procent. In
de sectoren Gezondheidszorg en Natuur tekende zich een daling af van 48 naar 28
procent, en van 58 naar 34 procent.

Het aantal uren dat de resterende vrijwilligers aan hun zegenrijk werk zeggen te
besteden, daalt ook nog eens: van 7,1 uur per week gemiddeld in 1997, tot vier
uur in 2000. Deze ontwikkeling heeft echter geen lineair karakter. Zowel het
percentage onbetaald werkenden als het aantal beschikbaar gestelde uren is sinds
1999 weer licht gestegen. Er is dus nog hoop voor de door leegloop en apathie
geplaagde studentenverenigingen.

* Het ministerie van Onderwijs, Cultuur & Wetenschappen brengt de academische
studies onder in acht sectoren: Economie, Gedrag en Maatschappij,
Gezondheidszorg, Landbouw, Natuur, Recht, Taal en Cultuur, Techniek.

** Deze cijfers hebben betrekking op de uitwonende voltijdstudenten aan wie een
studiebeurs is toegekend, en die jonger zijn dan 27 jaar (de leeftijdsgrens voor
studiefinanciering).

graphics Willum Morsch

Maandelijkse woonlasten

Verdeling inkomen

Recht, Taal & cultuur, Gedrag & Maatschappij, Economie, Gezond, Natuur

Deelname aan studentenverenigingen

Woonsituatie (in 2000)

Scholieren en studenten ; Hoger onderwijs ; Onderwijs

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              30 of 108 DOCUMENTS

                                 de Volkskrant

                                October 9, 2001

Tegenaanval

SECTION: Forum; Pg. 7

LENGTH: 1054 words


The New York Times

Het Amerikaanse volk heeft, ondanks zijn woede en verdriet, geduldig gewacht tot
het begin van deze acties. Nu die zijn begonnen, zullen Amerikanen alle
inspanningen steunen die nodig zijn om deze missie tot een goed einde te
brengen. Van hun kant moeten de regering-Bush en haar bondgenoten doorgaan met
voorzichtig en verstandig te werk gaan.

Deze militaire acties maken, zoals president Bush in zijn korte tv-speech
terecht opmerkte, deel uit van een grotere campagne, die ook diplomatie,
inlichtingenwerk en rechtshandhaving omvat. Het zal niet meevallen de juiste
balans tussen deze elementen te vinden en te behouden. Dat vereist vaardigheid
en zelfcontrole.

De luchtaanvallen zijn vermoedelijk slechts het eerste element van de militaire
campagne in Afghanistan. In het vervolg zullen commando's terroristen gaan
opsporen. En er komen vermoedelijk nog andere acties, bedoeld om de macht van de
Taliban te verminderen of hen te verstoten. Dat vereist grondoperaties op
vijandig Afghaans gebied, uit te voeren tegen een tegenstander met een rijke
strijderstraditie. Een aanzienlijk aantal Amerikaanse slachtoffers kan het
gevolg zijn.

Het is lang geleden dat de VS een oorlog voerden die vele van zijn jonge mannen
en vrouwen het leven kostte. Maar dit conflict heeft ons al onvoorstelbaar veel
doden gekost nog voordat we wisten dat het begonnen was. Het volk zal daarom
zijn steun geven, zolang het gelooft dat de troepen goed worden geleid en op de
juiste doelen worden afgestuurd. (. . .)

The Guardian

Vanaf het moment dat de terroristen vier weken geleden toesloegen, was het
duidelijk dat het antwoord op deze aanval vrijwel zeker enigerlei militaire
actie van de kant van de Verenigde Staten zou inhouden. Nu het zover is, zal
alleen een dwaas geen angst voelen. ( . . .) Er kan geen twijfel over bestaan
dat de aanvallen de tweede fase inluiden van wat mogelijk de meest ernstige
internationale crisis is in het leven van veel mensen, de ernstigste sinds de
Cuba-crisis van 1962. Laten we bidden dat deze crisis net zo vreedzaam eindigt
als die van destijds.

Op een gewichtig moment als dit dient zo duidelijk en nuchter mogelijk te worden
vastgesteld dat de VS gerechtigd waren militair terug te slaan. (. . .) De
Afghaanse regering heeft geweigerd gebruik te maken van de mogelijkheid Bin
Laden uit te leveren en op te treden tegen zijn netwerk, zelfs niet na druk van
degenen die het dichtst bij hem staan, inclusief Pakistan. Een monsterlijke daad
dreigde daardoor onbestraft te blijven.

Er kan geen twijfel over bestaan dat het opnieuw kan gebeuren, mogelijk in de
vorm van een nog gruwelijker aanval op het leven van gewone burgers met
chemische, biologische of zelf nucleaire wapens. Groot-Brittannie zal door zijn
leidende rol in de bombardementen van zondagnacht, onvermijdelijk een potentieel
doelwit zijn. (. . .) Zolang dit gevaar bestaat is militaire actie niet alleen
gerechtvaardigd als een vorm van recht doen, maar ook als een vorm van
zelfverdediging om onze naties te beschermen tegen verdere aanvallen en nog meer
slachtoffers.

Of deze militaire actie verstandig is, is een andere kwestie. We hopen
natuurlijk dat zij dat is. (. . .) Een groot deel van de wereld staat nog
altijd, om het mild uit te drukken, zeer sceptisch tegenover deze campagne.
Velen zijn bang dat de gestelde doelen onbereikbaar zijn. Bush is zich hier
echter, getuige zijn toespraak van zondagavond, veel meer van bewust dan sommige
van zijn critici willen toegeven. (. . .)

Daily News

Oorlogen belichamen altijd de ontkenning van menselijke waarden, wanneer
redelijke argumenten en discussie falen en de mens zich overgeeft aan zijn
primitieve instincten, zoals Kain tegenover Abel. Oorlog, onder welk voorwendsel
ook, kan nooit wonden helen, maar ze alleen besmetten met nog meer slachtoffers.

Dat is de reden waarom de kennelijke schending door het Westen van zijn eigen
ethische principes ons in verwarring brengt en verrast. Zelfs in een gewone
moordzaak duurt het vaak maanden voor voldoende bewijs is verzameld om een zaak
voor de rechter te kunnen brengen. Het duurt nog langer voor rechter en jury tot
een unaniem oordeel komen en dan nog bestaat er gelegenheid in beroep te gaan.

Neem bijvoorbeeld de zaak van Timothy McVeigh. Hij zuchtte jarenlang in zijn
dodencel voor het definitieve vonnis werd geveld. Maar Amerika's 'oorlog tegen
de terreur' is anders, Het lijkt erop dat eeuwenoude concepten als 'onschuldig
tot de schuld is bewezen' zonder veel omhaal uit het raam zijn gegooid. (. . .)

Tot we begrijpen wat de werkelijke motieven zijn voor deze terreurdaden, zullen
we nooit in staat zijn ze te voorkomen. En wanneer leren we als mensen eens dat
de dood geen medicijn voor het leven is? (. . .)

The Jordan Times

De onthulling vorige week dat een terroristische cel verbonden met Osama bin
Laden van plan was deze zomer de (Jordaanse) koninklijke familie te vermoorden,
heeft de natie verbijsterd. (. . .

De veiligheidsdiensten van het koninkrijk zijn al sinds 1991 bezig met de
moeizame taak de (terroristische) cellen die zijn verbonden met Bin Laden
nauwgezet in kaart te brengen. Voor iemand zelfs maar had gehoord van Al Qaeda
waarschuwden Jordaanse inlichtingendiensten westerse landen, inclusief de
Verenigde Staten, voor deze en andere bedreigingen. Helaas werden hun
waarschuwingen niet altijd even serieus genomen. (. . .)

In het licht van de onthulling van dit laaghartige complot, worden de
opmerkingen van koning Abdullah nog duidelijker: Jordanie heeft zich niet
aangesloten bij de internationale coalitie tegen terreur, maar de internationale
gemeenschap heeft zich eindelijk aangesloten bij de strijd die wij reeds
decennia lang voeren tegen deze krachten van het kwaad.(. . .)

NRC Handelsblad

De teerling is nu geworpen. Als de Amerikaanse regering het evenwicht weer te
bewaren tussen doel en middelen, is dat op zichzelf winst. De solidariteit die
veel landen tot dusver hebben getoond, zal haar hierin kunnen sterken. Bin Laden
en zijn aanhang zijn er op uit de kloof die werelden scheidt te verbreden. De
Amerikaanse regering heeft het oogmerk en een kans die kloof te versmallen.

Kranten ; Internationale gewapende conflicten ; Recht ; Politiek en Staat ;
Volkenrecht ; Media ; Pers

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              31 of 108 DOCUMENTS

                                 de Volkskrant

                                October 6, 2001

Beter slim dan hoogbegaafd

BYLINE: DOOR MIRJAM SCHOTTELNDREIER

SECTION: Reflex; Pg. R5

LENGTH: 1694 words


Op basisscholen worden ze moe van al die ouders die denken dat hun kind
hoogbegaafd is. Het onderwerp is dan wel bespreekbaar geworden, er rust
onverminderd een taboe op. 'Ik merk vaak dat het vooral als een probleem, zelfs
als handicap wordt beschouwd.'

DE ZOON van Wendy van de Berg ging toen hij 4 jaar was verwachtingsvol naar
school. Toen hij de eerste dag thuiskwam, was de lol eraf. Van de Berg: 'Hij
zei: ik heb het uitgeprobeerd, maar ik ga nooit meer terug.' Dat feest ging niet
door, hij moest. Uit frustratie zat hij een week met zijn duim in de mond in de
poppenhoek. Tot hij een vluchtroute ontdekte: als hij vervelend deed, werd hij
de gang op gestuurd. Van de Berg: 'Daar was veel meer te beleven en kon hij met
blokken spelen zoals thuis. Toen bleek dat hij zichzelf in een week op de gang
had leren klokkijken, merkte de school dat zijn lastige gedrag een andere
oorzaak had.' Haar kleuterzoon, inmiddels 10, was hoogbegaafd.

Op basisscholen worden ze er moe van. Al die ouders die denken dat hun kind meer
dan normaal begaafd is. Eerst hadden de kinderen last van MBD (minimal brain
damage), toen van dyslexie, daarna werd het ADHD en nu zijn ze opeens allemaal
hoogbegaafd. In kranten, bladen en op de tv was het de laatste jaren te horen:
ouders zijn in de ban van de prestatiemaatschappij en hebben nog maar twee
schatjes te bewonderen, dus zien ze achter iedere opgeloste staartdeling een
Einstein.

Toen de familie Van de Berg verhuisde, kregen ze met die angst voor modieuze
diagnostiek te maken. Op de nieuwe school vertelden ze direct dat hun zoon en
hun 8-jarige dochter hoogbegaafd zijn. 'We hebben bewijzen moeten leveren dat
het waar was, dus kopietjes van tests overhandigd en telefoonnummers gegeven van
deskundigen die op de hoogte waren', vertelt Van de Berg.

Psychologe Martine Delfos vindt het logisch dat de afgelopen decennia zoveel
labels zijn ontstaan. 'Tot eind 19de eeuw bestond alleen de man, daarna werd de
vrouw ontdekt en halverwege de vorige eeuw de adolescentie. Al heette de eeuw al
'De eeuw van het Kind', pas eind 20ste eeuw zijn we echt naar het kind gaan
kijken en hebben we van alles ontdekt.'

Veel ouders, en zeker grootouders, hebben vaak de indruk dat kinderen veel
slimmer zijn dan vroeger. Delfos, die met hoogbegaafden omgaat in haar praktijk,
denkt dat het algemene beeld van toegenomen intelligentie te maken heeft met de
enorme verrijking van de omgeving waarin het kind opgroeit. Verre vakanties,
veel speelgoed, computers en tv leveren niet alleen meer materiaal voor de
hersenen. Delfos: 'Het kind wordt ook compleet nieuwe denkkaders aangeboden. Wij
volwassenen zijn nog onder de indruk dat de DNA van het menselijk lichaam in
kaart is gebracht, voor kinderen is de DNA-structuur het beginpunt van hun
denken.' Voor een goede vraag over dat onderwerp hoef je als kind niet
hoogbegaafd te zijn, maar dat ouders onder de indruk zijn, is wel begrijpelijk.

Toch kun je als kind maar beter gewoon slim zijn, en niet hoogbegaafd. Dat beeld
rijst op na een rondgang door het land der hoogbegaafden. Nederland is wat dat
betreft de jaren zeventig, waarin sociale gelijkheid het parool was, nog altijd
niet te boven. Voor kinderen die slecht meekomen, wordt met veel bombarie de
'voorschool' gepredikt, zelfs zonder harde bewijzen dat extra educatie zo vroeg
werkt. Voor bovengemiddelde presteerders is veel minder aandacht.

Hoogbegaafdheid is bespreekbaar geworden, dat wel, maar er rust onverminderd een
taboe op. Van de Berg zal nooit tegen de buren zeggen dat haar kinderen erg slim
zijn, of dat zij lid is van Pharos, de oudervereniging van hoogbegaafden. 'Het
blijft wat onhandig manoeuvreren.'

Ook in het onderwijs klinkt een voorbehoud. 'Als er al projecten zijn voor
hoogbegaafden op school, dan heten die kinderen slimpies of makkers of meer- en
alleskunners', zegt Maria Berkhout van de Amsterdamse schoolbegeleidingsdienst
ABC. 'In die woordkeus zie je de schroom en de afkeer om het beestje bij de naam
te noemen. Wij gebruiken daarom principieel het woord hoogbegaafde.'

Zelden durven ouders zomaar trots te zijn op hun kind. Carolien Polak, moeder
van vier kinderen van wie twee duidelijk hoogbegaafd zijn, vindt het jammer dat
vaak negatief over hoogbegaafdheid wordt gesproken. 'Het is eigenlijk fijn en
mooi dat je kinderen goed kunnen leren en veel interesses hebben, maar ik merk
vaak dat het vooral als een probleem, zelfs als handicap wordt beschouwd.'

Feit is dat veel, niet alle, hoogbegaafde kinderen balen op school. Van de Bergs
zoon kan tijdens het kringgesprek nooit enthousiast vertellen over zijn hobby's.
'Hij is gek op computers, maar wat hij dan vertelt, is zo technisch, zo
specialistisch, dat geen kind, en de juf evenmin, hem begrijpt. Omgekeerd
begrijpt hij niet waar zij het over hebben. Hij is zo eenzaam en wordt
gigantisch gepest, dat is vreselijk triest.'

Er zijn ook nogal wat hoogbegaafden die het op school slecht doen, ze worden
onderpresteerders genoemd. Eric Ottevanger, voorzitter van oudervereniging
Pharos, vond zijn hele schooltijd een 'verschrikking'. 'Toen ik eindelijk van
het gymnasium af was, had ik zo'n hekel aan leren dat ik niet ben gaan studeren
maar meteen een baan heb gezocht.' Hetzelfde patroon herhaalt zich nu bij zijn
zoon. 'Hij is hoogbegaafd en zit op het vmbo. Ik herken veel in hem.'

Hoogbegaafden zijn er in soorten en maten. Met de zoon van Polak gaat het wel
goed op school en zijn creativiteit kan hij prima elders kwijt. Polak: 'Hij
geeft ouderen les in computers en zet zelf de cursussen op. Heel erg leuk.' De
hoogbegaafde 8-jarige dochter van Van de Berg leeft zich uit op drie
muziekinstrumenten en is in de klas lief en aangepast. 'Het gaat goed, al krijgt
ze te weinig aandacht omdat ze zo lief is. Zij speelt de klassieke rol van
hulpjuf.'

Al blijft het schipperen met de zeer getalenteerde medemens, toch is de
afgelopen vijftien jaar veel ten goede veranderd. De universiteiten in Utrecht
en Nijmegen houden zich bezig met hoogbegaafdheid, er worden tests gemaakt en
lesmaterialen ontwikkeld voor scholen. Er zijn folders, websites,
begeleidingsdiensten en kenniscentra waar docenten en ouders terecht kunnen.

Wie zijn kind een klas wil laten overslaan, of extra uitdagingen wenst in de
klas, kan daarover praten. Lang is gedacht op school dat het slimme kind
'cognitief' wel naar een hogere klas kon, maar daar 'emotioneel' niet aan toe
was. Langzaam dringt door dat veel hoogbegaafde kinderen hongeren naar kennis,
dat ze pas lief worden als ze intellectueel aan hun trekken komen, en niet
andersom. Bovendien is een checklist in de maak waarmee een school kan
beoordelen welke stap het best is voor dit kind.

Ook in het voortgezet onderwijs kunnen kinderen inmiddels extra vakken nemen,
naar een aparte klas of (particuliere) school, terwijl ook het tweetalig vwo
uitkomst kan bieden om voldoende uitdaging te behouden. Tal van verenigingen
bieden informatie, entertainment of simpelweg pure gezelligheid. 'Achteraf is
het een blessing in disguise dat de overheid verzuimd heeft een centrale regie
te voeren', zegt Willy Peters van het Centrum voor Begaafdheidsonderzoek (CBO)
van de Katholieke Universiteit Nijmegen. 'Er is inmiddels een spectrum van
mogelijkheden, waarin voor iedereen wel wat zit. Ik vind ook niet dat we heel
principieel moeten doen over de vraag of kinderen op een aparte school mogen of
bij elkaar moeten zitten, de spanning van die spagaat zullen we blijven houden.'

Dat de richtingenstrijd onder hoogbegaafden nog wel even zal voortduren, staat
vast. De deskundigen en betrokkenen blijven tobben met de vraag of een
hoogbegaafde een gewone burger is met bijzondere capaciteiten, of een burger die
net een tikje anders is dan de rest.

Pharos-voorzitter Ottevanger worstelt met de vraag waarom hij zelf af en toe zo
graag zit te 'ouwenelen' bij Mensa, de club van volwassen hoogbegaafden. 'Ik kan
het niet zo goed uitleggen, want het is niet zo dat we heel diepgravend bezig
zijn of louter debatteren. Niettemin is er een gevoel van onder elkaar zijn, je
thuisvoelen.' Dat gevoel moet wortelen in de dagelijkse ervaring niet begrepen
te worden door de ander, en omgekeerd het denken van de ander niet te begrijpen.

'Wij slaan vaak denkstappen over en leggen verbanden die anderen niet zien,
daardoor krijg je misverstanden. Het zijn de instinkers als die van de meester
die zegt: nu stel ik jullie een heel moeilijke vraag. Als kind schoot me dan het
antwoord te binnen, maar dat kon het dus niet zijn, want dat was makkelijk. Daar
word je heel onzeker van.'

CBO-directeur Peters houdt de hoogbegaafde graag dicht bij de grond, vooral ook
omdat er zoveel soorten en graden van hoogbegaafdheid zijn. 'Het zijn vaak de
extreme gevallen die het beeld van hoogbegaafdheid bepalen.' Toch heeft ook hij
op een zomerkamp voor hoogbegaafde jongeren van 17, 18 jaar gemerkt wat zij in
het dagelijks leven tekortkomen.

Peters: 'Er werd daar in Duitsland keihard gewerkt, ze volgden allemaal
cursussen. De sfeer was fantastisch, want eindelijk konden ze met de hele groep
overweg, en niet met eentje, zoals op school. Ze hoefden niet op de rem te staan
en konden zichzelf zijn. Omdat ze nu eens niet krampachtig bezig hoefden te zijn
met geaccepteerd worden door de groep, begonnen ze gewoon pubergedrag te
ontwikkelen. Ze gingen veel bier drinken en laat naar de disco, dat soort
dingen. Voor mij een bewijs hoe normaal ze zijn.'

De ambivalentie blijft. Erg slimme mensen roepen bewondering op, maar ook angst
en jaloezie. Peters: 'Zelfs ik merk dat ik makkelijker zeg dat ik homoseksueel
ben dan hoogbegaafd'. Alleen voor een contactgestoorde Willy Wortel is de
goegemeente niet bang en ze kan er zelfs mededogen voor opbrengen. Maar o wee
als de hoogbegaafde fier en trots door het leven gaat, dan zijn de rapen gaar.
Peters: 'Mensen die meer hebben, vormen nu eenmaal een bedreiging.'

Reacties: www.volkskrant.nl/forum

Computerkamp voor hoogbegaafde kinderen.

Foto Martijn Beekman

Scholieren en studenten ; Jeugd ; Psychologie ; Wetenschap en Techniek ; Sociale
Wetenschappen ; Maatschappij ; Bevolking ; Onderwijs

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              32 of 108 DOCUMENTS

                                 de Volkskrant

                                October 6, 2001

Delen in het succes

BYLINE: DOOR ROLF BOS EN JOHN VOLKERS

SECTION: Sport; Pg. S1

LENGTH: 1995 words


Een jaar geleden huldigde Nederland zijn helden van de Olympische Zomerspelen
van Sydney. Dat was voor de nationale topsport het succesvolste evenement aller
tijden. Twaalf goud, negen zilver en vier brons. Kort na Sydney ving de
voorbereiding op Athene aan, onder de hoede van de nieuwe chef-de-mission Peter
Vogelzang.

HOOFDCOMMISSARISSEN van politie hanteren in deze onzekere tijden 'vierdubbele
agenda's'. In dat drukke leven van de Utrechtse korpschef Peter Vogelzang is
wekelijks een avond vrijgemaakt voor zijn kleinste bijbaan, de parttime-job van
chef-de-mission van de olympische ploeg voor Athene 2004.

In de olympische sporten is langzaamaan ook een kleine noodtoestand aan het
ontstaan. Twintig van de dertig topsportbonden moeten het zonder hoofdsponsor
stellen en kunnen hun programma's niet langer financieren. Het prestatieniveau
is na Sydney drastisch ingezakt.

Vogelzang zegt al die begrijpelijke zorgen te delen. Maar hij wijst vanuit zijn
kennis van commercie en media - hij werkte bij het Nederlands Omroep Bedrijf en
bij de profsectie van de KNVB - op een toekomst voor de olympische topsport die
wel eens rooskleuriger kan zijn dan nu voor mogelijk wordt gehouden.

In de topsport staat en valt alles met de aandacht van media en commercie. Die
is nu voor de olympische sporten mondjesmaat, met al zijn effecten op de
interesse van de sponsors. Maar dat gaat veranderen, is de stelling van
Vogelzang. Daartoe moet - en hij zegt de voortekenen reeds te bespeuren - het
tv-voetbal van de publieke omroep verhuizen naar de commerciele stations.

De Utrechter, ooit een aardige middenvelder van hoofdklasser Elinkwijk, voorzag
dat al bij de start van Sport 7, het KNVB-station. 'Ik kwam toen bij het
opzetten van die zender bij NOCNSF langs en kreeg daar het verwijt dat Sport 7
ervoor zou zorgen dat andere sporten dan voetbal geen aandacht meer zouden
krijgen.

'Mijn stelling was dat door de komst van Sport 7 de aandacht voor die andere
sporten juist zou toenemen. Die bewering werd binnen een jaar bewaarheid. De NOS
ging zelfs betalen voor het uitzenden van al die andere sporten.'

De Nederlandse monocultuur - al het geld, dus bijna alle media-aandacht gaat
naar voetbal - zou doorbroken moeten worden door een sterk front van andere
sporten die zich sterker organiseren en zich aantrekkelijker maken voor de
televisiebonzen.

Vogelzang zegt een ontwikkeling 'ten gunste' van de andere sporten te ontdekken.
'Naar mijn gevoel zal het publieke bestel de komende jaren meer interesse
krijgen in goed georganiseerde sporten op wereldniveau, met emotie en met
spanning. Het vertoonde zal anders worden dan alleen maar voetbal.

'Het publieke bestel zal de rechten van het voetbal niet meer kunnen betalen. En
de publieke omroep kan het zich in het kader van de eigen taakstelling veel
minder permitteren om aan het uitzenden van beelden mee te werken die voor
honderd procent op commerciele basis zijn gestoeld.'

Kortom: de weerbare onderdelen van de olympische topsport, aangestuurd door een
eigen commercieel denkend team-de-missionachtige organisatie ('ik zal daar niet
naar solliciteren') zullen het gat moeten vullen dat de komende jaren in de
sportprogrammering van de NOS gaat vallen. Zoals momenteel bij de BBC gebeurt.

'Zo is het', is het stopwoord als bevestiging van Vogelzang. 'Als je tenminste
vooruit wilt.'

Dat voetbal bij de NOS mogelijk gaat verdwijnen - 'het is zelfs de vraag waar de
samenvattingen gaan komen' - vindt Vogelzang 'prima'. 'Het wegvallen van voetbal
wordt altijd uitgelegd als een dreiging. Dat is voor mij zeer de vraag. Het zou
ook een enorme kans kunnen betekenen, maar niet voor sommige mensen, misschien.'

Wanneer de NOS, zoals onlangs gebeurde, met zijn camera's niet verschijnt bij
een grootschalig evenement als de Dam-tot-Dam-loop, waar door inspanningen van
organisatie en ondersteunende bedrijven olympische en wereldkampioenen aan de
start staan, dan is de verschraling van het tv- en topsportaanbod dichtbij.
Erkent Vogelzang.

Voorwaarde om op tv te komen en je te wentelen in de aandacht van de commercie,
zo stelt de chef-de-mission, is wel dat er op dat wereldniveau Nederlandse
kanshebbers zijn. 'Twee of drie, zodat er iets van herkenbaarheid is. Zodat er
succes valt te delen. Dat is een van de zaken die mij het meest van sport
bijblijven, mensen willen delen in het succes. 'Van jan-met-de-pet tot de
minister-president ervaar je dat zij het fantastisch vinden onderdeel te zijn
van succes. Maar succes betekent niet alleen het halen van gouden plakken, maar
ook bij een vereniging horen die netjes, behoorlijk presteert. Sport levert daar
een fantastische maatschappelijke bijdrage in.'

Om weer aan zulke sterke verenigingen maar vooral aan kanshebbers op een
medaille te komen, zal er fors geinvesteerd moeten worden. Die boodschap wordt
sinds Sydney breed uitgedragen door de nationale sportkoepel.

Voorzitter Hans Blankert van NOCNSF wil dat de overheid haar investeringen voor
2008, het jaar van de Chinese Spelen, met 450 miljoen gulden verhoogt. Vogelzang
is van mening dat voor die extra middelen - waar het topsport betreft - niet
steeds de kant van de rijksoverheid opgekeken hoeft te worden. 'Het leeuwendeel
van dat geld mag wat mij betreft in de ontwikkeling van de breedtesport gestoken
worden. Dat is het voorportaal van de topsport.'

Als de overheid in topsport wil investeren, dan ziet hij de infrastructuur en de
accommodaties als eerst aangewezen doelen. Voor de kostbare preparatie van de
grote Nederlandse talenten wil hij dat het geld uit de nieuwe marktwerking komt.
Zoals nu al de zestig miljoen voor Performance 2004 - het prestatie-programma
voor de Spelen van Athene - uit de eigenhandig aangeboorde commerciele kanalen
van Partners in Sport (PinS) komt.

Dat is evenwel nog veel te weinig. De rekensom van Vogelzang leert dat het bij
een wereldklasse-programma om 'zestig a vijfenzeventig miljoen gulden op
jaarbasis gaat'. 'We hebben berekeningen gemaakt in het team-de-mission, met
Joop Alberda als onbegrensd denker en Marcel Sturkenboom als de controleur van
de haalbaarheid, over wat nodig is om onze driehonderd sporters van wereldniveau
op de grote momenten voor te bereiden.

'Zulke sporters hebben voor een optimale, persoonlijk toegesneden aanpak zo'n
150 begeleidingsteams nodig, die overigens goed moeten kunnen samenwerken. Zo
komen wij aan een bedrag van tussen de zestig en vijfenzeventig miljoen per
jaar. Nu hebben we zestig miljoen voor vier jaar.

'Er bestaat dus vooralsnog een flink gat tussen de mogelijkheden en de echte
ambities. Wil je echter uit het potentieel dat we in Nederland hebben (nu zo'n
driehonderd maar doorlopend tot vijfhonderd atleten van wereldniveau) het
maximale halen, dan moet je in dit soort bedragen denken.

'We zullen dat moeten financieren uit de driehoek sporters, commercie en media.
Er is een markt voor topsport van wereldniveau. Zit er emotie in? Zit er
spanning in? Dan is het verkoopbaar. Denk eens aan wat er met Raymond van
Barneveld en zijn darts gebeurde. Daar was tot dan geen sterveling in
geinteresseerd.'

Het zijn zorgen voor later, in de aanloop naar de Spelen van Peking. De eerste
opdracht luidt een ploeg voor te bereiden en aan te voeren bij de Olympische
Zomerspelen van 2004.

Dat eigenlijke werk van Vogelzang begint pas langzaam vorm te krijgen. 'Het op
de voet volgen van de sport is nog moeilijk.' Hij wordt - als opvolger van de
lange Loorbach valt hij minder op - ook nog niet vaak rond de kleedkamers
bespeurd. 'Dat gaat pas lopen vlak voor 2004. Daar zijn afspraken over. Ik stel
me net als Loorbach een sabbatsperiode van drie maanden voor.'

Nu houdt Vogelzang zich nog voornamelijk op in het team-de-mission en de
bestuurscommissie topsport van NOCNSF. 'Daar wordt gesproken hoe we onze
organisatie het best kunnen optuigen. Gelukkig staat al veel overeind. De
blauwdruk van Sydney is goed te gebruiken.'

Zijn eerste contacten betreffen de bonden, later volgen de coaches en vervolgens
de atleten. Het eerste verhaal gaat over normen en limieten, het dikke boek dat
in december 2002 van de pers rolt.

Er is al nieuws uit die eerste brainstorms. Er komen straks extra late momenten
om te kwalificeren, het aantal kwalificatiemomenten wordt ietwat ingedikt en de
ongelukkige enkeling die centimeters of tienden van seconden tekort komt, krijgt
kans op een generaal pardon. 'Noem het geen wild-cards. Het gaat om twee of drie
mensen die de ploeg anders net niet halen. Het zal nooit om twintig sporters
gaan.'

Op afstand besturen doet hij al elke dag, bij zijn politiekorps. Vogelzang zegt
zich juist te verheugen op het uitvoerende werk dat hem straks wacht met die
Boeing vol atleten en coaches. Het meeste wordt voorlopig gedaan door zijn
linker- en rechterhand, Alberda en Sturkenboom. Wordt hij dan een ceremonieel
sluitstuk? 'Dat zou ik mezelf niet toewensen.'

De doelstellingen in Griekenland zijn straks tweeerlei. Op een staat
'resultaat'. Daarop zal ook het team-Vogelzang afgerekend worden. Op 'twee'
heeft hij uitstraling geplaatst. 'Zelfs als je veel medailles wint, maar de
uitstraling is slecht, dan is de Nederlandse sport daar niet mee gediend.

'Wij moeten goed in beeld komen. Dat hoeft niet op een sjabloon-achtige manier,
maar de houding, het commitment van alle betrokkenen, moet erop gericht zijn de
Nederlandse sport op een behoorlijke manier te vertegenwoordigen.'

Vogelzang heeft zijn eigen visie op professionaliteit. 'De sport is niet uniek.
Zelfs als wij bij de politie de zaak Sabine Janson niet hadden opgelost, dan
hadden we het nog goed gedaan in de ogen van de mensen voor wie we dat doen.
Omdat je hebt laten zien dat je met je vak bezig bent en je professionaliteit
toont. Zoals al die mensen met belangstelling voor sport in Nederland - wat dat
betreft hebben we vreselijk veel klanten -na Sydney buitengewoon tevreden konden
zijn.'

DE SPElEN van Sydney waren ongeevenaard goed voor de Nederlandse ploeg. Het
noemen van het rijtje twaalf-negen-vier roept niet direct een reactie op. Bij de
verduidelijking '25 medailles' is er enthousiasme, zoals bij iedereen die het
sportfeest in Australie heeft meegemaakt.

In de euforie van Sydney werd geroepen dat een totaal van veertig medailles in
Athene tot de mogelijkheden behoort. Vogelzang is behoudender: 'We starten met
een normale doelstelling, het evenaren van die score van 25 medailles. Wat
potentieel betreft moet dat kunnen. De volgende vraag is: haal je dat? Dat weet
ik pas in het laatste jaar.

'Een nieuw doel is de medailles iets meer te spreiden over onze sporten. Zo'n
plak geeft een enorme stimulans aan een tak van sport. Dat heb je aan zwemmen
gezien en paardensport. Ik ben daarom zeer benieuwd naar andere disciplines,
vrouwenhandbal, turnen.

'Een atletiekmedaille? In Sydney was je als Nederlander minder emotioneel
betrokken bij wat zich afspeelde in het atletiekstadion. En dat is eigenlijk te
gek voor het belangrijkste onderdeel van de Spelen. Een Nederlandse medaille bij
atletiek zou fantastisch zijn.'

Vogelzang is enkele maanden geleden al in Athene geweest. 'Het was daar een
oven, verschrikkelijk warm.' Hij deelt de zorg over de organisatie niet. 'Het
komt hartstikke voor mekaar. Dat gevoel ontleen ik aan de mensen die er werken.
Er is veel staf uit Sydney overgekomen. En de Grieken worden op hun gevoel voor
prestige aangesproken.'

Het meest recente probleem is de veiligheid. 'Dat heeft na New York toch een
geheel andere dimensie gekregen.' De chef-de-mission wordt weer politieagent.
Bij de volgende bijeenkomst van de raad van hoofdcommissarissen zal hij
voorstellen om de ervaringen van Euro 2000 aan de Griekse collega's aan te
bieden.

Dit is het vijfde en laatste deel van een serie over topsport in het
na-olympisch jaar.

Peter Vogelzang

FOTO RAYMOND RUTTING - DE VOLKSKRANT

Topsport ; Management ; Economie ; Bedrijfsleven ; Sport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              33 of 108 DOCUMENTS

                                 de Volkskrant

                                October 5, 2001

Blauw bloed van KLM wijst Jacques Schraven de weg

BYLINE: GIJS HERDERSCHEE

SECTION: Economie; Pg. 17

LENGTH: 488 words


Leo van Wijk is de baas van KLM. En de KLM heeft een probleem. Het ging al niet
geweldig, maar na de aanslagen in de VS is het aantal passagiers gedecimeerd. Om
toch te blijven vliegen, moeten de kosten dalen. Vluchten worden geschrapt,
vliegtuigen gaan in de mottenballen en werknemers gaan een deel van de werkweek
op non-actief. Toch blijven salarissen een stevige kostenpost.

Van Wijk hoopt dat deze dip tijdelijk is. Misschien dat de vooruitzichten
midwinter beter worden, als de de zomervakanties worden geboekt. En als de markt
weer aantrekt moet iedereen met blauw KLM-bloed in de aderen weer stand-by zijn.

Dus stelt Van Wijk een Angelsaksische ingreep voor. Hij verlaagt voor een half
jaar het salaris van de vierkoppige raad van bestuur en de negenkoppige raad van
commissarissen met 15 procent. Circa honderd topmanagers leveren 7 procent in.
Dit kost Van Wijk zelf - voor belasting - anderhalve ton. KLM-commissaris Johan
Stekelenburg levert in een klap meer in dan hij als FNV-voorman ooit voor zijn
achterban wilde binnenhalen.

Topmanagers die snijden in de eigen beloning, dat is nog nooit vertoond in
Nederland.

Tegelijk - en dat gebeurt wel vaker - vraagt Van Wijk de bonden de CAO open te
breken. De afgesproken 2 procent loonsverhoging voor de 27 duizend
KLM-werknemers moet geschrapt en de dertiende maand gekortwiekt.

Van Wijk volgt het voorbeeld van voormalig KLM-verloofde, British Airways. De
Britse topmanagers leveren ook 15 procent in. Dat, en de geregeld opduikende
verontwaardiging over de explosieve stijging van topsalarissen, moet Van Wijk
aan het denken hebben gezet. En dat terwijl de KLM-bestuurders met gemiddeld
bijna 1,7 miljoen de man niet eens in aanmerking komen voor de bovenste regionen
van de jaarlijkse Volkskrant-lijst van grootverdieners in het bedrijfsleven.

Die grootverdieners kunnen een voorbeeld nemen aan Van Wijk. Sommigen vulden hun
zakken met vaste beloning, bonussen, opties en aandelen terwijl het aan hen
toevertrouwde bedrijf klappen kreeg; banenverlies voor gewone werknemers is daar
het standaardantwoord op.

Dat is ook ondernemersvereniging VNO-NCW niet ontgaan. Werkgeversvoorman Jacques
Schraven riep zijn achterban al op ook de eigen beloning te matigen. Na het
jarenlang verdedigen van de explosieve stijging van topsalarissen - Nederlands
managementtalent liep achter, weet u nog - vindt VNO-NCW het door de aanslagen
in de VS nu tijd voor matiging. Het torsen van een Januskop - verdedigen van
excessieve topsalarissen en pleiten voor loonmatiging voor de gewone man - werd
zelfs VNO-NCW teveel.

Misschien kan Schraven zijn oproep wat extra attentie geven: benoem Leo van Wijk
nog deze week tot erelid van VNO-NCW! De enige die nu dat speldje nu heeft is
oud-VNO-NCW-voorzitter Alexander Rinnooy Kan. Als polderbankier van ING vindt
hij het vast een goed idee.

FOTO ANP

Loon en inkomen ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              34 of 108 DOCUMENTS

                                 de Volkskrant

                                October 5, 2001

Geschiedschrijvende troubadours

BYLINE: JAN BLOKKER

SECTION: Cicero; Pg. 29

LENGTH: 1179 words


IN DE OUDHEID had je al reizigers die bij de dorpspomp verhalen uit de grote
stad vertelden. De Middeleeuwen kenden troubadours die met hun liederen kastelen
en paleizen langsgingen om de graaf of de vorst te stichten. En later kreeg je
straatzangers die pikante of vreselijke gebeurtenissen uit de grote wereld voor
het gewone volk bezongen. Allemaal gingen ze op stap om het nieuws uit te
bazuinen.

Pas aan het eind van de negentiende eeww werden de rollen omgedraaid. De
vertellers zochten hun publiek niet langer op, maar lieten het komen: ze
vestigden zich in een kroeg of een wijnhuis (een cabaret), en hoefden al gauw
niet meer met de pet rond, maar hieven entreegeld.

Het principe veranderde niet, de zwervende chroniqueur was alleen een
podiumkunstenaar geworden. Kleinkunstenaar natuurlijk. De duurzame, eeuwige,
tijdloze thema's bleven voorbehouden aan de grote dichters. De cabaretier rijmde
op basis van de vluchtige actualiteit.

Op het eerste gezicht lijkt het dus geen gek idee om een cabarettekst als een
bouwsteen voor de geschiedschrijving te gebruiken. Krantenberichten zijn
tenslotte ook historische bronnen.

Patrick van den Hanenberg en Hilde Scholten stelden een bundel samen die van
Eduard Jacobs, Speenhoff en Pisuisse tot aan Paul van Vliet, Freek de Jonge en
Youp van 't Hek reikt - en als je de muziek er bij denkt, hopen ze, zou je het
verleden bij wijze van spreken kunnen horen zingen.

Maar welk verleden precies?

De selectie begint met een lied van Speenhoff waarin korte metten wordt gemaakt
met 'de vrije vrouwen':

'n Vrije vrouw draagt korte rokken

Dat men haast haar knieen ziet

Kijk ze langs de straten sjokken

Kuiten heeft de stumper niet

Nergens is ze fris, en mollig,

Alles knokkels, been en pees

Welke man gevoelt zich lollig

Naast zo'n lopend stuk rookvlees

Naast zo'n lopend stuk rookvlees

Daarmee is weliswaar het ook in Nederland ontloken feminisme geboekstaafd, maar
er is - anders dan in een journalistiek verantwoord krantenbericht - meteen een
mening bij geleverd: Speenhoff lustte de dames niet.

In het hoofdstuk over de periode 1900-1910 figureert hij nog een paar keer. Over
de vegetariers zong hij:

Zondags bonen, maandags bonen

Dinsdags bonen, woensdags bonen

Donderdags gepofte bonen

Vrijdags bonen, altijd bonen

Zaterdags gestoofde bonen

God bewaar ons voor die bonen

Bonen eten is 't beste

Tot we bonen zijn ten leste

't Is zo deftig en zo fijn

Vegetarier te zijn

Vegetariers lustte hij dus ook niet. Maar aan generaal Van Heutz wijdde hij een
loflied, met als laatste couplet:

Weg met stinkende tradities

Weg met mannen van gevoel!

Wat kan mij dat kletsen schelen

Overwinnen is mijn doel

Zo heeft eens Van Heutz gesproken

En zo heeft-ie ook gedaan

Atjeh is er door gewonnen

Holland is er baas voortaan.

Allemaal niet wat we een eeuw later sociaal of politiek correct zouden noemen.

Wat is er veranderd?

'Cabaret mag dan misschien de vinger op wonden leggen', schrijven Van den
Hanenberg en Scholten in hun inleiding, 'het is een tamelijk nutteloos
tijdverdrijf. Oorlogen worden er niet door beeindigd, dictaturen schrompelen
niet ineens door een vinnig liedje of een spitse sketch (. . .). Waar maken al
die cabaretiers zich druk om als het toch niets uitmaakt? Eenvoudig, het lucht
op. Even vloeken, even stampen, even razen - en dan weer met frisse tegenzin
doorgaan (. . .). Dit boek kan dus worden gezien als een verzameling
persoonlijke frustraties die op rijm zijn gezet.'

Dat lijkt me als analyse, in 'een alternatief geschiedenisboek dat op school
naast de gebruikelijke boeken kan worden gebruikt', aan de magere kant. De
redenering gaat ervan uit dat cabaret eerst en vooral een vorm van
maatschappelijk protest zou zijn geweest - altijd eerder een uiting van 'links'
dat de samenleving zou willen veranderen, dan van 'rechts' waar ze met de status
quo redelijk tevreden waren: de opvatting van de jaren zestig.

Maar dat is natuurlijk onzin. Cabaret is een amusementsbedrijf, en zeker
driekwart van de teksten die in de bundel zijn opgenomen, dient misschien een
beetje tot lering, maar vooral tot vermaak. En als ze bij mekaar al iets
vertellen, dan is het niet zozeer een kleine geschiedenis als wel een kleine
sociologie van Nederland in de twintigste eeuw.

Typerend is op dat punt de samenstellerskeuze uit de jaren dertig. Drie teksten
tegen fascisme en racisme (maar die zijn volgens mij nooit in het openbaar
uitgevoerd) - de rest is brave verstrooiing: veel Jacques van Tol (over de
Zesdaagse, de devaluatie, en de door Louis Davids vereeuwigde olieman), het
populaire 'We gaan naar Rome' en het volstrekt waardevrije 'Pinda pinda, lekka
lekka' over onze eerste allochtonen, te weten de Chinezen met hun
nogatrommeltjes, en daar is het mee gedaan.

Geschiedenis? In hun beknopte introductie tot het decennium schetsen Van den
Hanenberg en Scholten even plichtmatig als oppervlakkig het beeld van naderend
onheil. Maar de werkelijkheid leert dat het in cabaretprogramma's (en bij
uitbreiding in revues en in het radiorepertoire) heeft gewemeld van liedjes die
de moed er, al dan niet krampachtig, in hielden: 'Zoek de zon op', zong Lou
Bandy, 'Morgen gaat het beter', heette het bij de jaarwisseling van 1936-1937,
en internationaal was 'Happy days are here again' een hit van jewelste.

Dus als er dan toch geschiedenis moest worden geschreven, had die significante
opgewektheidsgolf er wel bij gemogen.

Voor de naoorlogse periode is Annie Schmidt - nooit echt protest, zelden echt
satirisch - de rijkste bron voor wie wil weten met welke modeverschijnselen,
wanen van de dag en leuke-hebbe-dingetjes het vaderland zich jarenlang op de
been heeft gehouden. De serieuze historicus of socioloog zou haar ook meer
liedjes hebben gegund dan de vijf die Van Hanenberg en Scholten haar
toebedeelden.

Ze had bovendien in bijna letterlijke zin de vinger aan de pols van haar tijd:
een ideale ooggetuige als het ware. Wat niet helemaal gezegd kan worden van de
tekstschrijvers die achteraf nog eens afrekenden met het Duitsland van Hitler en
het Japan van Hirohito. Maar dat kon misschien ook niet anders: in de oorlog was
er geen cabaret, dat wil zeggen geen politiek correct cabaret.

Patrick van den Hanenberg & Hilde Scholten (samenstelling): De bokken en de
schapen - Gezongen geschiedenis van de twintigste eeuw. Nijgh & Van Ditmar; 511
pagina's; fl 50,13. ISBN 90 388 3102 1.

'Atjeh', een tekening van Albert Hahn uit 1912, met de tekst: 'Wij zijn geen
wrede Italianen. Wij vermoorden onze tegenstanders niet, maar leggen ze neer. En
als wij wat vrouwen en kinderen doden, gebeurt dat slechts bij ongeluk.'

'Opinie', door Hahn uit 1917, met de tekst: Algemeen vrouwenkiesrecht? Maar dat
kan niet! Men zou de stemhokjes moeten desinfecteren telkens als er zo'n
arbeidersvrouw is in geweest.'

ILLUSTRATIES UIT 'DE BOKKEN EN DE SCHAPEN'

Geschiedenis ; Vocale muziek ; Non fictie ; Kunst en Cultuur ; Kunst ; Taal- en
Letterkunde ; Muziek

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              35 of 108 DOCUMENTS

                                 de Volkskrant

                                October 1, 2001

Vispasta in ongekende smaken

BYLINE: WOUTER KLOOTWIJK

SECTION: Service; Pg. 13

LENGTH: 434 words


Een bokking is een haring. Vis van de gewone man (m/v). In de delicatessenwinkel
komt men geen bokking tegen, al helemaal niet in een tube. Ansjovispasta komt
uit een tube, fijngewreven bokking zal hier niet verkopen, het klinkt niet. Maar
het bestaat wel. Uit Zweden bracht een Volkskeukenvriend een tube bock lingpaste
mee van het beroemde conservenmerk Abba. Een smakelijk smeertje dat twee mensen
plezier doet. De fabrikant, die met maar heel weinig en goedkope ingredienten
een goed product kan maken, en de visliefhebber die zich zonder inspanning en
vieze handen de heerlijkste boterhammen smeren kan.

In Engelse supermarkten is een keur aan kleine jampotjes te vinden met daarin
smeerseltjes van krab, garnalen of vis. Allemaal heel lekker, en gemaakt uit
bijna niks (gezien de ingredienten declaratie op het etiket). De korte opsomming
van wat erin zit, geeft te denken, dat kan mijn dochtertje ook. En dat is ook
zo. Misschien de Zweedse bokkingpasta nou net niet omdat er gerookte
kabeljauwkuit in zit. Dat heeft de visboer niet op voorraad. Maar het is
helemaal niet nodig om de declaratie op de verpakking te volgen. Beter kijkt men
wat de visboer heeft.

Bijvoorbeeld sprot jes. Prachtige bosjes zilveren visjes, door twee touwtjes
bijeengebonden. Dat zijn koud gerookte sprotjes. Los in kistjes ligt Kieler
sprot, goudkleurig, warm gerookt. Men breekt de kop eraf en eet de rest van het
visjes met huid en graat op. Wie zich daar te fijn besnaard voor voelt, maakt de
visjes schoon en eet alleen de filet jes. Het mooie van een pasta is dat
schoonmaken helemaal niet hoeft, alles aan en in een vis is in principe eetbaar.

Doe een paar sprotjes in hun geheel in een keukenmachine, en maal ze tot puree.
Ze kunnen ook fijngewreven worden in een vijzel, of nog primitiever, tot moes
geprakt, zwaar werk. Met wat boter of wat kwark kan het zout wat teruggedrongen
worden en citroensap houdt een traansmaak tegen die ontstaat bij langer bewaren.
De kunst is nu het combineren van vis en bijvoorbeeld schaaldieren, tot een
pasta die zijn weerga niet kent.

Er zijn langs het strand nog garnalen te vissen. Kook ze en pureer ze met wat
gerookte vis tot een smeertje. Garnalen met een stukje spekbokking? Bedenk het
gekker. We experimenteren en komen erop terug.

Op brood en toast voor veel personen

vette gerookte vis(soorten) en/of schaaldieren.

eventueel boter of margarine of dikke zure zuivel.

citroen- of limoensap.

gereedschap: keukenmachine,

of stenen vijzel,

of polsen met grote prakkracht.

Gastronomie ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              36 of 108 DOCUMENTS

                                 de Volkskrant

                               September 21, 2001

Alledag

BYLINE: LEONOOR MEIJER

SECTION: Economie; Pg. 2E

LENGTH: 529 words


Alle perspectieven lijken in een uur te zijn gekanteld, alle kleine zorgen van
generlei belang. Een dominerend en zelfbewust Westen met de geoliede
markteconomie als basis (de laatste tijd licht haperend, maar zeker geen
afkalving waar te nemen aan de basis) herpakt zich in verbijstering, woede en
repressaillezucht. Politici zijn bij voortduring in spoedberaad, gewone burgers
delen met elkaar hun gevoelens van angst en opperste onzekerheid: wat zal van
onze beschaving en samenleving overblijven in dit conflict?

Dat was vorige week. De gevoelens van onbestemdheid en angst zijn gebleven, ook
op de werkvloer schurken mensen dichter tegen elkaar aan om vastigheid te
vinden.

Maar toch herneemt, sneller dan gedacht, het 'gewone' leven zijn gangetje weer.
Een vriendin uit New York meldde daags na de aanslagen: 'Het is zo bizar, je
ziet de rookwolken boven de stad, je voelt de ontwrichting en angst overal in de
straten, de wildste verhalen over nieuwe bedreigingen doen de ronde.
Tegelijkertijd moet je dochtertje toch op tijd naar school, moet je zelf gewoon
naar je werk.'

En dus beleeft Nederland, sober dat wel, de jaarlijkse opening van het
parlementaire jaar op Prinsjesdag en doet de voorman van VNO-NCW, Jacques
Schraven, een oproep aan de topmanagers van Nederland de groei van het eigen
inkomen te matigen. Er komen, los van het vervolg op de aanslagen, zwaardere
economische tijden aan. Dan past het de managers om zelf ook te matigen, aldus
Schraven.

In een adem door laat VNO-NCW erop volgen dat het de FNV dan ook niet past vast
te houden aan hun inzet van 4 procent op jaarbasis voor de komende
CAO-gesprekken. Neem een voorbeeld aan het CNV, die de looneis met het oog op de
onzekere ontwikkelingen niet vaststelt, dicteert de werkgeversorganisatie de
grootste vakbond.

VNO-NCW presenteert gelijktijdig een voorstel om de overschotten van de sociale
fondsen (het spaarpotje voor betaling van uitkeringen) 'terug te geven aan de
werkgevers', als een soort buffer voor de komende slechte tijden. Ook dit staat
op zichzelf, los van de ontwikkelingen in de VS. De noemer 'niet goed, geld
terug' moet de garantie zijn, stelt de organisatie, dat het geld niet verwatert.

Zouden de werkgevers onder deze noemer ook hun eigen honorering willen brengen?
Niet goed, geld terug is aan de top van het bedrijfsleven een relatief begrip
gebleken. Op de werkvloer hoor en lees je over salarissen van miljoenen,
afkoopsommen die in die categorie enkele jaarinkomens omvatten, en sterk dalende
winstcijfers. Bedragen waarvan jij niet eens zou durven dromen, realistisch
genoeg om te weten dat de Postcodeloterij jouw voordeur nooit bereikt.

Bij jou op de werkvloer vrezen je collega's eerder de ontslaggolf die de topman
sinds kort niet meer uitsluit. En dat staat ook al los van de (economische)
ontwikkelingen in de wereld. Laat staan wat kan gebeuren als dit vervolg wel
wordt meegewogen.

Nee, dan doe jij liever ook nog maar even alsof het leven zijn normale draai
weer heeft gevonden. Je legt, vooruitlopend op de vakbonden, alvast een looneis
bij de manager neer: 6 procent. Onder de noemer 'niet goed, geld terug'.

Economie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              37 of 108 DOCUMENTS

                                 de Volkskrant

                               September 18, 2001

Foto WTC-toren was juist terecht

BYLINE: ARNHEM WANDER HARTOG

SECTION: U pagina; Pg. 6

LENGTH: 279 words


De foto van de mensen die uit het WTC springen leverde een reactie op van A. de
Jong uit Groningen (U-pagina, 14 september) en van K. van der Meer uit Delft
(U-pagina, 15 september). Na die tweede brief werd ik echt boos.

Eerst een reactie op A. de Jong. Uiteraard mag iedereen een eigen mening hebben
over afgedrukte foto's, maar het is toch algemeen bekend dat de Volkskrant zeer
integer omgaat met de berichtgeving en de bijbehorende foto's. Dat niet iedereen
bepaalde zaken kan waarderen, mag, maar dat De Jong de Volkskrant een gebrek aan
respect verwijt voor het plaatsen van deze foto is echt uit den boze. Het is
eerder een gebrek aan respect voor andersdenkenden om deze foto te willen
verbieden.

Zelf vind ik deze foto namelijk uitermate 'mooi'! Zeer indrukwekkend en
ontroerend en ook gewoon mooi om te zien. Deze foto deed en doet mij erg veel;
de wanhoop die eruit spreekt doet mij echt stil staan bij deze weerzinwekkende
gebeurtenissen en bewijst weer eens dat de 'gewone' burgers bijna altijd de dupe
zijn van gewelddadige actie's.

De foto op de voorpagina van afgelopen vrijdag vond ik zelf absoluut overbodig
(de zestien omgekomen personen in pasfotoformaat) en voegde wat mij betreft
niets toe aan de gebeurtenissen, maar om dan direct te zeggen dat deze hier niet
hoort. . .

Dan nog K. van der Meer die schreef: 'En ik wens dat mijn krant dergelijke
foto's niet afdrukt.' Hoezo: uw krant? De Volkskrant is ook van mij en van vele,
vele anderen en zoals eerder gezegd heeft ieder zijn eigen gevoel en mening, en
die dient iedereen te respecteren.

Begrafenis van een omgekomen brandweerman, zaterdag in New York.

FOTO REUTERS

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              38 of 108 DOCUMENTS

                                 de Volkskrant

                               September 10, 2001

Partij? Nu meer een bende ; Oprichting van Arabische partij ontaardt in chaos

BYLINE: VAN ONZE VERSLAGGEVER INAKI ONORBE GENOVESI

SECTION: Binnenland; Pg. 3

LENGTH: 584 words

DATELINE: AMSTERDAM


Is de Arabische Democratische Partij nou een partij of een organisatie, wil een
bezoeker weten wanneer na een uur 'vergaderen' de oprichting van de ADP wordt
uitgesteld. 'Op dit moment is het een bende', verzucht initiatiefnemer Ibrahim
Farouk. Met groeiende ergernis heeft de 58-jarige Egyptenaar moeten toezien hoe
de met veel ophef aangekondigde oprichting van de Arabische partij ontaard is in
een chaos.

Tien mensen hebben zaterdagavond de moeite genomen om naar het pand aan de
Amsterdamse Singel te komen om het Arabisch antwoord op de Nederlandse politiek
mee te maken. Wat volgt is een aaneenschakeling van sketches.

Eerst moet voorzitter Mustafa Aboustib zijn tirade over de Nederlandse overheid
en allochtone politici onderbreken om persoonlijk twee klierende kinderen uit de
zaal te verwijderen. Vervolgens raakt de 49-jarige Marokkaan in discussie met
een landgenoot die zijn gal spuwt over de partijnaam. Hij is Berber en geen
Arabier, en wenst ook niet als zodanig bestempeld te worden.

'Hoe kunt u dat bewijzen', roept Aboustib verontwaardigd. 'Al eeuwen wonen
Arabische vrouwen tussen de Berbers. Hoe kunt u mij vertellen dat u geen
Arabisch bloed hebt?' Farouk grijpt net op tijd in. 'Jullie hebben een
Marokkaans probleem naar Nederland gebracht. Prima, maar dit conflict moeten
jullie niet hier uitvechten.' Scheldend verlaat de Marokkaanse bezoeker de zaal.

Even later krijgt Aboustib van een Tunesier te horen dat hij in het Nederlands
moet spreken en niet in het Arabisch. Aboustib is woedend. 'Wij zijn toch een
Arabische partij?' 'Ja, maar je bent in Nederland.' Weer moet Farouk als
scheidsrechter optreden. De vergadering wordt voortgezet in het Nederlands. Als
de koffie pruttelt, is het aantal aanwezigen al gehalveerd.

Pvda-Kamerlid Arib moet lachen om de chaotische vergadering van de ADP. 'Het
doet allemaal wat amateuristisch aan. Niettemin is de oprichting van zo'n partij
een zorgelijke ontwikkeling. Er bestaan ook al plannen om een Turkse en een
islamitische partij op te richten. De mensen zijn gefrustreerd over wat de
politiek voor ze doet. Ik denk niet dat ze een gigantische achterban hebben,
maar het signaal is duidelijk.'

'In Nederland is geen ruimte voor etnische politiek', zegt VVD-kamerlid Cherribi
stellig. 'Dit zielige initiatief kun je niet serieus nemen. Niemand zit hierop
te wachten. Ja, wat radicalen, maar de gewone man wil dit niet. Die wil
inburgeren. Die gelooft net als ik in de Hollandse droom: als je maar hard
genoeg werkt, gaan in Nederland alle deuren open. Komt Miss Holland niet uit
Marokko? Zijn al die Marokkaanse schrijvers niet succesvol? En straks de
Marokkaanse voetballers? De Arabische partij gaat als een nachtkaars uit.'

Dat verwacht Kamerlid Rabbae (GroenLinks) ook. 'Hoe sympathiek dit initiatief
ook is, een one issue-partij is niet aantrekkelijk. '

Rabbae is het met Farouk en Aboustib eens dat tal van problemen aan de
Nederlandse overheid zijn te wijten. 'Ik noem maar de inburgeringscursusussen
die nauwelijks werken of het feit dat buitenlanders die al dertig jaar deelnemen
aan de Nederlandse maatschappij nog altijd geen landelijk kiesrecht hebben. Toch
ontslaat het falen van de overheid minderheden er niet van zelf actief te zoeken
naar oplossingen om Nederland naar hun wensen te modelleren. Nu wachten
minderheden te vaak tot de overheid de problemen voor hen oplost.'

Politieke partijen ; Minderheden ; Maatschappij ; Bevolking ; Politiek en Staat
; Binnenlandse Politiek

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              39 of 108 DOCUMENTS

                                 de Volkskrant

                               September 8, 2001

Idealist in de rol van bedelaar

BYLINE: DOOR MARTIEN SCHURINK

SECTION: Sport; Pg. S1

LENGTH: 2121 words


Geen betaald voetbal meer in de derde stad van Nederland, zoveel scheelde het
niet. Nog maar enkele jaren geleden geleden leek ADO ten dode opgeschreven. Na
een geslaagde koude sanering lonkt de club alweer een tikkeltje brutaal naar de
eredivisie. Goede spelers zijn er al, nu het geld nog plus een nieuw stadion.
Geen probleem, want daar heeft de club Karel Jansen voor, de Haagse volksjongen
op leeftijd (75) die altijd in ADO is blijven geloven.

ALLE GROTE en ook kleine rollen in de voetballerij vertolkte de Haagse
volksjongen Karel Jansen wel zo'n beetje in het werkzame deel van zijn leven.

Was de eerste speler die zich voor zijn passes en voorzetten in het Zuiderpark
liet betalen.

Kickte tien jaar in het eerste elftal van ADO.

Schopte het als kanthalf tot aanvoerder van het Haagse voetbalbolwerk.

Bracht het tot drie optredens in wat in die tijd ietwat vaaglijk als het
voorlopig Nederlands elftal werd aangeduid (en is daar tot op de dag van vandaag
in niet geringe mate trots op).

Kwam al tijdens zijn actieve ADO-jaren tot de bittere constatering dat
'voetballers waren overgeleverd aan de grillen van de heren bestuurders. We
betaalden ons scheel aan boetes en werden desondanks geacht te dansen naar de
pijpen van de heren. We waren behoorlijk rechteloos.'

Moest in zijn eerste profjaren genoegen nemen met verbazingwekkend lage premies.
Een geeltje voor een overwinning, een hele rijksdaalder voor trainingsbezoek.

Ontpopte zich derhalve als de bedenker en grondlegger van de vakbond voor
spelers in het betaald voetbal, VVCS.

Diende de KNVB gedurende twee termijnen als lid van het sectiebestuur betaald
voetbal en beheerde in die jaren bij voorkeur de portefeuille technische zaken.

Een fantastische levensloop voor een jongen uit een Haagse volksbuurt zonder
fatsoenlijke schoolopleiding. Als kind wilde hij al meester in de rechten
worden, meer in het bijzonder advocaat. Geen schijn van kans natuurlijk. Zijn
vader werd werkloos in de jaren dertig en kleine Karel was niet het enige kind
thuis. Er moesten nog acht kindermonden worden gevuld. Net genoeg om te leven,
net niet te weinig om te sterven.

Als kanthalf in het Zuiderpark hield Karel Jansen gelukkig voldoende tijd over
om zijn kennis op allerhande gebied bij te spijkeren. Volgde cursussen, leerde
zijn talen spreken en op een goed moment wist hij dat hij zich qua kennis en
zeker ook qua welsprekendheid met iedereen kon meten. 'Ik heb geleerd dat het
onzinnig is op te kijken tegen lieden die in het bezit zijn van een academische
titel. Nooit van mijn leven heb ik me laten imponeren door geleerde heren met
titels en quasi-geleerde praatjes.'

Al die rollen vervulde Karel Jansen met verve en daarom is het zo navrant dat
hij nu, tien jaar na zijn officiele pensionering, als krasse knar van 75 lentes,
een volkomen nieuwe rol moet spelen.

De rol van bedelaar.

Dat zit zo.

Drie jaar geleden overleed zijn vrouw, zijn grote steun en toeverlaat, zijn
grote liefde. Haar heengaan was een geweldige klap. Het leven had ineens zo gek
veel zin niet meer. 'Ik viel in een duizelingwekkend diep gat. Ik verpieterde,
werd een dood vogeltje.' Op een goede dag stond ene Henk de Haan, de voorzitter
van ADO's businessclub, voor de deur. Of hij alsjeblieft weer iets voor ADO zou
willen betekenen.

Of hij zo goed zou willen zijn dan maar meteen het voorzitterschap van de
zakenclub op zich te nemen.

Jansen weigerde. Hij was er nog niet klaar voor, het rouwproces was nog niet
voltooid. Vandaar.

Een jaar later werd hij opnieuw benaderd door de businessclub. En nu zei hij wel
ja. Hij werd geen voorzitter van de club, dat vond hij te veel eer, maar
vice-voorzitter.

Foutje.

Als vice-voorzitter wordt hij geacht zieltjes te winnen voor de businessclub,
alvast stoelen te verkopen aan Haagse neringdoenden in het stadion dat hij in
zijn onverbeterlijke optimisme over een jaar ziet verrijzen nabij de fly-overs
van het Prins Clausplein, een stadion dat zijn weerga in Nederland niet zal
kennen. 'Het wordt niet zomaar een stadion, het wordt een theater, een theater
voor de gewone man.'

Karel Jansen als bedelaar. Of meneer de zakenman zo aardig wil wezen om voor ADO
wat te schudden. Veel hoeft het niet te zijn. Een business-seat hoeft toch geen
probleem te zijn, want wat kost dat nou helemaal. Amper drieenhalve mille op
jaarbasis.

Maar dat geld is juist wel een probleem, ondervindt Jansen tijdens zijn
bedelaarstrips langs het zakenleven in Den Haag en omstreken. Niet zelden komt
het voor dat hij in de directiekamers op weerstand stuit, op uitgesproken
weerzin zelfs. Moet hij praten als Brugman - wat hem bepaald goed af gaat - om
de heren met geld aan het verstand te peuteren dat het met het supportersgeweld
vandaag de dag wel meevalt. Dat het veiligheidsbeleid van club en gemeente
vruchten begint af te werpen. Dat het gajes bereid lijkt ADO terug te geven aan
de stad. Dat het weer gezellig toeven is bij de thuiswedstrijden in het
Zuiderpark. Bijna net zo gezellig als in de jaren dat Jansen als kanthalf furore
maakte en midvoor Theo Timmermans op de centimeter nauwkeurig bediende.

In die jaren was ADO een grote club, een authentieke volksclub met een trouwe
aanhang in de volkswijken rond het Zuiderpark. Een club die bekers vergaarde, nu
en dan furore maakte in Europa en amper onderdeed voor Ajax en Feyenoord. De
klad kwam erin toen in de jaren zestig de rooie wethouder Piet Vink aanstuurde
op een fusie van SHS en ADO, een samengaan van de viskoppen uit Scheveningen en
de stadsen rond het Zuiderpark. De socialist dacht oprecht dat een fusie een
grote, sterke club zou opleveren. Zoiets als Ajax, maar dan Haagser.

Verkeerd gedacht. De van oudsher grote supportersschare werd bijna met het jaar
minder groot. 'Mensen die een binding hadden met SHS bleven weg. Daardoor
verloor ADO een flinke supporterskern. De fusie had ook tot gevolg dat we geen
stadsderby's meer hadden, niet meer mochten rekenen op twee keer per seizoen een
volle bak. Jammer dat die fusie er indertijd zo fors is doorgedrukt. Een stad
als Den Haag, in inwonertal de derde van het land, had moeiteloos twee profclubs
aangekund.'

DE FUSIECLUB werd amper gepruimd door de Scheveningers (en al helemaal niet door
de Haagsche kak van HBS en VUC) en steeds minder ook door de aanhangers van het
eerste uur. Die trokken in de jaren zestig en zeventig weg uit de hectiek van de
stad, weg uit de grote volksbuurten rond het stadion in het Zuiderpark, weg uit
Spoorwijk, Laakkwartier en Schilderswijk. Kochten huizen met tuintjes aan de
randen van de almaar uitdijende stad of verder nog, in Zoetermeer en Wateringen.

De buurten rond het stadion verschoten steeds meer van kleur. Wit maakte plaats
voor zwart. Allochtonen kregen de overhand, allochtonen die geen binding hadden
met voetbal en al helemaal geen binding met ADO. 'Die mensen gingen op zondag
niet naar het stadion. Waarom zouden ze ook? Ze hadden hun eigen
recreatiepatroon en daarin paste ADO niet. Die club zei hun niks.'

ADO holde achteruit. Steeds minder toeschouwers, steeds lagere recettes, steeds
minder geld om topspelers aan zich te binden, steeds minder hoge posities op de
ranglijst. De club degradeerde, keerde terug op het hoogste niveau en daalde in
1992 opnieuw af naar de kelder van het betaald voetbal. Nu voor eens en voor
heel lang.

De club geraakte in een draaikolk van tegenslagen. Bestuursleden kwamen en
gingen weer. 'Er was een enorm verloop, wat op zijn zachtst gezegd de
bedrijfsvoering niet ten goede kwam. Zelfs een man als De Stoop werd
binnengehaald, hoewel hij een ras-Amsterdammer was en geen enkele band had met
ADO. Hij heeft het nog niet eens zo slecht gedaan, maar hij hoorde hier
natuurlijk volstrekt niet thuis.'

De crisis leidde tot slechte resultaten op het veld, tot onmacht in de
bestuurskamer en toen ook nog eens raddraaiers, deugnieten en gewelddadige
mafkezen uit de obscure wereld van beroepsextremisten als Glimmerveen en Janmaat
het Zuiderpark ontdekten als schouwtoneel voor hun duistere praktijkjes was de
ondergang van de aloude club nabijer dan ooit.

(Het heeft Jansen altijd gestoken dat de supportersrellen in het Zuiderpark
consequent de pers haalden, terwijl clubs als FC Utrecht, Ajax en Feyenoord ook
werden geterroriseerd door kwaadwillenden en ander gespuis. Als er, zegt Jansen,
in Den Haag wat loos was waren de rapen gaar, werd er overdreven heftig over
geschreven in de landelijke bladen).

Dieper dan diep zinken is onmogelijk, maar ADO bleek daar in de jaren negentig
toch toe in staat. Zelfs veelgeroemde talenten uit de Haagse voetbalschool,
zoals daar zijn Roy Knopper (eerst Feyenoord, later Ajax) en Cedric van der Gun
meden de club en ontvluchtten de stad. 'We hebben die kanjers naar elders laten
gaan omdat er geen geld voor hen was. Hadden ze hier bij ADO moeten zorgen dat
het geld er wel was. Moet je knokken, bedelen, alles uit de kast halen als
bestuurder. Dat is helaas niet gebeurd. Toenmalige bestuurders hebben het
allemaal laten betijen en op hun manier bijgedragen aan de verloedering van de
club.'

Hoe het ook zij, in het tweede part van de jaren negentig ging ADO onstuitbaar
snel op weg naar het einde, naar een een faillissement. De club, in die jaren
wat al te consequent aangeduid als FC Den Haag, zag er geen gat meer in. De
politiek hield zich afzijdig en zelfs de KNVB meende dat de overlevingskansen
waren geslonken tot nul, of zelfs nog minder dan dat.

Gelukkig voor ADO maakte Mister ADO uitgerekend in die tijd deel uit van het
sectiebestuur betaald voetbal. Als portefeuillehouder technische zaken was
Jansen in het college van voorzitter Jos Staatsen een man met aanzien en macht.
En hij was er, ADO zal hem er nu nog dankbaar voor wezen, niet te beroerd voor
die macht te laten gelden.

Het gebeurde in 1996 dat de patient dan eindelijk op sterven na dood was. Het
einde leek nabij. Helemaal toen de KNVB besloot ADO's proflicentie niet te
verlengen. Het was alleen nog maar een kwestie van een paar krabbels onder het
voorstel en het doodvonnis was getekend. Alle sectiebestuurders tekenden,
behalve Karel Jansen. 'Daar kon ik natuurlijk mijn handtekening niet onder
zetten. Ik heb dat geweigerd en Staatsen dringend gevraagd de club nog een paar
weken respijt te geven. Het was mijn diepste overtuiging dat ik het niet kon
maken zo'n belangrijk voetbalbolwerk met die rijke historie met een simpele
pennenstreek om zeep te brengen.'

ONDER LEIDING van de welgestelde voorzitter John van Ringelenstein, nota bene
een onvervalste Scheveninger, en directeur Robert Langenbach krabbelt de club na
een koude sanering weer langzaam overeind . 'Er is weer hoop, er gloort
duidelijk licht aan het eind van de tunnel. Langenbach heeft de wind er goed
onder en de harde supporterskern van midden-noord begint te beseffen dat het
verstandig is zich fatsoenlijk te gedragen.'

Daarnaast kan ADO rekenen op de warme sympathie van burgemeester Wim Deetman.
Geen burgemeester zo goed als Deetman, beweert de in diplomatieke kunsten zeer
bedreven Jansen met grote stelligheid. 'Dankzij hem komt de slapende reus in het
Zuiderpark weer langzaam bij zijn positieven. Zijn voorgangers hebben nooit een
visie ontwikkeld over het belang van ADO voor de stad. Deetman heeft die visie
duidelijk wel. Dit college heeft de leiding genomen in het gezondmakingsproces
van ADO en gaat, het kan echt niet op, ook nog eens een stadion bouwen. Niet
zomaar een stadion, maar een schouwburg, een schouwburg voor de kleine man.'

De eerste paal zal binnen een jaar de grond ingaan, maar de gemeente hoopt en
verwacht dat de club alvast meegaat op reis, op reis naar de top van de eerste
divisie en vervolgens naar de eredivisie. Dat gaat lukken, zegt Jansen uit de
grond van zijn hart, en daarom frappeert het hem dat niet iedereen in de stad
zich ervan bewust is dat 'we samen op reis zijn, de gemeente en ADO. Samen op
reis naar de eredivisie. Ze geloven het niet, omdat de te veel narigheid is
gebeurd, te veel degradaties en te weinig promoties.'

En dat stadion, met een voorlopige capaciteit van 16.000 zitplaatsen, moet
straks natuurlijk vol. Dat gaat niet vanzelf. Daar moet, zegt Jansen, voor
geknokt worden. Niet alleen door de Amsterdamse hoofdtrainer Rinus Israel en
zijn Haagse compagnon Lex Schoenmaker, maar ook door het bestuur en door
authentieke ADO-verslaafden als Karel Jansen. 'We moeten de jonge gezinnen voor
ons zien te winnen, de gezinnen die de afgelopen jaren zijn neergestreken in de
groeikernen rond de stad. Daar ligt misschien wel onze grootste uitdaging.'

FOTO MARCEL VAN DEN BERGH Karel Jansen: 'We gaan samen op reis, de gemeente Den
Haag en ADO.'

Voetbal ; Sport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              40 of 108 DOCUMENTS

                                 de Volkskrant

                               September 3, 2001

Waar was de gewone Rotterdammer?

BYLINE: MARCEL VAN LIESHOUT

SECTION: Sport; Pg. S8

LENGTH: 987 words


Is het erg dat het CHIO iets elitairs uitstraalt? Een concours hippique is toch
en volkse sport! Precies. De gewone Rotterdammer ontbrak op de tribunes in het
Kralingse Bos, zij doen immers niet aan relatiemarketing.

VERBLIJVEND in Rotterdam, bij het CHIO in Kralingen, denkend aan Amsterdam.

Aan Jumping Amsterdam-organisator Kees de Ruiter die nooit een hele tribune vol
sponsorboxen wenst, uit angst voor tumult. 'Zodra een gewone Amsterdammer zo'n
tribune ziet gaat hij met tomaten smijten.'

Waarom gooide de gewone Rotterdammer - inwoner van wat notabene de arbeidersstad
van Nederland heet te zijn - de afgelopen dagen in Kralingen nog niet een
tomaat?

Terwijl de springpiste in Kralingen al die dagen slechts een volle tribune kende
en wel die ene die volledig door sponsorboxen in beslag was genomen. De verreweg
grootste tribune van de drie.

Waar bedrijfsnaambordjes op de 'bewoners' duiden. Waar de obers steeds maar weer
trappetje op en trappetje af gaan met de champagne flessen van Moet & Chandon.
Waar alleen een weigering van een paard de relatiemarketing-gesprekken even tot
stilstand brengt.

Sushi, garnalenkroketjes, met zalmmousse gevulde hapjes, velerlei eetwaar was er
op de tribune met sponsorboxen te vinden maar waar was die uiteengespatte
tomaat? Waar was de gewone Rotterdammer?

Die was er niet.

Het oudste hippische sportevenement van Nederland, volgend jaar wacht de 54ste
editie, kampt met een imago-probleem. De gewone mens weet de weg naar het
Kralingse Bos niet te vinden. Althans niet tijdens het CHIO.

Koningin Beatrix was er zaterdag weer, kabinetsleden zijn vaste klant,
Senaat-voorzitter Korthals Altes zat zondag te genieten, John de Mol junior
verkocht een trits tv-programma's, burgemeester Opstelten maakt er zijn agenda
voor vrij, een aantal ambassadeurs slaat geen editie over, alle havenbaronnen
zijn present alsook de presidenten-directeur van banken, accountancy's, Porsche
Nederland en al zo meer.

Op die twee andere tribunes, bedoeld voor het 'gewone volk', wordt het met het
jaar stiller. Omdat ruiters en hun personeel zich op die tribunes nestelen lijkt
het nog heel wat maar het CHIO-Rotterdam smacht naar 'gewoon' publiek.

'Wij hebben inderdaad een image-probleem', erkent een lid van de Rotterdamsche
manege De Jockey Club (grondvester van het CHIO) zonder dralen. Dit lid, tevens
een van de stadion speakers, mist de gewone mens enorm. Want die draagt bij tot
'sfeer'.

Verduveld lastig om de gewone mens naar het CHIO in Kralingen te lokken, weet
deze paarden enthousiasteling. De Rotterdamse manege is altijd een chique
bedoening geweest ('Hoewel nu iedereen lid kan worden') en dat schrikt af. In
feite belichaam ikzelf dat afschrikwekkende, zegt hij. Want: 'Ik ben een bal!'
En: 'Ik draag een blazer!'

In bezoekersaantallen is het Kralingse CHIO voorbijgestreefd door Jumping
Amsterdam, Indoor Brabant en zelfs door het nog tamelijke jonge CHampion
Gelderland. Ook in Geesteren en Valkenswaard komt meer publiek. Ongenaakbaar is
het CHIO wel als het om het aantal sponsors gaat.

Vier dagen duurt het CHIO en ieder springconcours of iedere show wordt
'aangeboden' door een zeker bedrijf. Alleen al een A-viertje met uitslagen wordt
'aangeboden' door tien bedrijven. Als relatiemarketingobject bloeit het CHIO als
nimmer tevoren.

In het Kralingse Bos is tijdens het CHIO van alles te koop. In het zogeheten
Stroodorp, nabij de springpiste, worden stallen bemand door juweliers,
sigarenverkopers, exclusieve modezaken en restaurateurs.

De gunst van de gewone paardenliefhebber blijkt lastiger te koop. Na twee jaar
absentie keerde het onderdeel dressuur terug in Kralingen en dat trok dan
althans nog veel jeugdige fans. Hoofdorganisator Jan Willem Korner schatte
zondagmiddag de publieke toeloop over vier dagen paardensport op 35 duizend.
'Ja, 30 duizend sponsorgasten', schatte een CHIO-routinier met aanmerkelijk
minder stemverheffing dan Korner.

Om meer volk naar het CHIO te lokken ging de organisatie de afgelopen jaren met
Wim Buitendijk (ABN/Amro-tennistoernooi) in zee maar die hield het uiteindelijk
voor gezien. Dit jaar werd het CHIO voor het eerst geadviseerd door de Stichting
Rotterdam Marathon. Aan SRM-directeur Mario Kadiks - 'Ik heb vroeger wel eens
paard gereden en wij hebben hier ook een sponsorboxje; dan leer je van alles
over dressuur - de taak het CHIO aantrekkelijk te maken voor het grote publiek.

Analoog aan de Rotterdamse marathon dus. Kadiks: 'Ho, ho, dat is voor mij een
golden rule: nooit twee evenementen met elkaar vergelijken.'

Zit het erin dat de gewone Rotterdammer weer eens naar het CHIO komt?
'Natuurlijk! Het is een schitterende sport. We hebben dit jaar veel tv-exposure
gehad en dat helpt. In de relatiemarketing zit ook nog groei.'

Nog meer sponsorboxen? Dat schrikt toch eerder af? Waarom niet Paul de Leeuw een
keertje laten optreden, dat trekt publiek? 'Het moeten wat mij betreft wel
paardengerelateerde nieuwigheden zijn.'

De betrokkenheid van de gewone Rotterdammer bij het CHIO is een wonderlijke:
geld. Het CHIO heeft een begroting van drie miljoen gulden. Ingeval van een
tekort staat de gemeente Rotterdam voor 7,5 ton garant. De verwachting is dat
dat bedrag volledig zal worden benut. Want de sponsors zijn dan wel met heel
velen, aan altruisme doen ze niet.

Stil is het tijdens het CHIO, heel stil. Vanaf de angstig lege publiekstribune
klinkt af en toe het klakken met een tong. Daarmee geeft een op de tribune
gezeten ruiter aan dat het paard in de piste niet moet 'indutten'.

Vanaf die andere tribune, die volle met sponsors, klonk voorheen altijd het
geklik van messen, vorken en lepels. Dat mag sinds een paar jaar niet meer.
Sponsors moeten hun zachtromige truffelveloute met Hollanse paddestoelen nu in
het Stroodorp eten. Van dat eten op de tribune schrokken de paarden te veel.

Ruitersport ; Sport ; Paardensport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              41 of 108 DOCUMENTS

                                 de Volkskrant

                               September 3, 2001

Het Wezen in de caravan is iets van plan ; 16.30 uur dag 241

BYLINE: TEKST JOHAN DE VOS

SECTION: Dag in Dag uit; Pg. V5

LENGTH: 382 words


M.J.J. Hoppener-Rikken uit Stamproy schrijft dit: 'Twee weken geleden had de
scheve boom onder aan de stam plotseling weelderig groen. Even plotseling is dat
weer verdwenen. Welk natuurverschijnsel is daarvan de oorzaak?'

De scheve stam staat er inderdaad zeer kaal bij en ik geloof allang niet meer in
normale natuurverschijnselen in deze straat. Ik weet ondertussen wel dat
begroeiingen aan de onderkant van de stam van scheve bomen excellent gerief zijn
voor mevrouwen met bovennatuurlijke gaven. Wilde takken zijn overspelig, ze
profiteren van de boom en bevatten sappen die de vorming van fluimen in de mond
en neusholte bevorderen. Het gewone volk ervaart zoiets als hinderlijk, maar er
zijn vrouwen die daarvan genieten. Ik heb het over het Wezen dat in de caravan
woont. De caravan achter de haag, de caravan die deels verscholen blijft in dit
mysterieuze landschap aan het einde van de Nederlandse bewoning.

Tijdens de grote hitte van vorige week stond het ding brandend heet in de volle
zon. De fluimen maken gelukkig een soort isolatiefilm rond de hersenen van de
vrouw die daar woont. Ik kan niet bedenken wat ze zodoende, rochelend en
puffend, in haar schild voert. Maar ik weet zeker dat de mannen het slachtoffer
zullen zijn. Trouwens, de plastic namaakauto die zo lang achter de scheve boom
heeft gestaan, is terug. Vorige week werd hij er weer geinstalleerd en
opgetuigd. Tegelijk zagen we een geharrewar van andere auto's. Ik voel dat de
heks van de caravan iets van plan is met de auto's, dat ze met haar collega's in
de nacht samenkomt tussen het hoge gras in de verte en klatert van genot bij de
gedachte aan al die bedrogen mannen. Ze zal ze laten botsen, of misschien een
onuitroeibaar parfum in de auto's achterlaten of een fijn zakdoekje van rode
zijde. Vrouwen zullen zich bedrogen voelen en de mannen zullen stampvoetend
zoeken naar woorden. Zoiets.

Maar misschien doet ze iets met de natuur. Trouwens: de zon is al verplaatst, ik
zie de schaduw van de boom op een ongewone plek op dit uur. Dat is niet normaal.
Ofwel maakte de fotograaf de opname op het verkeerde moment. Of erger nog: hij
is haar eerste slachtoffer.

Dit is aflevering 17 van een serie.

foto Ad Nuis

Vakantieaccomodaties ; Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              42 of 108 DOCUMENTS

                                 de Volkskrant

                               September 3, 2001

Derk Haank wast suffe uitgevers flink de oren

SECTION: Economie; Pg. 6

LENGTH: 413 words


Hij was tijdens het Nationale Uitgeverscongres, in juni dit jaar, de
topattractie. Uitgevers werden uitgemaakt voor 'huilebalken', boekenuitgevers
vormen een 'beroepskoor van klaagzangers', krantendirecties lopen slapjes achter
hun eigengereide redacties aan, en boekenkopers kunnen best meer betalen.

Nee, dat moet lachen, gieren, brullen zijn geweest bij de toespraak van Derk
Haank, lid van de Raad van Bestuur bij Reed Elsevier Science, verantwoordelijk
voor een omzet van twee miljard euro per jaar.

De redactie van het uitgeversmaandblad Media Facts had zo genoten van de
oorwassing, dat ze het geval Haank nog eens aan het woord wilde laten. Bij
Haank, merkt de auteur van het interview op, is de reputatie van Hollandse
botheid in goede handen.

En dat zullen krantenuitgevers moeten beamen wanneer ze worden getypeerd als
'sukkels met kapsones van hier tot Tokio die zich moeten doodschamen voor het
product dat ze inelkaar flansen.' Krantendirecties, meent de Elsevier-topman,
bestaan uit 'slappelingen', omdat ze achter hun redacteuren aanlopen die veel te
intellectuele kranten maken en niet bereid zijn hun pagina's met advertenties te
ontsieren.

Dwars tegen de trend naar dunnere dagbladen, stelt Haank dat kranten niet dik
genoeg kunnen zijn. 'Als je met een dunne krant komt aanzetten zullen mensen
heus niet zeggen: 'goh wat is dat een succesvol product'.'

Ook boekuitgevers krijgen ervan langs. Hun boeken zijn veel te goedkoop. Wie
zegt dat boeken bereikbaar moeten blijven voor 'de gewone man' is
paternalistisch. 'De gewone man leest toch niet,' weet Haank. Het
'schouwburgpubliek' wil meer luxe zoals gebonden boeken, en vraagt als het ware
om een prijsverhoging van zeker vijftien procent. 'Als je daarvan vijf procent
gebruikt om het boek te verfraaien en reclame te maken, dan hou je meer over. Ik
durf te wedden dat de verkopen niet met tien procent omlaag gaan, dus heb je een
mooi rendement.'

Over internet moet Haank de bek helemaal niet worden opengebroken. Als 'rasecht
econoom' weet hij dat je pas iets kunt uitgeven als je ook iets verdient. Nu de
internetbubbel is gebarsten en de rookwolken zijn opgetrokken, mag Haank dan ook
vergenoegd opmerken: 'Dit zijn ideale tijden voor iemand met gezond verstand
zoals ik.' En dat is maar goed ook, zeker voor iemand die aan het roer staat van
een uitgeefdivisie die meer dan ooit afhankelijk is van informatie die via
internet de abonnees bereikt.'

Uitgevers ; Media

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              43 of 108 DOCUMENTS

                                 de Volkskrant

                               September 1, 2001

Het mooiste huis van Nederland ; wonen

BYLINE: JAAP HUISMAN

SECTION: Magazine; Pg. 46

LENGTH: 552 words


Droomhuizen? Dan denk je in de eerste plaats aan riante villa's in het
buitenland. Maar er is hoop voor Nederland: een prijsvraag.

Het mooiste huis. Een pretentieuze titel. Dan denk je in de eerste plaats aan
huizen die niet hier staan, maar aan villa's bengelend op een rots boven de
oceaan, of aan de rand van de woestijn, uitgerust met zwembad en omgeven met
cactussen. Dat zijn de huizen van de architect Richard Neutra bijvoorbeeld, die
in de beste James Bond-films als decor hebben gediend. Dan heb je het hoogste
wel bereikt.

Als een organisatie het initiatief neemt om 'Het mooiste huis van Ne der land'
aan te bieden, is dan ook enige argwaan geboden. Mooi streven, daar niet van,
maar waar kan dat in dit land? Waar liggen de ruime kavels waar het individu
zijn droomhuis kan bouwen? In de Vinex-locaties zeker niet, omdat daar compact
bouwen het adagium is, en als je al te keer wilt gaan, wordt je uitzicht
bedorven door andermans cataloguswoning of vlechtscherm. Nee, droomhuizen in
Nederland worden al snel uit de droom geholpen.

We kijken belangstellend uit naar een prijsvraag die de Kunst com missie
Nieuwspoort over dit thema heeft georganiseerd, uitslag september. Jonge
architecten moesten een paleisje bedenken met als maximum bedrag 450 duizend
gulden. Een paleisje voor Jan Modaal dus, waarbij hei- en grondverwervingskosten
niet zijn inbegrepen. Het winnende droomhuis zal daadwerkelijk gebouwd worden.
We wensen opdrachtgever en architect op voorhand sterkte.

Www.hetmooistehuisvanNederland.nl is een poging kwaliteit en variatie te brengen
in het (schrale, behoudende) aanbod aan cataloguswoningen. Want een boerderette,
chalet of jaren dertig-huis, is 'het mooiste huis' niet. Het is eerder een
rechthoek die naar believen kan worden uitgebreid of verhoogd, zoals je ook een
auto kunt bestellen met allerhande accessoires. Helemaal vrij is de koper niet.
Hij is gehouden aan een vaste kern met entree, toilet, keuken, berging, badkamer
en desnoods studeerkamer. Dat is de 'kapstok' waar andere vertrekken aan worden
gehangen, zoals woonkamer, eethoek, serre, tuin- of hobbykamer.

Ook bij het materiaalgebruik liggen kleuren, texturen en gevelbekleding vast,
dat wil zeggen baksteen, onderhoudsvrij hout (Prodema) en daarbij passende
kozijnen. Wie dakpannen wil, zit vast aan een strak afdekkende Migeon
Vauban-pan. Het initiatief komt tegemoet aan het om zich heen slaande
individualisme in de woningbouw: iedereen wil zich onderscheiden. En de variatie
lijkt ook behoorlijk groot. Maar heb je wel een huis, laat staan het mooiste
huis van het land, als je een rechthoekige kern als standaard neemt? Op de
website en in de brochure staat nergens iets over proporties, verhoudingen,
plafondhoogtes of orientatie van de vertrekken ten opzichte van elkaar. Het
resultaat riekt naar wat vroeger de aannemerswoning heette, alles zat erop en
eraan, architectuur was het niet.

Droomhuizen in Nederland? Er is kennelijk vanwege onze gestandaardiseerde
productie een flinke achterstand in te halen. Het Belgische peil hebben we nog
lang niet bereikt, hoewel voor kopers met veel geld en weinig fantasie 'het
mooiste huis' een eerste stap in de richting kan zijn.

Twee voorbeelden uit de prijsvraag- brochure

Woningbezit ; Infrastructuur ; Volkshuisvesting

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              44 of 108 DOCUMENTS

                                 de Volkskrant

                                August 16, 2001

De toevallige geboorte van de eerste pc

BYLINE: DOOR PETER VAN AMMELROOY

SECTION: Economie; Pg. 3E

LENGTH: 819 words


Deze week twintig jaar geleden bracht IBM zijn eerste personal computer op de
markt. Niemand had er hoge verwachtingen van. Ook de hoogste bazen van 'Big
Blue' niet. Maar de 5150 ontketende een revolutie. Hoe een industrie van 200
miljard dollar omzet ontstond op afgunst en aarzelingen.

Voor een bedrijfstak die steevast belooft de berg naar Mohammed te brengen,
heeft de computerindustrie deze week zonder veel fanfare de 20-jarige verjaardag
van de pc gevierd. Om de geboorte van de personal computer te herdenken, was een
kleine bijeenkomst belegd in San Jose.

In het Tech Museum of Innovation van de Californische stad verzamelden zich drie
dagen eerder de gebruikelijke verdachten. Aan tafel schoven de topmannen en
-vrouwen aan van reuzen als Microsoft, Hewlett-Packard, Compaq, Gateway, Intel
en SAP. Zij danken hun fortuin aan het debuut van de 5150 PC van computerreus
IBM op 12 augustus 1981.

Niemand had de populariteit van de pc voorzien. Intel-baas Gordon Moore: 'Ik zag
er niks in. Voor auto's zag ik een grotere markt dan voor microprocessors. Maar
de IBM-pc sloeg op de een of andere manier aan bij het publiek.'

Niet dat met de 5150 de allereerste computer binnen handbereik van de 'gewone'
man kwam. Sommige historici wijzen de slaapkamer van Apple-opperhoofd Steve Jobs
aan als de plek waar de eerste pc werd geschapen. Hij besloot daar in 1976 de
boer op te gaan met de Apple I - een computer die uit niet meer bestond dan een
printplaat met een processor. De behuizing diende de koper zelf te bouwen.

Apple, Commodore, Tandy en MITS waren luizen in de pels van het machtige
International Business Machines (IBM). De computergigant had nooit brood gezien
in de thuismarkt - zoals IBM in 1951 ook dacht dat de wereld slechts behoefte
zou hebben aan vijf computers, toen nog in de vorm van een mainframe ter grootte
van een huiskamer.

Ondanks de foute start was IBM in de jaren zestig en zeventig goed geweest voor
een marktaandeel van 70 procent. Concurrenten met kleinere machines hadden daar
al flink wat van afgesnoept. Begin jaren tachtig lag Big Blue ook onder vuur van
ondernemende hobbyisten die vanuit pa's garage de wereld veroverden.

In 1980 besloot IBM dat het welletjes was. Het concern verbande twaalf
topingenieurs naar een bijkantoor in Boca Raton. Onder de zon van Florida moest
deze dirty dozen met een betaalbaar alternatief voor de desktop computers van de
concurrenten komen.

De 5150 PC die op 12 augustus 1981 het levenslicht zag, betekende allerminst een
technologische revolutie. Apple-adepten vonden hem trager dan de Apple II, de
opvolger van model I. Daarvan waren er al 300 duizend verkocht.

De eerste personal computer van IBM was vooral een doorbraak op het gebied van
productie en marketing. Tot nu toe had het bedrijf op maat gemaakte onderdelen
gebruikt. Bij de 5150 besloot Big Blue de hardware te gebruiken die vrij op de
markt voorhanden was. Dat besluit betekende dat iedere fabrikant een IBM-kloon
kon bouwen. 'We gaven onze geheimen weg in de handleiding van de 5150', zei
IBM-veteraan Dave Bradley deze week.

Hetzelfde gold voor de software, geleverd door het toen nog nietige Microsoft.
Bill Gates mocht van Big Blue het besturingssysteem MS-DOS ook aan andere
pc-makers verkopen. Hij had DOS voor 50 duizend dollar van de bedenker
overgenomen.

De hoogste bazen bij IBM vertoonden in de zomer van 1981 dezelfde aarzelingen
als hun voorgangers, die dertig jaar eerder niks zagen in de massafabricage van
mainframes. Bij de 500 grootste ondernemingen in de VS was immers pas 10 procent
van de schrijfmachines vervangen door de computer. De maker van de processors,
Intel, kreeg te horen dat IBM dacht hooguit 50 duizend chips nodig te hebben.
Het werden er een kwart miljoen in het eerste jaar. Onder aanvoering van IBM
verdubbelde het aantal computerbouwers tot ruim honderd eind 1982, het aantal
verkochte pc's verviervoudigde naar 2,8 miljoen.

Ook het bedrijfsleven raakte enthousiast. Ondernemers voelden er tot 1981 weinig
voor om hun automatiseringsdorst te lessen bij bedrijven die naar fruit waren
genoemd en waarvan de topman klanten omtving met de soldeerbout in de hand. Met
IBM haalden ze een vertrouwde naam in huis.

De hegemonie van IBM duurde vijf jaar. In 1986 werd de fabrikant links en rechts
ingehaald door klonenbouwers als Compaq. Zij produceerden toen meer
IBM-compatibles dan IBM zelf originele pc's. Big Blue is wel big gebleven: het
is de op twee na best verkopende fabrikant van desktop computers . Maar bovenaan
prijken twee bedrijven die meer wisten te maken van de omwenteling die de 5150
veroorzaakte: de vroegere klonenbakkers Dell en Compaq.

De eerste personal computer: de IBM 5150 PC van 12 augustus 1981. FOTO AP

Computers en randapparatuur ; Producten ; Geschiedenis ; Kunst en Cultuur ;
Algemeen ; Wetenschap en Techniek ; Technische Wetenschappen ; Informatica

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              45 of 108 DOCUMENTS

                                 de Volkskrant

                                August 15, 2001

Tv heeft nooit willen deugen

BYLINE: MAUD EFFTING

SECTION: Stroom; Pg. 4V

LENGTH: 699 words


Internet ontketende wereldwijd een revolutie, net als de telegrafie en radio in
hun tijd. Hoe ging dat vroeger? Welke maatschappelijke gevolgen hadden de oude
nieuwe media? Vandaag de zesde en laatste aflevering van een serie: de
televisie.

'ER is nog niets onherstelbaars gebeurd, maar...', schreef de Volkskrant in
1950, 'men staat op het punt voor de grote verleiding te bezwijken.' In een
paginagroot artikel waarschuwde de krant voor de ontwikkeling die een jaar later
werkelijkheid werd: de komst van de televisie.

De schrijver vreesde voor de slechte invloed van tv op de jeugd. Hetzelfde was
immers gebeurd met de geluidsfilm, meende hij. Die stompte het publiek af 'met
de leegste wansmaak'. En nu zouden dergelijke beelden ongecontroleerd in de
huiskamers belanden. Als jongeren onvoldoende begeleiding kregen, zou televisie
'een bijzonder gevaarlijk soort beeldromans' op hen loslaten.

Maar op 2 oktober 1951 was het zover. Op die dag begonnen de eerste landelijke
uitzendingen. Vanuit Studio Irene in Bussum mochten AVRO, NCRV, KRO en VARA
samen twee keer in de week live programma's uitzenden als De Toverspiegel, en
kondigde omroepster Mies Bouwman een pottenbakdemonstratie en een dansje van
doofstommen aan.

De omroepsters hadden destijds een belangrijke taak: ze waren het contact tussen
het kastje en de mensen in de huiskamer. Het publiek bestond uit de 400
eigenaren van de tv-toestellen die tot dan toe waren verkocht - plus de buren en
de rest van de straat die samenstroomde om te kijken.

Het was allemaal begonnen met de Nipkow-schijf uit 1884, een draaiend wiel met
gaten, die het mogelijk maakte een beeld in lijnen op te delen. Daarna werd de
voorvader van de huidige televisie bedacht door Vladimir Zworykin: de iconoscoop
(1923). In Nederland deed Philips pas sinds de jaren dertig experimenten,
waarnaar zelfs Juliana en Bernard kwamen kijken. Engeland (1927) en de VS (1939)
zonden toen allang programma's uit.

In de VS groeide het aantal gebruikers explosief, maar de Nederlandse media
bleven sceptisch. Na een jaar geloofden ze er nog steeds niet in. 'Verder
experimenteren zinloos. Televisie op dood spoor', kopte De Telegraaf in 1952.
Het publiek zag dat anders. Eerst steeg het aantal tv-toestellen langzaam, omdat
vooral in openbare gelegenheden werd gekeken, maar in 1958 was hun aantal al 240
duizend.

In de jaren zestig werd de televisie professioneler. De makers lieten zich
beinvloeden door de snel veranderende maatschappij. Na Dappere Dodo, Pension
Hommeles, Pipo de Clown en Wie van de drie kregen de kijkers in 1967 ineens
Hoepla voorgeschoteld, waarin werd gepleit voor drugslegalisering en een naakte
Phil Bloom haar borsten toonde onder het adres van de VPRO. In datzelfde jaar
werd de eerste reclamespot uitgezonden. Ook de quiz begon aan zijn opmars.

Televisie werd commercieler en platter, maar had wel een emanciperende invloed
op de positie van vrouwen, homoseksuelen en allochtonen. Het bracht de wereld
naar de huiskamer, mede door de komst van de kabel, die buitenlandse zenders
toegankelijk maakte. Was het ten tijde van de watersnoodramp (1953) vooral de
radio die vertelde hoe het zat, die plek werd steeds meer ingenomen door tv. Met
als hoogtepunt de Golfoorlog op CNN.

Door de Golfoorlog en Kosovo kwam ook een ander mechanisme naar voren: dingen
bleken pas te bestaan als ze op televisie waren. Wat op televisie gebeurt, is
waar. Wie een ander verhaal te vertellen had, moest opboksen tegen de beelden.

Televisie bracht ook de huiskamer naar de wereld. Door commerciele tv (1989),
met name Big Brother, werden gewone Nederlanders, die nooit iets speciaals
hadden gedaan, landelijke beroemdheden.

Inmiddels heeft vrijwel iedere Nederlander tv. Wereldwijd waren er voor de
mobieltjes zelfs meer tv-toestellen dan telefoons. Maar de kritiek bleef. In
1958 schreef een televisieredacteur: 'Wat men op het gebied van
televisie-amusement tot nog toe heeft geboden, is eigenlijk treurig.' Een
uitspraak die bij de recensenten van nu niet uit de toon zou vallen.

Nieuwe media ; Geschiedenis ; Kunst en Cultuur ; Wetenschap en Techniek ;
Technische Wetenschappen ; Instrumenten en Apparaten

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              46 of 108 DOCUMENTS

                                 de Volkskrant

                                 August 9, 2001

'Wina verhief kok van mijnwerker tot kunstenaar'

BYLINE: VAN ONZE VERSLAGGEVER MAC VAN DINTHER

SECTION: Binnenland; Pg. 2

LENGTH: 914 words

DATELINE: AMSTERDAM


De maandag overleden culinair journaliste Wina Born riep gemengde gevoelens op.
Sommige vakgenoten vonden dat ze de horeca kritiekloos bejegende. Beginnende
chef-koks waren maar wat blij met haar steuntje in de rug.

Het Volkomen Kookboek, Het Groot Vruchtenboek, Margriet-kookboek voor
Lekkerbekken, Wina Born's Menuboek, Gezellig Eten in Nederland. Bij de Slegte
ligt nog volop werk van Wina Born, Nederlands productiefste culischrijver aller
tijden. Wina Born mag dan dood zijn, haar nijvere geest leeft nog door op
tienduizenden boekenplanken in Nederlandse huishoudens.

Nieuw werk van Wina Born is er nauwelijks, en wat er is, loopt niet hard. Maar
haar oude werk is nog steeds in trek, zegt J. Freud van de Kookboekhandel in
Amsterdam. 'Er zijn nog geregeld mensen die naar haar boekjes vragen. Maar die
worden niet meer herdrukt.'

De maandag op 80-jarige leeftijd overleden Wina Born had haar gloriejaren al
lang achter zich. Die lagen in de jaren zestig en zeventig, toen een generatie
huisvrouwen opgroeide met Born. 'Ik weet dat mijn moeder, die heel goed kon
koken, waanzinnig veel van haar heeft geleerd', zegt Freud.

Het is moeilijk te zeggen hoe Nederland er had uitgezien als Wina Born er niet
was geweest, vindt sociologe A. van Otterloo, schrijfster van een proefschrift
over eten in Nederland. Dat ze invloed heeft gehad, staat wel vast. 'Je kunt het
alleen al zien aan het feit dat uitgevers graag werk van haar publiceerden.'
Wina Born heeft ruim honderd publicaties op haar naam staan.

Wina Born was groot in de jaren zestig. De welvaartsstaat was in opbouw, mensen
gingen op vakantie, begonnen buiten de deur te eten. In die maalstroom van
veranderingen fungeerde Wina Born als baken met haar stukjes in Avenue en haar
recepten in Margriet, zegt Van Otterloo.

'Ze heeft er enorm toe bijgedragen dat de Nederlandse huisvrouw en -man
thuisraakten in buitenlandse eetgewoonten. Ze was ook een van de eersten die
culinaire journalistiek bedreven. Dat was nieuw voor Nederland. Er zijn er veel
na haar gekomen. Maar zij was de koningin.'

Toch riep Wina Born gemengde gevoelens op. In de horeca werd ze aanbeden, onder
vakgenoten was ze omstreden. Culinair journalist Johannes van Dam weigerde twee
jaar geleden de Wina Born-prijs voor culinaire journalistiek. 'Ze was een
propagandist, geen journalist. Ze heeft zich altijd voor het karretje laten
spannen van de industrie en de horeca en daarmee ons vak gecorrumpeerd.'

Wina Born schreef kritiekloos over de horeca, zegt Van Dam. 'Ze was ook niet
eerlijk. Ze schreef altijd dat het fantastisch was, zelfs als ze binnenskamers
toegaf dat ze er geen klap aan vond.'

Dat trekje werd haar in de horeca juist zeer in dank afgenomen. Wina Born wees
de Nederlander de weg naar het betere restaurant, zegt B. van Rijgersbergen van
de Stichting Horeca Vakopleiding (SVH). 'Wina Born was de verbindingsschakel
tussen de gewone man en de gastronomie.' Veel horecamensen koesteren een warm
plekje voor Wina Born. Ex-topkok Cas Spijkers weet nog dat ze bij hem langskwam
toen hij net was begonnen met De Swaen in Oisterwijk, een voor die tijd zeer
luxueus restaurant.

'Iedereen had het erover dat het zo duur was, maar Wina kwam en schreef over
mijn haantje met truffel. Een van de lekkerste hapjes die ik ooit heb gegeten,
schreef ze. Je bent kwetsbaar in het begin. Dat helpt je er overheen.'

'Wina gaf mensen altijd een duwtje in de rug', zegt John Fagel, topkok in ruste
die meermalen door haar is besproken met zijn Amsterdamse restaurant Tout Court.
'Altijd positief, ja.' Wina Born had een speciale band met de horeca-familie
Fagel, over wie ze een biografie schreef.

'Ze stelde zich altijd dienstverlenend op. Ze schreef wat de mensen leuk
vonden.' Als Wina Born over je had geschreven, zegt Fagel, kwamen mensen eten
wat zij had gehad. 'Dat was wel eens lastig, want Avenue had een productietijd
van drie maanden. Tegen die tijd had je alweer wat anders op je menu.' Ook koks
die nooit Avenue lazen, kochten het blad voor Wina's recensies.

Haar invloed op de Nederlandse gastronomie kan nauwelijks worden overschat,
meent F. van Groeningen, voorzitter van de Alliance, een vereniging
gerenommeerde restaurants. Volgens Van Groeningen is de opkomst van de topkok
mede aan Wina Born te danken. 'Zij heeft de koks uit de kelder gehaald. In de
jaren zeventig kende niemand koks, dat waren anonieme mijnwerkers. Zij haalde ze
naar voren, maakte er kunstenaars van.'

Kritiek had ze wel, aldus Van Groeningen. Maar altijd versluierd. En als het
echt te erg was, zweeg ze. 'Door niks te zeggen kan een moeder ook corrigerend
optreden.'

Haar naam leeft voort in de Wina Born-prijs die de SVH vijf jaar geleden in het
leven riep. 'Daar was ze zeer geemotioneerd over', zegt van Rijgersbergen. 'Ook
al was ze al 75, ze hunkerde nog naar erkenning.' De kritiek van vakgenoten deed
haar pijn.

De jongere generatie zegt de naam Wina Born weinig. Op de redacties van Margriet
en Avenue is er niemand die nog met haar heeft gewerkt. Maar helemaaal vergeten
is ze niet.

'Wina Born?', zegt de jonge Nieuw-Zeelander Jaymz Pool van het hippe
tv-kookprogramma Born to Cook. 'Jawel, dat is toch die vrouw die Nederland heeft
leren eten? Ik heb een boek van haar in de kast staan. Voor een tientje gekocht
op Koninginnedag.' Wina Born wordt in stilte begraven, zoals ze zelf wilde.

FOTO ANP Wina Born

Journalistiek ; Gastronomie ; Recreatie en Vrijetijdsbesteding ; Media

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              47 of 108 DOCUMENTS

                                 de Volkskrant

                                 August 8, 2001

Het Harley-gevoel

BYLINE: PETER GIESEN

SECTION: Stroom; Pg. 4V

LENGTH: 1121 words


De Harley-Davidson is geen gewone motorfiets meer, maar de belichaming van een
levensstijl. Op een Harley-expositie in de Beurs van Berlage keert het Ik, Jan
Cremer-gevoel terug. De trefwoorden zijn Vrijheid, Passie en Zelfbeschikking.
Uitgekiende marketing doet de rest.

EEN charmante grijze vrouw met doorgroefd gelaat kijkt je aan. 'Gisteren was ik
ook 40', zegt ze. 'Maak je dromen waar voor het te laat is. Gun jezelf een
Harley-Davidson. Zorg dat je morgen niet moet zeggen dat je gisteren zoveel
dingen wilde doen.'

Harley-Davidson stuurde deze folder onlangs naar zakenvrouwen die hun veertigste
verjaardag vierden. Het was een gewaagde actie, zegt Mark Op de Beeck, marketing
communications manager voor Harley-Davidson Benelux. De flyer speelt immers met
het beeld van de Harley als midlife crisis-machine, een motorfiets voor
tandartsen die op zondagochtend een leren jas aantrekken om de vrije jongen uit
te hangen.

'Harley kan zoiets doen, omdat we het imago van de gekke oom hebben', zegt Op de
Beeck. Harley staat nog altijd voor ruig en stoer, voor Hell's Angels en Ik, Jan
Cremer, hoewel het leeuwendeel van de clientele uit bemiddelde veertigers en
vijftigers bestaat. Op de expositie Harley Freedom Forever (tot 9 september in
de Beurs van Berlage in Amsterdam) hangt een passage uit het geruchtmakende boek
van Ik, Jan Cremer uit de jaren zestig: 'Die prachtige stoere Harley-Davidson
die ik in Holland voor een krats had gekocht en waarvan iedereen beweerde dat ik
voor die 125 ballen afgelegd was en met dat ouwe kreng niet eens de stad uit zou
komen. De zilveren machine bracht ons naar acht landen en twee werelddelen en
spoot meer dan tienduizend kilometer weg onder zijn gekerfde banden door,
woestijn, zand en modderwegen, keiweggetjes en highways.'

Schrijvers, film- en popsterren vestigden het onverwoestbare imago van
Harley-Davidson: Marlon Brando in The Wild One, Peter Fonda en Dennis Hopper in
Easy Rider, Bruce Willis in Pulp Fiction. En uiteraard was er altijd de donkere
romantiek van de Hell's Angels, de bommenwerperpiloten uit de Tweede
Wereldoorlog die niet meer konden aarden in de keurige burgermaatschappij van de
jaren vijftig en hun motorclubs oprichtten.

'In de jaren zestig was motorrijden iets voor mensen die geen auto konden
betalen, zoals Jan Cremer', zegt Op de Beeck. Terwijl de gewone burgerman genoot
van zijn pas verworven Opel Kadett, reed de vrijbuiter noodgedwongen op zijn
motorfiets. Dat imago van de vrijgevochten motorrijder werd curieus genoeg
versterkt door het feit dat Harley de technologische slag met zijn Japanse
concurrenten verloor. Op de Beeck: 'Eind jaren zestig kwamen merken als Honda en
Kawasaki op. Hele betrouwbare motoren met een hoge output. Harley had toen nog
het oude V-Twin Shovelblok, dat nog weleens problemen gaf. Het blok was zo
simpel, dat je het altijd wel aan de praat kreeg, maar je moest een beetje
kunnen sleutelen. Harley-mannen waren dan ook echte sleutelaars.'

Harley-Davidson werd bijna weggevaagd door de gehate 'Japanse naaimachines'. 'De
Japanse motorfietsen waren betere transportmiddelen: goedkoper, sneller en
minder onderhoudsgevoelig', schrijft de Deense marketinggoeroe Rolf Jensen in
zijn boek The Dream Society. Dat was prachtig in de jaren zeventig, toen
consumenten nog niet zoveel geld hadden en vooral praktisch dachten.
Tegenwoordig liggen de kaarten anders. 'Een motorfiets is geen vervoermiddel van
A naar B meer. Het is de belichaming van een lifestyle.' Met enige pathos stelt
Jensen dat we op weg zijn naar een 'droomsamenleving' waarin mensen vooral op
zoek zijn naar producten die een droom belichamen of een verhaal vertellen. Over
zichzelf, maar vooral over de eigenaar.

Harley-Davidson voelde dit aan. Het ruige en rebelse imago van de Harley werd
aantrekkelijk gemaakt voor een grote groep kapitaalkrachtige babyboomers.
Daartoe werd eerst een nieuw motorblok ontwikkeld, veel betrouwbaarder dan de
Shovel, hoewel nog altijd niet hypermodern. Want babyboomers mogen graag ruig
doen, maar ze hebben geen zin om langs de weg te zitten sleutelen.

Vrijheid, Passie, Zelfbeschikking, dat zijn de trefwoorden op de website van
Harley-Davidson.

Zo vertelt Harley het verhaal van de rebel die schijt heeft aan regels, die zijn
eigen leven leidt en radicaal zijn eigen weg kiest. In een individualistische
samenleving droomt iedereen hier weleens van, maar in het leven van alledag
prevaleert doorgaans de discipline: vergaderen, targets halen, de hypotheek
aflossen, aan je gezinsverplichtingen voldoen. In zo'n gedisciplineerde
prestatiemaatschappij zijn symbolen van rebellie en non-conformisme ongekend
populair. Zoals braaf vakkenvullende tieners dwepen met de fuck you-lyriek van
Eminem, zo stappen hun vaders - en soms hun moeders - op hun Harley. Zo wordt
zelfs een immaterieel begrip als vrijheid door de commercie netjes voorverpakt
en aan de man gebracht, schrijft de Canadese activiste Naomi Klein in haar boek
No Logo.

Is het niet paradoxaal dat juist gedisciplineerde modelburgers zoveel geld
overhebben voor een droom van non-conformisme? 'Nou, veel van die kerels die het
gemaakt hebben, zijn echte mavericks. Die stonden in 1968 op de barricades.
Natuurlijk passen ze zich door de week aan, maar je hoeft ze echt niets te
vertellen', zegt Op de Beeck.

Inmiddels is Harley-Davidson veel meer dan een motorfiets. De Harley-belevenis
is uitgebouwd tot een heel scala aan producten en diensten. In de jaren tachtig
werd de Harley Owners Group (HOG) opgericht, inmiddels de grootste motorclub ter
wereld. Net als de Hell's Angels is de HOG verdeeld in plaatselijke chapters,
waarvan de leden de kleuren op hun motorjack hebben genaaid. Daarnaast is een
enorm aanbod aan merchandising ontwikkeld: Harley-kleding, Harley-mokken, een
Harley-pen met een dopje in de vorm van een motorblok, Harley-parfum en after
shave (Op de Beeck: 'Daar ben ik niet zo enthousiast over. De geur is te zoet,
en de parfum is te koop bij de Etos. Dat past niet in het imago van Harley'). In
de Verenigde Staten is een Harley-Visacard uitgebracht, zodat je zelfs op een
ruige manier keurig je rekening kunt betalen.

De rebellie van de Harley-man wordt hiermee wel op de proef gesteld. Er is zelfs
een speciale Harley-Davidson-emmer om je motor te wassen. Het Ik, Jan
Cremer-gevoel is erg ver weg als vader op zaterdag zijn motorfiets poetst met de
van fabriekswege verstrekte emmer, borstel en schoonmaakmiddelen. Op de Beeck:
'Dat gaat wel een beetje ver, ja. Maar dat moet je ook meer zien als een
aardigheidje.'

080801 De volkskrant Ontwerp Anoniem, 1969

Tweewielers ; Producten ; Geschiedenis ; Kunst en Cultuur ; Algemeen ; Verkeer
en Vervoer ; Wegverkeer

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              48 of 108 DOCUMENTS

                                 de Volkskrant

                                 August 4, 2001

Niks gevoelige man

BYLINE: TEKST GERT JONKERS ; FOTOGRAFIE PETER STIGTER

SECTION: Magazine; Pg. 38

LENGTH: 2147 words


MOTORJASSEN, DECOLLETES EN LAAGHANGENDE BROEKEN. HOEZO IS MANNENMODE HET SAAIE
BROERTJE VAN VROUWENMODE?

Tussen de schema's van de mannenmodeshows voor de zomer van 2002 in Milaan en
Parijs, vorige maand, was er nog net tijd om de eindexamententoonstelling van de
Amsterdamse Rietveld Aca de mie te bekijken. Op de afdeling Mode studeerden elf
ontwerpers af, en zij maakten samen ruim zestig outfits, waarbij welgeteld vier
outfits voor mannen zaten. Het ontwerpen van mannenkleren spreekt hier duidelijk
niet zo tot de verbeelding.

Een van de studenten, de 24-jarige Joffrey Moolhuizen, haalde eerst zijn
schouders op bij de vraag waarom hij voor dames ontwierp ('nooit over nagedacht
eigenlijk'), hij bladerde vervolgens door zijn schetsboek vol overigens erg
mooie bloezende creaties voor vrouwen. Hij hield stil bij een combinatie van een
hoge broek, een kort jasje en een V-halsshirt eronder. 'Dit ontwerp zou op
zichzelf nog wel voor een man aangepast kunnen worden', zei hij, maar aan zijn
toon hoorde je dat hij de behoefte daartoe totaal miste. Immers, met een goeie
spijkerbroek en een simpel shirt ziet een man er prima uit? Wil een man
feestelijk, dan trekt hij een pak aan. Mode waar wat langer over nagedacht en
aan gesleuteld is, die is nog steeds vooral voor vrouwen.

Die tamelijke bescheidenheid van de mannendracht is niet iets van alle tijden.
Kijk eens naar een tv-show of een Britse comedy uit de jaren zeventig, en de
eerste de beste man draagt een strakke heupbroek op plateauzolen, en een
satijnen ballonbloese, liefst gebloemd of paars, met enorme kraagpunten. Maar
ergens is het misgegaan, en op een gegeven moment traden zelfs jongensbands als
Take That en Boyzone bij Top of the Pops in pak op. Leve het traditionele
kostuum voor jong en oud.

Engelse en Italiaanse modeontwerpers met hun kleermakersverleden konden nog wel
iets met het subtiel varieren op die klassiekers, maar de Neder land se
modestudent stond en staat gewoon niet te trappelen om voor mannen te ontwerpen.
En terwijl er tijdens de damesmodeshows in Milaan en Parijs altijd wel een stuk
of tien Neder lan ders hun collecties presenteren, was er dit mannenseizoen
slechts een Nederlander te zien: Alexander van Slobbe.

Het leek trouwens wel of de Amsterdamse ontwerper dit seizoen een beetje
teruggefloten was door de Japanse geldschieters achter zijn merk So by Alexander
van Slobbe. Na drie extravagante en punkerige, jonge collecties, kwamen zijn
nieuwe ontwerpen behoorlijk sober over; geen kleren voor de allerjongsten onder
ons. Nette grijze polo's, los vallende pakken en een leuke sweater en
bijpassende broek in groen leer, waaruit een ingenieus gatenkaaspatroon gestanst
was. Uit de show bleek geen erg duidelijke richting en het imago van het merk
werd er daarmee helaas niet helderder op.

Die andere Hollander die voorgaande seizoenen trouw in Parijs te zien was, Aziz
Bekkaoui, had een halfjaar vrijaf genomen om te reorganiseren en de deals met
zijn nieuwe financiers rond te breien.

Weinig reden tot chauvinisme dus, hoewel... Uitgerekend bij de sensatieshow van
de week stond een Hollander in de coulissen. Hij heet Lucas Ossendrijver, zat in
Arnhem in de klas bij Viktor & Rolf en Saskia van Drimmelen, en is nu ontwerper
in het team van Hedi Sli ma ne bij modehuis Dior.

Het was de tweede collectie die Slimane voor Dior liet zien, en er was flink
uitgepakt: in een oude markthal was een duizelingwekkend theater van wit, rood
en zilver uit de grond gestampt, de voorste rij zat vol celebrities van het
kaliber Karl Lagerfeld (van Chanel), Pierre Berge (ex van Yves Saint Laurent),
Rei Kawakubo (Comme des GarCons), Julien MacDonald (Givenchy) en Jeremy Scott,
terwijl het al een unicum is dat de ene ontwerper naar de andere komt kijken.

Gelukkig, voor al die modemensen, was de show van Dior een van de weinige
gebeurtenissen in de modeweek waarbij echt nieuwe kleren te zien waren, waar
'ontworpen' was. Hedi Slimane doet zijn best mannenmode opnieuw te tekenen, in
plaats van zomaar wat uit de oude doos te trekken. Dat verklaart die
enthousiaste aandacht voor de kleren van Dior.

Ook het gegeven dat het oude Franse modehuis ineens sinds twee seizoenen zo
uitpakt met mannenmode, is een interessant teken. Za ken man Bernard Arnault van
lvmh, eigenaar van Dior (en van Givenchy en Louis Vuitton en nog veel meer)
heeft blijkbaar bedacht dat er een markt in mannenkleren ligt, want hij is er
zeker de persoon niet naar om voor de lol, of omdat hij het gezicht van Slimane
zo leuk vindt, miljoenen in een merk te investeren. Nee, mannen gaan steeds meer
mode kopen, in plaats van alleen maar basic spijkerbroeken en eens in de drie
jaar een goed kostuum, en Arnault ziet dat hier in de toekomst geld te halen
valt.

Slimane stelde het publiek niet teleur, met zijn poging om een shirt uit drie
simpele, geometrische lappen samen te stellen, en de broek nog lager te laten
hangen dan wat tot nu toe mogelijk leek; zo laag dat er een leuke zilveren
onderbroek boven de broeksband uit vlagde, en zo laag ook dat bij een jongen de
broek helemaal afzakte. Het zijn kleren die leuk staan bij jongens van 16,
roepen critici al snel, maar het grote aantal dertigplussers en ook dames dat
met de mannenkleren van Slimane aan in het publiek zat, bewees het tegendeel.
Slimane maakt ultramoderne mode, en dat 'terwijl we die uitnodigingen van Dior
een paar jaar geleden altijd als eerste weggooiden', aldus John de Greef,
hoofdredacteur van maandblad Man en veteraan op het gebied van de mannenshows.
Want inderdaad, Dior voor mannen is van een oersuf pakkenmerk ineens in twee
seizoenen op miraculeuze wijze tot de verrassing van de 21ste eeuw omgevormd.

Intussen verschenen er eerder die week in de krant verhalen over het dramatisch
instorten van de mannenmodemarkt in Amerika. De recessie zou funest zijn voor de
mannenkleren, 'we raken geen pak meer kwijt' werd een Amerikaanse importeur van
Italiaanse designerwear geciteerd, hoewel de Hollandse winkels daarmee nog niet
zo lijken te zitten. Nederland is juist net de designerkleding en aanverwante
luxe artikelen aan het ontdekken. In de Amsterdamse P.C. Hooftstraat opent
volgend jaar een Louis Vuitton-winkel, de zaak van Gucci gaat verhuizen naar een
groter pand, en om de hoek wordt een Gianfranco Ferre-winkel geopend, terwijl
een duur merk als Prada ook hier bijna niet aan te slepen is. Dus nee, in het
instorten van de markt geloofden de Nederlandse winkeliers die in Milaan
rondkeken nog niet. 'Zolang er criminaliteit is, worden er jassen van 9000
gulden verkocht', merkte een van de inkopers wat cynisch op, hoewel hij erbij
zei dat ie uiteraard niet bij elke klant naar de herkomst van het geld vroeg.

Geld voor mooie kleren is er dus nog wel even, lijkt het, en met die kleren zelf
zit het ook goed. Hoewel niet elk merk in Milaan en Parijs even origineel uit de
hoek kwam. Ontwerper Tom Ford, van Gucci en Yves Saint Laurent, dekte zich
laatst in in een interview met maandblad i-D door te stellen dat 'echte grote
veranderingen in de mode voortkomen uit veranderingen in het leven' en blijkbaar
is er niet heel veel in de maatschappij veranderd, in zijn visie.

Ook zonder de revolutie blijft er altijd behoefte bestaan aan nieuwe kleren, 'de
eenvoudigste manier om onszelf te vertimmeren, te verfrissen', aldus diezelfde
Ford. Al is dat kostuum van twee jaar geleden nog niet kapot of te klein, de
consument heeft zin in een nieuw pak, dat net iets strakker of wijder valt, en
dat twee in plaats van drie knopen heeft. Als mannen dat terdege beseffen, komt
het goed met de mannenmodemarkt.

Bij Gucci liet Tom Ford een boel kleren zien die veel mensen vast graag willen
hebben, want er zat in de show weliswaar geen eenduidige boodschap waar het heen
moet met de man, maar de kleren waren wel gewoon smakelijk en doeltreffend: het
perfecte smokingjasje (op een oude spijkerbroek!), een fraai Australian-achtig
joggingpak van soepel leer, en motorjassen van leer en jeans. Voor Yves Saint
Laurent, een week later in Parijs, was Ford dieper in de archieven gedoken: hij
was op de jaren vijftig jazztoer, met goed strakke pakken van glimstof, met een
gleufhoed erop, een lange regenjas erover. Het zag er leuk uit, maar het had erg
weinig met nieuwe kleren te maken. Een enkel merk voorspelde nog meer braafheid
dan we nu al kennen: Prada en Miu Miu hadden uit de schattige en dromerige
sixties geput, inclusief overhemden met paisley-motief, Hermes was heel soft in
de weer met gebreide T-shirtjes in lichtgroen en geel. Burberry had voor haar
nieuwe hoofdlijn gelukkig de doodgekopieerde beige ruitstof afgeschaft en liet
een lieve, chique, rustige collectie zien. Er waren natuurlijk traditiegetrouw
de ontwerpers die zich van helemaal niemand in de modewereld iets aantrekken,
zoals Armani met z'n licht ordinaire maffiakleren, en Dries van Noten met een
bloemige, linnen collectie. Altijd leuk, als iemand stug zijn eigen weg blijft
gaan.

Hoewel, Van Noten vertoonde wel enige overeenkomst met het gros van de merken:
de hernieuwde interesse in niet-Westerse culturen. Van No ten was op de
Thailand-toer, met kleren die deden denken aan de rugzaktoerist, en ook aan de
jonge alternativo die in Nederland in de coffeeshop zit, met zo'n lange
Tibetaanse trui en een soepele harembroek aan.

De interesse in niet-Westerse kleding was, na de jarenlange suprematie van
Westerse mode (denk aan al die 'Ameri kaan se' kleren vol logo's), een alom
tegenwoordige trend: het leek wel of de halve modewereld voor inspiratie in
Marrakesh was gaan winkelen, getuige de djel laba's bij onder andere Dolce &
Gabba na en Roberto Cavalli. Ca val li, die met z'n protserige machokleren al
een tijdje getipt wordt als het merk van de komende seizoenen, had de
Afrika-look overigens voor de gewone man lekker herkenbaar ingevuld; zijn Afrika
was de wereld van de rally van Parijs-Dakar. Marokkaanse shirts dus, maar met
een leren motorjas eroverheen, of een spijkerpak dat met minaretten
volgeborduurd was, en forse cowboylaarzen eronder.

De motorrace was sowieso een hit, dit seizoen. Gucci had motorjassen van jeans
en leer, Martin Margiela knutselde uit een gewoon spijkerjasje een prachtig
motorjack, Dolce & Gabbana sleepten zelfs een paar heuse crossmotors het podium
op om de boodschap te benadrukken. Versace toonde een motorpak van wit en paars
gebloemd leer, en bij het chique Louis Vuitton ging de mouwloze motorjas gewoon
over het colbertpak, met daaronder trouwens een trainingsbroek en laarzen; niks
nieuws aan, maar in zijn combinatie leuk. Zoals ook de soundtrack bij de show
van Vuitton niets nieuws liet horen, gewoon een prettig nostalgisch kwartiertje
met een hele rits klassiekers van Guns 'n' Roses.

Daarmee kwam de aap uit de mouw. Wil len mannen kleren gaan kopen, dan moet je
stoere kleren voor hen ontwerpen, refereren aan heavy metal en motoren, en hier
en daar een citaat uit de bokssport. Niks vrouwelijk ontwerpen; Armani begrijpt
dat op zijn eigen manier al jaren, en is daarom niet voor niks de meest
verdienende modeontwerper.

Dus wie omzet wil draaien moet niet met zachtzinnige, subtiele kleren of vage
boodschappen komen, maar hangt de versleten spijkerbroek in de winkel (Dolce &
Gabbana doet het voor het zoveelste seizoen) en die zorgt ervoor dat mannen hun
borst kunnen laten zien.

Want dat was er dus ook bij bijna elke show: het decollete, de voorgevel, de
borstpartij, in de wandelgangen ook wel de 'cleavage' genoemd. Overhemden
stonden tot onderaan open, V-halzen reikten tot aan de navel, het
poloshirt-zonder-kraag was bijna bij elk merk terug, en op de fascinerende
hogeband-broeken van Versace na probeerden alle ontwerpers de broek zo lui
mogelijk te laten hangen, zo laag dat van achteren de bilspleet, alias het
bouwvakkersdecollete, weer goed te zien was.

Het is niet zo moeilijk: als er dringend wat verkocht moet worden en het
economische tij lijkt niet mee te werken, dan is er altijd nog die oude
verkooptruc: sex sells.

Waarbij zich wel een aardige vraag aandient: de vrouwenshows voor de komende
winter lieten in maart jongstleden behalve invloeden van niet-Westerse culturen
ook een zekere versobering zien, ze gingen een beetje terug-naar-de-natuur.

Maar zet dat door in de komende zomer ? Eind september worden de damescollecties
gepresenteerd, en dan weten we of daar, onder invloed van de mannenshows, alle
remmen qua decollete en aandachttrekkerij losgaan.

streamliners >>de nederlandse modestudent staat niet te trappelen om voor mannen
te ontwerpen

>> het leek of de halve modewereld in marrakesh was gaan winkelen <<

Christian Dior

Roberto Cavalli

Roberto Cavalli

Costume National

D & G

D & G

Alesandro Dell' Acqua

Dolce & Gabbana

Dolce & Gabbana

Vivienne Westwood

D & G

D-squared

Gucci

Kleding en mode ; Consumentenzaken

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              49 of 108 DOCUMENTS

                                 de Volkskrant

                                 August 2, 2001

Politieke misdaad loont nog steeds ; ZIMBABWE

BYLINE: HANS MOLEMAN

SECTION: Forum; Pg. 7

LENGTH: 742 words


DE BEJAARDE despoot moet ervan genoten hebben, daar in zijn massief betonnen
partijhoofdkwartier aan de Rotten Row in Harare. Ten derde male waren er in
Zimbabwe tussentijdse verkiezingen, ten derde male zegevierde Robert Mugabe met
zijn Zanu-PF. Zal het de 77-jarige volgend jaar april dan toch lukken de
presidentsverkiezingen nog eens te winnen, en Zimbabwe zo finaal ten gronde te
richten?

De winst die de Zanu het afgelopen weekeinde boekte in het district Bindura is
op zich niet zo opzienbarend. Het platteland daar is traditioneel een bolwerk
van Mugabe.

Vorig jaar bij de parlementsverkiezingen had de partij Bindura ook al gewonnen.
Dus toen Zanu-kopstuk Border Ghezi zichzelf enige tijd terug met zijn auto te
pletter reed en er een nieuwe verkiezingsronde in zijn kiesdistrict nodig was,
wist de oppositie hoe de verhoudingen lagen. Ghezi had 13.329 stemmen gekregen,
ruim tweeduizend meer dan de Beweging voor Democratische Verandering (MDC).

Toch moet oppositieleider Morgan Tsvangirai lelijk zijn geschrokken van de
nieuwe uitslag: Zanu 15.864 stemmen, MDC 9.956. Een eclatante zege voor de oude
vos Mugabe.

Volgens politieke analisten in Harare duiden de drie districtszeges op rij erop
dat de Zanu resultaat boekt met haar alles-of-niets-strategie van brute
intimidatie en illegale landbezettingen. In het district Bindura bijvoorbeeld
werden tot dusverre vierduizend kleine boertjes overgeplaatst naar onteigend
blank land. Dat land blijft echter eigendom van de regering, dus dan wil je wel
Mugabe stemmen. En met voortdurende arrestaties van oppositiekader maakte de
Zanu twijfelaars duidelijk dat hun leven niet veilig is als ze de MDC steunen.

De cynische campagne (de Zanu beschuldigt de oppositie steevast van het
'uitlokken' van geweld) begon al begin vorig jaar, toen de partij eerst een
referendum over herziening van de grondwet verloor en vervolgens bij de
parlementsverkiezingen de MDC slechts dankzij het Britse districtenstelsel
achter zich wist te houden.

Daarna ging de stormvlag aan de Rotten Row omhoog. Inmiddels is Zimbabwe dankzij
een rare grijsaard die allang met pensioen had gemoeten een tragisch voorbeeld
geworden van verrot bestuur in Afrika. Eens een redelijk welvarende,
veelbelovende natie, nu bijna failliet, rechteloos, met een gestaag
verpauperende bevolking. Er worden zelfs voedseltekorten gevreesd, eind dit
jaar, omdat de ordeloze 'herverdeling' van land van enkele duizenden grote
blanke boeren aan honderdduizenden arme zwarte keuterboertjes de productie van
mais en graan een lelijke knauw geeft.

Robert Mugabe maalt er niet om. Hij is bezig met 'de tweede bevrijdingsstrijd',
hij heeft gezworen dat de oppositie nooit aan de macht zal komen. Als Tsvangirai
hem bij de presidentsverkiezing mocht verslaan, dan zullen zijn milities, de
zogenaamde oorlogsveteranen, de wapens oppakken en de 'marionetten van de
blanken' alsnog verslaan.

Wie nu nog denkt dat dit alleen maar retoriek is, vergist zich. Mugabe en zijn
kring van hardliners hebben de afgelopen anderhalf jaar hun ware gezicht
getoond: het zijn pathologische machtswellustelingen die menen dat het mooie
land tussen de Limpopo en de Zambezi hun exclusief, persoonlijk eigendom is.

De repressie spreekt voor zich. Alles en iedereen die het waagt de regering te
bekritiseren wordt hard aangepakt. Naar de rechterlijke macht wordt niet meer
geluisterd, 'vijandige' rechters worden vervangen, leden van de oppositie worden
mishandeld en vermoord, drukpersen van onafhankelijke media opgeblazen,
buitenlandse correspondenten wordt het werken praktisch onmogelijk gemaakt,
buitenlandse hulporganisaties worden geintimideerd.

Tegelijk wordt het rapalje, de oorlogsveteranen, vertroeteld. Logisch, want deze
Afrikaanse bruinhemden knappen al het vuile werk op straat op. Zoals de
politieke heropvoeding van het gewone volk, indien het tekenen van sympathie
voor de MDC vertoont. Urenlang gedwongen worden leuzen te schreeuwen over de
grootheid van De Leider, in onvervalst Noord-Koreaanse stijl.

Een denktank in Brussel bepleitte onlangs internationale isolering van Mugabe, a
la Milosevic, om te voorkomen dat de ellende voortduurt. Zuid-Afrika zou het
voortouw moeten nemen maar president Mbeki, de man van de Afrikaanse
renaissance, is zwalkende, om over de rest van Afrika maar te zwijgen. Zo blijft
Zimbabwe een land waar politieke misdaad loont, en Afrika een tamelijk hopeloos
werelddeel.

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              50 of 108 DOCUMENTS

                                 de Volkskrant

                                 August 1, 2001

Radio als instrument van gezagsdragers

BYLINE: WIM WIRTZ

SECTION: Stroom; Pg. 4V

LENGTH: 708 words


Internet ontketende wereldwijd een revolutie, net als radio en televisie in hun
tijd. Hoe ging dat vroeger? Welke maatschappelijke gevolgen hadden de oude
nieuwe media? Vandaag aflevering 4 van een serie: de radio.

IN 1932 schreef Bertolt Brecht: de radio zou het mooiste communicatie-apparaat
van het openbare leven kunnen zijn, als hij kans zou zien de luisteraar niet
alleen tot luisteren maar ook tot spreken te dwingen en hem niet te isoleren,
maar hem de mogelijkheid tot contact te verschaffen. Brecht schaarde zich met
deze gedachte onder degenen die geloofden in de radio als revolutionair
instrument voor de totstandkoming van de ware democratie. In Nederland werd die
gedachte niet meteen omarmd. Net als bij de introductie van andere oude nieuwe
media (telegrafie, video, televisie) waren er aanhangers en sceptici. De laatste
groep bestond vooral uit gezagsdragers die bang waren voor maatschappelijke
onrust en ontwrichting. Radio was een mooi medium, maar niet om het volk zomaar
z'n gang te laten gaan.

De discussie over de publieke functie van de radio kwam in Nederland pas
halverwege de jaren twintig van de vorige eeuw op gang. Na de eerste technische
experimenten van Guglielmo Marconi in 1895 werd het draadloze wonder gaandeweg
vooral gebruikt voor het scheepvaartverkeer en andere zakelijke doeleinden. Toen
de radio eindelijk voor een groot publiek beschikbaar kwam, hapten de kerkelijke
en politieke zuilen gretig toe.

Nederland kreeg zijn eerste echte radiouitzending op 6 november 1919, een in de
krant aangekondigde Soiree Musicale die werd verzorgd door ingenieur Hanso
Steringa a Idzerda, eigenaar van de Nederlandsche Radio Industrie, voorheen het
Technisch Bureau Wireless. Het was voor zover bekend de eerste uitzending ter
wereld met een verstrooiend karakter voor een algemeen publiek.

In 1924 ging Idzerda failliet en kwam de Hilversumschen Draadlozen Omroep - de
latere AVRO - van de grond. Kort daarna eisten de zuilen een deel van de
zendtijd op. Zij ijverden voor soevereiniteit in eigen kring: de protestantse
gelovigen lazen protestantse boeken, waren lid van een protestantse vereniging,
dus zouden ook naar een protestantse radio moeten kunnen luisteren. In 1924 werd
de NCRV opgericht, het jaar daarop de KRO, de VARA en de VPRO. Zo werd de radio
een propagandamiddel in handen van deftige omroepvoorzitters die hun schaapjes
bij de kudde probeerden te houden. Het gewone volk kwam er lange tijd niet aan
te pas. De radio van de jaren dertig was een autoriteitenradio die werd gebruikt
door regeringsleiders, militaire bevelhebbers, bezetters, bevrijders,
gezagsgetrouwe oorlogscorrespondenten en chique articulerende nieuwslezers. Het
volk luisterde ademloos toe. Op 1 januari 1930 telde Nederland 140 duizend
luisteraars, een jaar later waren het er 430 duizend.

Na de Tweede Wereldoorlog, met z'n bezettings- en bevrijdingsradio, leek er in
Nederland onder de vleugels van de Stichting Radio Nederland in Overgangstijd
eindelijk een nationale omroep te komen. Maar in 1947 kregen de omroepen toch
hun oude positie terug, zij het onder de voorwaarde van samenwerking. Zo werd de
radio weer keurig ingebed in maatschappelijke en politieke kaders, waaruit voor
de luisteraar geen ontsnappen mogelijk was. De radio bleef een instrument van
gezagsdragers, die het medium met forse rijksgeldstromen in hun greep hielden.

De behoefte aan maatschappelijke en culturele sturing van de radio paste in de
tijdgeest van voor de oorlog. Maar de monopolistische drijfveren van de publieke
omroepen gingen ver. Zelfs na de ontzuiling in de jaren zeventig, toen er
nauwelijks goede redenen meer waren om een uitzending protestants, katholiek of
socialistisch te noemen, hielden de machtige omroeporganisaties met steun van de
overheid vast aan een eigen plek in de ether. En daarin is nog maar weinig
veranderd. De publieke praat- en muziekzenders zijn nog steeds doordrenkt van
het traditionele zuildenken. Misschien wordt het tijd voor een tweede Brecht,
met ideeen over hoe het traditionele bestel eens flink kan worden opgeschud.

FOTO MARCEL MOLLE

Nieuwe media ; Geschiedenis ; Kunst en Cultuur ; Wetenschap en Techniek ;
Technische Wetenschappen ; Instrumenten en Apparaten

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              51 of 108 DOCUMENTS

                                 de Volkskrant

                                 July 21, 2001

Motoren ; 25-7 WOENSDAG

BYLINE: TEKST PETER BRUSSE

SECTION: Magazine; Pg. 5

LENGTH: 272 words


Ooit een pastoorsmotorfiets gezien? Ze bestonden, toen pastoors nog lange rokken
droegen en Eysink, de auto- en motorenfabriek in Amersfoort, maakte ze.
Dirk-Hendrik Eysink heeft ook, anders dan veelal wordt gedacht, de eerste
Nederlandse automobiel gebouwd. In 1898. Hij was machinemaker en de auto was
voor hem een machine op wielen met verbrandingsmotor. Zeven jaar later ontwierp
Dirk-Hendrik zijn eerste motorfiets; en weer twee jaar later, in 1907, bracht
hij de eerste fiets op de markt. Ook de 'gewone man', gewend om te lopen naar
werk en kerk, wilde een fiets. Bij de fabriek legde hij een oefenterrein aan
waar mannen en vrouwen konden leren fietsen. Vanaf de Eerste Wereldoorlog, toen
de verkoop van auto's stokte, concentreerde Eysink zich op de fiets en
motorfiets waarmee talloze prijzen werden gewonnen. Het familiebedrijf, in 1954
verhuisd naar Soest, bleef met vallen en opstaan tot 1972 bestaan. In dus triele
archeologen ontdekten een goudmijn aan archief, foto's en brochures. Mensen
waren zo trots op hun eerste fiets dat zij ermee op de foto wilden. Een echtpaar
uit Soest ging in 1958 op de Eysink-motorfiets op huwelijksreis. Er kwamen
Eysink-brommers en er bestaat een bloeiende Eysink-club. Een Eysink-automobiel
uit 1912 is in volle glorie hersteld.

Amersfoort, Museum Flehite, Een eeuw Eysink-motoren, alle dagen behalve maandag.

foto Spaarnestad. Dirk-Hendrik Eysink krijgt een hand van zijn vader nadat hij
op de Leusderhei een wedstrijd heeft gewonnen. 1935.

Tweewielers ; Industrie ; Geschiedenis ; Kunst en Cultuur ; Economie ;
Bedrijfstakken ; Verkeer en Vervoer ; Wegverkeer

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              52 of 108 DOCUMENTS

                                 de Volkskrant

                                 July 18, 2001

SPREIDING?

BYLINE: PETER DE GREEF

SECTION: Kunst; Pg. 2V

LENGTH: 752 words


In een brandbrief aan minister Hermans van Onderwijs pleit de Vereniging
Deltametropool voor drastische herziening van de vakantiespreiding. Vijf weken
per jaar kan de club nu niet vergaderen. Weg met de vakantiespreiding?

Ria van Oosterhout, coordinator van de Vereniging Deltametropool: 'Wij zijn niet
tegen vakantiespreiding, we zijn alleen ongelukkig met de wijze van spreiding.
Een overheid die werken in landsdelen propageert, moet zelf ook in landsdelen
denken en niet in de regio's Zuid, Midden, Noord.'

Lennart Harpe van managementbureau Humanagement in Delft: 'Ik dik het wat aan,
maar ik word niet goed van die vakantieperiode. Vanaf begin juni tot begin
september lijd ik eronder. Ik ben namelijk een nogal bezig type dat graag
doorpakt, besluiten neemt en zaken realiseert. Maar vanaf juni kan ik het
schudden. De vakantieperiode breekt aan en onder deze noemer worden zaken
massaal 'over de vakantieperiode heen getild'. Zo langzamerhand moet vrijwel
geheel managerial Nederland rugklachten hebben van al dat tilwerk. Er gebeurt
geen bal meer. Mede ten gevolge van de vakantiespreiding mag je gerust stellen
dat de BV Nederland ruim drie maanden op zeer beperkte kracht draait. Is dat dan
erg? Ja, dat is erg! Heel erg zelfs voor iemand die na een lang vrij weekeinde
al het gevoel heeft alsof hij terugkeert van een meerjarig sabbatical leave. Het
meest frustrerende is misschien wel, dat na deze collectieve zomerpauze heel
veel zaken helemaal niet meer opgepakt worden. Twee weken kamperen in Frankrijk
als ultiem excuus om lastige zaken definitief onder het tentzeil te laten
verdwijnen. Moedig hoor.'

Gerrit van der Kooy, politiek redacteur bij de TROS en prins carnaval van
Zwolle: 'Het kindercarnaval in Zwolle is de nek omgedraaid door de
vakantiespreiding. Op dinsdag organiseren we traditiegetrouw de feestelijkheden
voor de ukkies en de pukkies. De spijkers-op-laag-water-kampioen krijgt dan een
mooi plekje tijdens de kinderoptocht. Maar carnaval valt steeds vaker niet in de
krokusvakantie. In Zwolle geven veel scholen de kinderen daarom op maandag vrij,
maar dinsdag moeten ze gewoon naar les. Dat wil toch zeggen: tandjes poetsen,
Het Klokhuis kijken en vroeg naar bed, en pa en ma op de bank. De horeca merkt
dat, de inkomsten hollen achteruit.

Toen Loek Hermans hier nog burgemeester was, hebben we verscheidene keren een
beroep gedaan op Den Haag om eens serieus naar de vakantiespreiding te kijken.
Loek steunde die initiatieven altijd. Ironisch genoeg zit hij nu in Den Haag op
de stoel waar wordt beslist over de vakantiespreiding, het ministerie van
Onderwijs. We hebben hem al verschillende malen aangeschreven, maar reageren
doet hij niet.'

Op www.bibliofoon.nl: 'De huidige vakantiespreiding werd ingevoerd in 1991,
waarbij het advies van de commissie-Vakantiespreiding werd overgenomen. Het
verschil van twee weken tussen periode 2 en 3 is alleen aanwezig bij het
basisonderwijs. Bij het voortgezet onderwijs is het verschil telkens een week.
Men wilde voor de derde periode de eerste schooldag voor het basis- en het
voortgezet onderwijs laten samenvallen, zodat op die dag echt alle scholen weer
begonnen zijn. Daartoe was het nodig de kortere vakantie voor de basisschool een
week later te laten beginnen.'

G. Dekker uit Nunspeet: 'Allemaal goed doordacht hoor die vakantiespreiding,
maar voor ons gaat die vlieger niet op. Mijn dochter zit op de basisschool in
het dorp, maar mijn zoon gaat al naar het voortgezet onderwijs in Zwolle. Wat
wil het geval: wij in Nunspeet zijn volgens de vakantiespreidingcommissie
regio-Midden, maar Zwolle is regio-Noord. Mijn dochter had dit jaar dus vanaf 7
juli vakantie, mijn zoon pas vanaf de 14de. Dan kunnen ze wel zeggen:
vakantiespreiding is voor iedereen goed, maar aan de gewone burger wordt niet
gedacht. Het gaat er alleen om dat de Centerparc-huisjes de hele zomer zo vol
mogelijk zitten.'

Jack ter Voort, marketingmanager: 'Elk nadeel heeft z'n voordeel, zei Cruijff
al. Voor mij is de vakantieperiode zeer nuttig, de mensen die je het leven zuur
maken op het werk zijn dan weg. Met wat slim plannen kun je je eigen punten
doordrukken tijdens vergaderingen.'

Het ministerie van Onderwijs op de vraag hoe de vergaderingen in 2006 het beste
kunnen worden gepland: 'Het basisonderwijs in de regio-Zuid heeft in 2006
vakantie van 1 juli tot 13 augustus. De regio-Midden gaat een week later op
vakantie. De regio-Noord heeft vakantie tot 3 september maar mag dan ook pas
vanaf 22 juli weg.'

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              53 of 108 DOCUMENTS

                                 de Volkskrant

                                 July 16, 2001

Strafrechtkenner met een hekel aan hekken

BYLINE: SANDER VAN WALSUM

SECTION: Binnenland; Pg. 2

LENGTH: 1235 words


Door de uitlevering van Milosevic is Tribunaalwatcher Heikelien Verrijn Stuart
weer vaak bij NOVA. Tegendraads, eigenzinnig, en al voor haar afstuderen een
gewaardeerd strafrechtdeskundige. 'Haar kwaliteiten zijn zeldzaam.'

'ZIJ IS een absoluut autonome persoon. Voor loondienst heeft zij geen talent.'
Dorien Pessers schiet al in de lach bij de gedachte dat haar vriendin en
geestverwant Heikelien Verrijn Stuart (Den Haag, 1950) zich zou moeten
committeren aan vaste werktijden of de grillen van een baas. 'Zij is het
tegendeel van de netwerker en de regelnicht.'

Een voormalig collega van het Clara Wichmann Instituut (CWI), de mede door
Verrijn Stuart opgerichte 'denktank' van vrouwelijke juristen, kan dat beamen.
'Ze kan uitstekend initieren, maar als alles op poten staat, doet ze er beter
aan om weer te vertrekken. Ze is namelijk ook bijzonder eigenwijs. En dat laat
zijn sporen na in de collegiale verhoudingen. Zij en ik zijn dus niet als de
beste maatjes uit elkaar gegaan.'

Het getuigt, kortom, van zelfkennis dat Verrijn Stuart formele arbeidsrelaties
schuwt. Bij Trouw treedt zij af en toe op als gelegenheidscolumnist. Voor het
Radio 1 Journaal van de NOS en het actualiteitenprogramma NOVA voorziet zij het
Joegoslavie-Tribunaal van commentaar. 'Deskundig commentaar', zegt Pieter de
Vink van NOVA. 'Wij delen haar dus ook niet met andere nieuwsredacties. Sinds
het begin van het tribunaal, enkele jaren geleden, werkt ze voor ons op
oproepbasis. En ze heeft het, fysiek of inhoudelijk, nooit laten afweten.'

Als Amsterdams rechtenstudent stoorde zij zich al niet aan de gangbare
demarcatielijnen. 'Niemand wist of ze docent was of student', zegt een van haar
jaargenoten. Uiteindelijk was ze noch het een, noch het ander. Zij zette een
persbureau voor rechtbankverslaggeving op, en voorzag daarmee in een zo grote
behoefte, dat zij pas tijd vond om af te studeren toen ze al twee kinderen (een
zoon en een dochter) had. Niemand leek zich er voor die tijd om te bekommeren
dat ze nog geen meester in de rechten was. Ook zonder titel gold Verrijn Stuart
als strafrechtdeskundige met wie hooggeleerde vakgenoten zich graag
associeerden.

Haar feministisch aureool verwierf zij eind jaren zeventig, toen zij een
verkrachtingszaak versloeg waarbij Hell's Angels waren betrokken. Meer nog dan
het begane misdrijf, was de reactie daarop van haar beroepsgenoten een ware eye
opener. 'Ik werd uitgenodigd voor het journalistenpanel van Stad Radio
Amsterdam', schreef zij later in Nemesis, een uitgave van het CWI. 'Vijf
journalisten in een bovenzaaltje in Paradiso namen wekelijks de wereld door.
Verkrachting - want: seks - leek hen wel een lekker onderwerp. De vijf, in die
tijd alleen mannen natuurlijk, bleken van mening dat Hell's Angels niet
illustratief waren voor mannelijk gedrag, omdat zij zo'n afwijkende groep
vormden. Bovendien was het meisje uit zichzelf meegegaan en had zij daarmee
impliciet ingestemd met wat er volgde, zo meenden deze verlichte heren.'

Juist omdat haar panelgenoten een gangbare opvatting verwoordden, gaf de sessie
in Paradiso Verrijn Stuart te denken. Het ging er bij haar niet in dat alleen
'atypische' mannen tot verkrachting - of erger - in staat zijn. Verkrachting is
het werk van 'de gewone man'. Van mensen als Dusko Tadic - de Servische
kampcommandant die voor haar de belichaming vormt van de alledaagsheid van het
grote kwaad.

Tadic is slechts atypisch in die zin, dat hij zijn misdrijven met een langdurige
gevangenisstraf heeft moeten bekopen. Meestal echter schiet het strafrecht bij
de behandeling van zedendelicten tekort. Het onderwerpt de slachtoffers aan een
omgekeerde bewijslast. Zij moeten aantonen onvrijwillig bij intieme handelingen
betrokken te zijn geweest, en moeten alle details van het vergrijp kunnen
reconstrueren. 'Het strafrecht dwingt je iets te zeggen wat niet te zeggen is',
zei Verrijn Stuart in 1993 in Het Parool. 'Daar hebben wij in onze cultuur geen
woorden voor. Ons geheugen kan het ook niet aan. Vandaar dat je slachtoffers
hebt die niets meer weten.'

Vaak gaan zij, op voorspraak van de strafrechter, te biecht bij psychologen en
geheugendeskundigen, maar deze ondernemen slechts tot mislukken gedoemde
pogingen om 'de waarheid te kunnen vangen', en laten de slachtoffers daarbij
helse pijnen lijden. Meer heil verwacht Verrijn Stuart van een kort geding,
waarbij de dader een straatverbod kan worden opgelegd. Met deze aanpak heeft
'vrouwenadvocaat' Gabi van Driem enig succes geoogst.

Haar cultuurkritiek bracht Verrijn Stuart geregeld in aanvaring met de
gevestigde orde. En Verrijn Stuart, telg uit een keurig juristengeslacht, houdt
van de confrontatie. Op de vraag van een journalist of ze graag omheiningen
ziet, antwoordde ze ooit: 'Nee! Of eigenlijk, ja. Die verrukkelijke razernij die
het kleinste hek, het kortste stuk prikkeldraad in mij oproept. De absolute
zekerheid dat ik er over- of liefst doorheen moet. De sublimatie van alle
omheiningen: een strak geformeerde ME-linie, waar ik mij gevoed door arrogante
afkeer dwars doorheen praat. Mijn verbale geweld tegenover het domme
machtsvertoon. De ogen onder de helm die eerst wazig worden, en dan vervuld
raken van drift.'

Hierin lijkt zij veel gemeen te hebben met haar partner Stan van Houcke,
programmamaker bij de VPRO, en voormalig enfant terrible van Stad Radio
Amsterdam. Daarvoor overschreed hij op 30 april 1980 de grenzen van de
participerende journalistiek door sympathisanten van de krakers naar het
strijdtoneel te dirigeren. Zijn credo: 'Autoriteiten moet je altijd pesten,
pesten, pesten.'

De tegendraadsheid van Verrijn Stuart wordt volgens Pessers echter vooral achter
de schermen bedreven. Zoals op de redactie van Nemesis. 'Daar werd, omwille van
de gedachtenvorming, elke nuance geschuwd. Maar haar artikelen die van dit
overleg de weerslag vormden, waren een toonbeeld van rede en zorgvuldigheid.'

Verrijn Stuart heeft haar blikveld in de loop der jaren bovendien verruimd.
Figureerde zij tot het midden van de jaren negentig vooral als 'feministisch
jurist', nu geldt zij als deskundige op het terrein van het internationaal
humanitair recht. Beide hoedanigheden hebben overigens veel met elkaar gemeen.
Haar belangstelling voor het voormalige Joegoslavie werd in eerste instantie
gewekt door de massaverkrachtingen aldaar.

'Je kunt merken dat zij veel meer door engagement wordt gedreven dan ik', zegt
prof.dr. Rob de Wijk, defensiespecialist van het instituut Clingendael. 'Een
overmaat aan betrokkenheid kan heel storend zijn, maar daarvan is bij haar geen
sprake. Wel voel ik mij in haar bijzijn een koele analyticus. Maar we mogen
elkaar wel. ' En beschouwt hij haar als wetenschapper of meer als journalist?
'Als een buitengewoon geslaagde combinatie van beide. Zij slaagt er als een van
de weinigen in haar kennis om te zetten in inzichten die voor iedereen te
begrijpen zijn.'

Met dat talent onderscheidt zij zich van menig deskundige die Pieter de Vink in
de loop der jaren aan zijn NOVA-tafel heeft uitgenodigd. 'Zij mijdt het akelige
jargon waarvan haar vak doortrokken is, en ze voelt heel goed aan in welke mate
het publiek details kan verdragen. Vandaar dat we al jaren een beroep op haar
doen. Deskundigen op elk denkbaar terrein zijn er genoeg. Maar haar kwaliteiten
zijn zeldzaam.'

H. Veerrijn Stuart FOTO HH

Strafrecht ; Journalistiek ; Media ; Recht

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              54 of 108 DOCUMENTS

                                 de Volkskrant

                                 July 14, 2001

De strip is kunst

BYLINE: TEKST DEEDEE DERKSEN

SECTION: Magazine; Pg. 16

LENGTH: 3371 words


Een strip? Dat is poppetje, plaatje, grapje en klaar. Niet voor de nieuwe
generatie striptekenaars. Wie zijn ze en wat drijft HEN?

De strip zit in het slop, concludeerde Jean-Marc van Tol, een van de makers van
de cartoon Fokke & Sukke, uit gesprekken met uitgevers en distributeurs. 'Het
gaat slecht met de verkoop. De strip is niet meer het massacommunicatiemiddel
van twintig, dertig jaar geleden. Het ligt aan de concurrentie van videogames,
tv en internet zeggen sommigen in het vak, maar ik geloof dat niet.

'Ik denk dat de jongerencultuur dertig jaar geleden homogener was. De jongeren
waren nog niet zo verdeeld in sub-subcultuurtjes zoals nu. Alle jongens van een
jaar of veertien vonden strips gewoon leuk. En als je dat niet vond, hoorde je
er niet bij.'

Van Tol is een van de initiatiefnemers van de vorig jaar opgerichte stichting
NuKomix, een belangenorganisatie voor een generatie striptekenaars die een
nieuwe weg is ingeslagen. In hun werk geen gekke poppetjes en poep- en
piesgrappen of spannende avonturen met flink gespierde helden. Deze generatie
heeft, aldus de oprichtingsverklaring, van de strip een 'serieuze kunstvorm'
gemaakt.

'Ons werk is persoonlijker dan dat van onze voorgangers', zegt Guido van Driel,
NuKomixlid en maker van onder meer De fijnproever, een 'stripdocumentaire' over
een bordeelbezoeker. 'Er is meer introspectie. Dat sluit aan bij de thematiek
die ook in de literatuur speelt: jeugd, opvoeding, innerlijke twijfels,
menselijk falen...'

Van Tol: 'Seks.'

Maaike Hartjes, die de autobiografische strip Maaikes Dagboekje in de Viva
tekent, vult aan: 'Doordat er steeds meer striptekenaars uit andere disciplines
komen, zoals de beeldende kunst, zie je heel nieuwe manieren van tekenen en
vertellen ontstaan'.

Wie zijn de nieuwe striptekenaars, wat maken ze en vooral: wat drijft hen in hun
werk? Het Volkskrant Magazine nodigde zes NuKomix leden uit voor een gesprek in
het Amsterdamse restaurant Inez ipsc. Aan tafel zitten vier mannen en twee
vrouwen: Jean-Marc van Tol, Guido van Driel, Tobias Schalken, Stefan van
Dinther, Maaike Hartjes en Gerrie Hondius.

Het is een zonnige middag en op het Muntplein, waaraan het restaurant is
gelegen, krioelt het van de winkelende mensen. Vanaf onze plek hoog boven de
straat kunnen de striptekenaars deze mierenhoop aanschouwen; een inspirerende
plek om te praten over het onderwerp van gesprek: hun blik op de wereld zoals
die blijkt uit hun strips. De wereld van humor en amusement, taboes en
engagement.

Waarin onderscheiden jullie je van vorige generaties striptekenaars?

Tobias Schalken, die samen met Stefan van Dinther het tweemanschap Eiland vormt,
is het niet eens met het woord generatie: 'Wij zitten hier nu wel aan tafel,
maar we hebben nauwelijks enige verbondenheid.'

Hartjes: 'Er zijn wel een paar algemene kenmerken. We zijn allemaal rond de
dertig en maken niet-commerciele strips. Ik vind dat een groot verschil met toen
ik tien jaar geleden begon met striptekenen. Toen maakte je een strippoppetje,
je verzon een paar grapjes en probeerde dat in een blad te krijgen. We leven in
een individualistische maatschappij en dat levert meer persoonlijke strips op.'

De strip is kunst geworden?

Van Tol: 'In de strip van nu wordt gebruikgemaakt van teksten waarmee je ook
literatuur kan maken, en van visuele aspecten die ook in de kunst gelden.

'Die combinatie maakt het heel ongrijpbaar. In Frankrijk wordt de strip ook wel
de negende kunst genoemd. Maar hier in Nederland denkt men nog altijd dat kunst
alleen bestaat uit opera's en beeldhouwwerken en weet ik wat voor gefuck
allemaal. Sla de Agenda van de Volkskrant er maar op na.'

Is de strip niet bij uitstek een medium voor de kwajongen?

Van Driel: 'Dat vind ik een heel achterhaald idee. Ik heb altijd het gevoel dat
ik dat beeld moet ontkrachten. Onderbroekenlol vind ik prima, maar ik ben er
niet zo goed in als anderen. Ik ben weer goed in andere dingen.'

Van Tol: 'Ik voel er juist wel wat voor: de strip als medium voor de kwajongen.
Wij zijn eigenlijk de kwajongens van nrc Handelsblad.'

Hartjes: 'Maar dat is ook de functie van Fokke & Sukke: om de lezer te laten
lachen en ook nog even tussen neus en lippen door kritische commentaren te laten
lezen.'

Het gesprek komt op een van de traditionele pijlers van het stripverhaal: de
humor. Met poep- en plasgrappen en gooi- en smijtwerk de lezer aan het lachen
brengen, is passe. En was humor in de strips als Joop Klepzeiker en de familie
Doorzon nog een middel om tegen heilige huisjes aan te trappen, in het huidige
werk is daar weinig van terug te vinden.

Welke rol speelt humor nog wel?

Van Driel: 'Ik gebruik humor in beperkte mate. Maar het is wel noodzakelijk. Het
geeft de verhalen een zekere mate van verlichting.'

Hartjes: 'Hoe commercieler je werk wordt, hoe belangrijker het is dat je de
lezer aan het lachen maakt. Dat gaat soms ten koste van andere zaken die je er
nog in had willen stoppen.'

Van Tol: 'Bij Fokke & Sukke is humor het belangrijkste. Toch vind ik het ook
prettig om te merken dat er mensen zijn die onze grappen niet begrijpen. Als je
humor gaat maken met als doel dat ook 7-jarige randdebielen erom moeten lachen,
moet de grap helemaal worden uitgelegd. Daar is niets aan. Daarom vind ik het
wel fijn om boze brieven te krijgen.'

Met klootjesvolk willen jullie niets te maken hebben?

Van Tol: 'We zijn zelf klootjesvolk.'

Hondius: 'Je wilt wel je eigen publiek creeren, lezers die jouw gevoel voor
humor delen. De mensen die die humor missen zijn dom.'

Hartjes: 'We willen toch niet alleen maar de intelligente lezer bereiken?'

Hondius: 'Ik wel.'

Zijn er nog heilige huisjes?

Van Tol: 'Een taboe was altijd: je mag het niet over neuken hebben. Daar zijn we
klaar mee.'

Hondius: 'Het is moeilijk om nog te provoceren. Robbie Muntz was bij de vpro
enorm aan het schoppen, maar het was niet leuk. Ik vind het schandalig als je
wilt provoceren om het provoceren alleen.'

Schalken: 'Provoceren is passe.'

Van Tol: 'We hebben weleens hele goeie grappen gemaakt over onderwerpen waarvan
we dachten: wie doen we daar een plezier mee? Wat voor zin heeft het om op 4 mei
een grap te maken over Anne Frank?'

Hartjes: 'Het is niet meer nodig om te provoceren. Vroeger hielp het blijkbaar.
Maar wat schiet je er tegenwoordig mee op behalve dat je mensen kwetst?'

Een taboe doorbreken?

Hartjes: 'Er zijn geen taboes meer.'

Van Driel: 'Dat is niet waar. Er zit een taboe op het niet-winstdenken. Een
bedrijf moet altijd winst maken. De grote bedrijven gaan allemaal naar de beurs.
En de gewone Nederlander gaat in opties. Iedereen draait fanatiek mee in de
molen en men is bang voor elke rimpeling in de vijver. Zelfs op hoog politiek
niveau mag dat doorgedraaide kapitalisme niet ter discussie worden gesteld.'

Van Tol: 'Weet je wat ik belachelijk vind? Dat je op het nieuws hoort wat de
beurskoersen zijn.'

Van Driel: 'Dat er bij de aanhouding van Arveladze van Ajax meteen wordt
bijverteld dat het aandeel Ajax 5 procent is gedaald.'

Van Tol: 'Nee, het handelen in de aandelen Ajax werd stopgezet.'

Hondius: 'Wat ook zo raar was: dat de beurs op Hemelvaartsdag en Koninginnedag
open was.'

Van Tol (somber): 'Taboedoorbrekend.'

Is het voor jullie dan niet belangrijk zoveel mogelijk boeken te verkopen?

Van Driel: 'Wij zijn niet gericht op het geld en daarmee maak je een soort
tegenbeweging.'

Hartjes: 'Je gaat niet de straat op om tegen het kapitalisme te protesteren,
maar je maakt een persoonlijke keuze in je werk: je maakt wat je wilt maken en
de vraag of je daarmee geld verdient is van ondergeschikt belang.'

Van Tol: 'Ik vind dat als je je vak serieus neemt, als stripmaker, beeldend
kunstenaar of wat dan ook, je moet meedoen aan het circus eromheen. Je moet goed
weten hoe de markt werkt: hoe de distributie in elkaar zit, hoe je je product
kan promoten en wat de prijzen zijn. Je kunt je er helemaal aan onttrekken, maar
dat betekent dat je niet gelezen wordt en je er dus niet van kunt leven met als
gevolg dat je andere dingen moet doen om in je levensonderhoud te voorzien.'

Hartjes: 'Er gaan verhalen over jou dat je veel meer aan het regelen bent dan
dat je daadwerkelijk tekent.'

Van Tol: 'Dat klopt, ik besteed maar 20 procent aan het tekenen zelf.'

Hartjes: 'Jij vindt dat regelen leuk, maar de meeste tekenaars hebben een
pesthekel aan het gedoe eromheen.'

Van Driel: 'We zijn een stelletjes mollen bij elkaar.'

Schalken: 'Ik zou ook wel willen dat Eiland bij de Albert Heijn verkrijgbaar
was, maar ik heb geen zin om het grootste deel van mijn tijd kwijt te zijn aan
de verkoop van onze boeken.'

Van Tol: 'Het is ook moeilijk. Je moet als striptekenaar veel vaardigheden
combineren: niet alleen moet je een visueel en een tekstueel talent hebben, je
moet ook nog zakenmannetje spelen.'

Schalken: 'Bij de aftiteling van films zie je hoeveel mensen aan zo'n project
meewerken. Zelfs voor het koffie halen is er wel iemand. Als je achterin ons
stripboek kijkt, tsja, daar staan alleen onze namen.' (gelach).

Iedereen is het erover eens: met striptekenen is geen droog brood te verdienen.
Je moet er hard voor knokken om je verhalen te verkopen. Van Tol is de enige die
van strips alleen leeft. De anderen werken ook als illustrator. Maar hun hart
ligt bij het striptekenen, zeggen ze. Vanwaar die passie? Heeft de bevlogenheid
vooral artistieke gronden of willen ze ook een mening uitdragen met hun strips?
Maatschappij-kritiek speelde vaak een belangrijke rol in het beeldverhaal,
getuige het werk van Jaap Vegter in Vrij Nederland en van Opland in de
Volkskrant.

De genodigden reageren sceptisch: wie zit vandaag de dag nog te wachten op een
boodschap in een strip?

Schalken: 'Ik geloof niet in een eenduidige les in wat voor werk dan ook. De
mensen die de boodschap oppikken, leven toch al volgens die mores en aan de rest
zal het voorbijgaan. Je kunt alleen maar een bepaalde context scheppen waarin je
gedachten kan opwekken. Ik houd absoluut niet van het opgeheven vingertje.'

Van Driel: 'Als je een boodschap hebt, moet je hem verstoppen. Als die zichtbaar
wordt, ontneem je de ander de kans hem zelf te ontdekken.'

Hondius: 'Het is tegenwoordig bijna verboden om moraal in je werk te stoppen.
Maar het komt weer terug, geloof ik. Ik ben daar ook wel een voorstander van.
Mijn belangrijkste stripfiguurtje is een wereldverbeteraar.'

Maar elke keer als Ansje Tweedehansje de vrede gaat verkondigen in het buurthuis
wordt ze weggehoond.

Hondius: 'Zij zegt: laten we nu allemaal maar lief zijn voor elkaar en dan is er
vrede op aarde. En eigenlijk ben ik daar diep in mijn hart van overtuigd. Maar
tegelijkertijd ben ik realist genoeg om te weten dat die boodschap niet serieus
genomen zal worden. Iedereen zou me uitlachen. Daar heb ik nu gelukkig Ansje
voor.'

Van Driel: 'We geloven niet meer in boodschappen en ideologieen die vanuit een
bepaald standpunt worden doorgegeven en dan hun weg naar beneden vinden. Dat
zorgde voor een hoop fiasco's in de vorige eeuw. Er bestaan wel zaken als
waarden en normen, maar er is steeds meer een notie dat die van binnenuit moeten
komen. Maar daardoor komen een hoop mensen in de problemen.'

Van Tol: 'Mensen moeten zelf gaan nadenken.'

Van Driel: 'Een aantal waarden gaat verloren. Zoals geduld hebben. Ver langens
worden snel ingelost. Het consumentisme viert hoogtij. Een hele goeie vriend van
mij, hij is saxofoonreparateur, is een voorbeeld van hoe het ook anders kan. Hij
gooit niet zomaar iets weg, maar probeert het eerst te repareren. Over hem heb
ik het boek De fijn proever geschreven. Maar het is een uitstervend soort. Tegen
woordig zegt de winkelier als je geluidsapparatuur kapot is: ik kan hem
terugsturen, maar dat kost u een hoop geld. U kunt beter een nieuwe kopen.'

Van Tol: 'Het gaat helemaal niet goed in de wereld.'

Wat vind je niet goed gaan?

Van Tol: 'Dat rapport-Donner over de wao bijvoorbeeld. Ze zeggen: we hebben een
oplossing waarmee we 4 tot 6 miljard kunnen besparen. Weet je wat we doen? We
knallen die gedeeltelijk arbeidsongeschikten er gewoon uit.

'Daarover maak ik me boos, maar ik ben ook niet in staat om een oplossing voor
die mensen te bedenken. En mijn kwaadheid reikt ook niet verder dan Fokke &
Sukke. Dat is mijn manier om de kwaadheid te kanaliseren.'

Schalken: 'Op wie kun je nog kwaad worden? Vroeger had je duidelijke politieke
en religieuze stromingen. Ik denk dat deze generatie worstelt met een leegheid.
Je wordt geconfronteerd met het feit dat je niet precies weet waar het in het
grotere verband om te doen is. Dat geeft een zwart gat.'

Hondius: 'Dat gevoel heb ik helemaal niet. De politiek is ver weg en niet meer
interessant. Maar daartegenover staat mijn eigen individualistische politiek:
dat je je eigen verantwoordelijkheid neemt en probeert om een goed mens te
zijn.'

Steeds meer striptekenaars maken autobiografische strips, zoals Maaike Hartjes
en Gerrie Hondius. Maar ook de andere tekenaars halen hun inspiratie vooral uit
het dagelijks leven.

Van Driel: 'Ik snuffel heel graag in fotoalbums. Laatst heb ik op de
Waterloopleinmarkt in Amsterdam nog een diaslee gekocht met kiekjes die een
ouder echtpaar in de jaren zestig en zeventig van elkaar hebben gemaakt. Het is
heel gek om die dia's als buitenstaander te bekijken, het geeft een vreemd
gevoel van intimiteit. Achter elke woondeur ligt een hele wereld, maar die krijg
je nooit te zien. Die kleine wereld wil ik beschrijven.'

Van Tol: 'Wij halen inspiratie uit alles. Ik sta in de rij bij de supermarkt en
denk: die bejaarden moeten een keer opschieten, ik luister de radio en hoor een
interessant nieuwsbericht.

'Wij hebben niet bepaalde stokpaardjes die wij telkens berijden, hoewel men
denkt dat we het alleen over seks hebben. Eigenlijk gaat het vaak over de
belachelijkheid van mensen: de verspilling, vervuiling en verloedering.'

Hartjes: 'Ik haal mijn inspiratie uit mijn dagelijks leven. Daarbij gaat het
niet zozeer om de dingen die ik meemaak, maar om wat ik daarover denk. Thema's
waar ik dan vaak op terugkom zijn: mijn relatie, onzekerheid, vriendschap,
verlegenheid. Viva-onderwerpen kortom.

Hondius:' Ik pak wat dichtbij is, mijn eigen leven dus. Ik beschrijf de
worstelingen in het leven, gedachtenspinsels. Het kan over levensvragen gaan,
maar ook over klein leed. Dat iemand voordringt bij de bakker bijvoorbeeld. Dan
vraag ik me af of ik assertief moet zijn of het gewoon moet laten schieten. En
als ik het laat schieten, ben ik dan boos op mezelf als ik thuiskom of juist
trots?'

Hartjes: 'Vroeger zou men misschien eerder persoonlijke zaken in een fictief
verhaal stoppen. Maar ik wil mijn gedachten met anderen delen. Dan denk ik:
jullie kunnen wat van mij leren. Al is het alleen maar van mijn stommiteiten.'

Hondius: 'Hoe persoonlijker het verhaal wordt hoe herkenbaarder het is voor
anderen. Maar het is moeilijk te bepalen waar de grens precies ligt want het kan
ook genant worden.

Hartjes:' Dat had ik weleens bij jou. Bij die verkrachtingsscene bijvoorbeeld.
Toen dacht ik: dat wil ik eigenlijk niet weten.'

Hondius: 'Steeds meer mensen laten zich in hun kastje kijken, laten zichzelf
zien voor het oog van de natie. Dezelfde trend zie je op televisie met Big
Brother, Starmaker en Ik wil op tv.'

Van Driel: 'Ik denk dat het te maken heeft met de overwinning van de schaamte.
Dat speelt al sinds de jaren zeventig. De gedachte erachter is dat de schaamte
ons wordt aangepraat door ouders en leraren. Pas voorbij de schaamte vinden we
onze individuele vrijheid. Bij het overwinnen van de schaamte zijn getuigen
onontbeerlijk.

'Maar ik ben juist wel voor een beetje schroom, dat zorgt ervoor dat je niet al
te snel bent met het naderen, het inlossen, het trekken van conclusies. Schroom
vertraagt. En dat is gezond in een tijd dat alles op versnelling lijkt te zijn
gericht.'

Jij zou geen strip maken over jouw eigen leven?

Van Driel: 'Nee. Ik houd een strikte scheiding aan tussen werk en priveleven.'

Van Tol: 'Maar je hebt wel een strip gemaakt over het leven van een ander.'

Van Driel: 'Ja, dat is een stripdocumentaire over een hoerenloper. Maar ik vind
dat ik hem met veel terughoudendheid heb geschetst.'

Schalken: 'Ik zou mijn leven niet willen verstrippen. De persoon achter de strip
komt dan op de voorgrond te staan. Ik vind dat dat zeer afleidend kan werken. De
lezer gaat niet meer in het verhaal op.'

De opkomst van de autobiografische strip in de laatste jaren valt samen met de
opkomst van vrouwelijke striptekenaars. Is dat toeval? Wat voegen vrouwelijke
tekenaars toe aan de stripwereld?

Van Tol: 'Heel weinig.'

Hartjes: 'Wat is dat nu weer voor een belachelijke uitspraak?'

Van Tol: 'Oke, oke, vrouwen voegen wel wat toe. Als je zit te signeren is het
altijd gemakkelijk om koffie te krijgen. Geintje, ik zie gewoon geen verschil
tussen mannelijke en vrouwelijke striptekenaars.'

Hartjes: 'Ik wel. Voorheen werden strips gemaakt voor mannen door mannen. Wij
bereiken voor het eerst een vrouwelijk publiek: Barbara Stok staat in de One,
Gerrie in Opzij en ik in de Viva.'

Hondius: 'En wij tekenen alledrie autobiografische strips. Blijkbaar vinden
vrouwen hun leven inspirerend genoeg om over te tekenen.'

Hartjes: 'Volgens mij willen mannen wegdromen met een strip terwijl vrouwen
herkenbaarheid zoeken. Niet voor niets geven onze verhalen een veel
realistischer beeld van vrouwen dan de traditionele strips. Daarin zijn vrouwen
niet meer dan een mooie decoratie. Ze zien er sexy uit en vechten als mannen.
Dat zijn dus geen echte vrouwen. Als je het over echte vrouwen wilt hebben
vertel je een heel ander verhaal.'

Van Driel: 'Het is eigenlijk vreselijk triest dat mannen kennelijk niet in staat
zijn een geloofwaardig vrouwelijk personage neer te zetten.'

Schalken: 'Maar ook niet in staat om een geloofwaardig mannelijk personage neer
te zetten. Maaike heeft het over die omslagen met een rondborstige, schaars
geklede dame. Daar staat ook een man op met een enorm falluszwaard en glimmende
spierbundels.'

Hondius: 'Weet je wat vrouwen toevoegen aan de stripwereld? Een nieuwe definitie
van het begrip held. Een held die openlijk tobt, kwets baar is.'

Waarom zou men willen lezen over tobbende helden?

Schalken: 'Het doet jezelf goed voelen, omdat je weet dat andere mensen
hetzelfde gezeik aan hun kop hebben, dezelfde soort problemen. Dat is denk ik
ook het Big Brother-succes: dat men ziet dat andere mannen niet allemaal helden
met zwaarden zijn en andere vrouwen niet allemaal een mooi lichaam hebben.'

Van Tol: 'Hoewel de makers zich juist wel bijzonder willen opstellen.'

Schalken: 'De makers willen de normaliteit ontstijgen met behulp van het normaal
zijn.'

Van Tol: 'Ik tekende al strips op de lagere school om mezelf op de een of andere
manier te manifesteren. Dat was een uitkomst, want anders had men mij
waarschijnlijk niet getolereerd. Zo voel ik het nog steeds. Ik heb vier weken
niet getekend vanwege een gebroken vinger. Ik werd daar echt depressief van.
Ging denken: wat een lul ben ik toch. Strips tekenen is zo verbonden met je
persoonlijkheid.'

Schalken: 'Dat vind ik heel logisch. Striptekenen is min of meer waar je
bestaansrecht op is gebaseerd.'

Hondius: 'Ik zou ernstig aan mijzelf gaan twijfelen als dat zo was.'

Hartjes: 'Striptekenen is een manier van communiceren met de wereld. Het bepaalt
hoe mensen naar jou kijken.'

Van Tol: 'Je maakt jezelf bijzonder door het striptekenen. Als ik eerlijk ben,
is dat misschien wel een grotere drive dan het geld.'

www.nukomix.nl

Tobias Schalken (zittend) getekend door Stefan van Dinther en Stefan van Dinther
door Tobias Schalken

Uit: Eiland, 3rd issue

Maaike Hartjes door Jean-Marc van Tol

Uit: Maaike's dagboekje

Guido van Driel door Gerrie Hondius

Uit: De fijnproever

Jean-Marc van Tol door Maaike Hartjes

Uit: Het afzien van 2000

Gerrie Hondius door Guido van Driel

Uit: Als je je niks verbeeldt dan ben je niks

cover jean-marc van tol, naar edgar p. jacobs

Tekenkunst ; Kunst en Cultuur ; Kunst ; Beeldende Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              55 of 108 DOCUMENTS

                                 de Volkskrant

                                 July 11, 2001

De duivelse uitvinding van de video

BYLINE: PETER GIESEN

SECTION: Stroom; Pg. 4V

LENGTH: 634 words


Internet ontketende wereldwijd een revolutie, net als radio en televisie in hun
tijd. Hoe ging dat vroeger? Welke maatschappelijke gevolgen hadden de oude
nieuwe media? Vandaag aflevering 1 van een serie: de komst van de videorecorder.

DE videorecorder, voorspelde Marshall McLuhan in 1971, zal 'de complete
politieke, onderwijskundige en commerciele orde omver gooien.' De Canadese
mediagoeroe deed het niet voor minder.

Zo'n dertig jaar later heeft vrijwel iedereen een videorecorder. Toch staat de
'complete politieke, onderwijskundige en commerciele orde' nog altijd fier
overeind. En voor zover zij problemen heeft, is de videorecorder wel het laatste
waaraan moet worden gedacht.

Het begrip nieuwe media suggereert zo veel revolutionaire nieuwigheid, dat we al
snel vergeten hoezeer de geschiedenis bezaaid is met nieuwe media, van de
uitvinding van het schrift tot de telegraaf. En elke keer weer presenteren de
pessimisten hun apocalyptische doemscenario's, terwijl optimisten roekeloos
fantaseren over een rozige toekomst.

Nu was de introductie van de videorecorder en -camera in de jaren zeventig ook
een revolutionair moment. Voor het eerst kreeg de gewone burger macht over het
beeld. Hij was niet langer aangewezen op de professionals van Hilversum en
Hollywood. Hij kon zijn eigen tv-avond samenstellen en zelfs zijn eigen
'tv-programma's' maken.

De debilisering van de samenleving was aanstaande, zeiden de cultuurpessimisten.
Het domme publiek zou nooit meer naar het nieuws kijken, omdat er altijd wel een
band van Andre van Duin klaar zou liggen. Bij politicologie in Amsterdam werd
zelfs gedoceerd dat de video een duivelse uitvinding van het kapitalisme was,
bedoeld om het revolutionaire elan van de arbeidersklasse te bedwelmen.

De optimisten daarentegen roemden de democratische potentie van het nieuwe
medium. De macht van de arrogante mediaprofessionals kon gebroken worden.
Consumenten werden producenten, passieve kijkers actieve burgers, die het de
autoriteiten nog flink lastig konden maken met hun aksievideo's.

Van deze verwachtingen is weinig terechtgekomen. Volgens de laatste cijfers van
het Sociaal en Cultureel Planbureau is het gebruik van de video zelfs
teruggelopen, van 0,7 uur per week in 1990 naar een halfuur in 2000. De video
wordt niet zozeer gebruikt om 'je eigen tv-avond samen te stellen', maar om
voorbespeelde banden te draaien, niet in de laatste plaats om dreinende kinderen
zoet te houden. Bovendien hebben talloze mensen een leuke hobby aan het maken
van de videofilms, al is de maatschappelijke relevantie ervan niet groter dan
die van de postzegelverzameling van ome Joop.

Zoals zo vaak redeneerden pessimisten en optimisten vanuit de technologie. Maar
wat technisch mogelijk is, hoeft niet per se te gebeuren. Elke nieuwe
technologie moet worden ingepast in de bestaande orde. Vaak is dat een moeizaam
en langdurig proces. Tussen de profetie van McLuhan en de massale verbreiding
van de videorecorder gaapt een gat van tien tot vijftien jaar.

Bovendien orakelde McLuhan op een moment dat de televisie op het hoogtepunt van
haar macht verkeerde. In de jaren zestig was de tv voor het eerst betaalbaar
voor de gewone man. Die was diep onder de indruk van de wereldgeschiedenis, die
zomaar zijn huiskamer binnenkwam: Vietnam, Provo, de eerste man op de maan.
Televisie was in die tijd nog het gesprek van de dag.

Daarna hebben de media die positie echter zelf ondergraven, door de consument te
bombarderen met kwantiteit. De moderne kijker is geestelijk afgehaakt. Hij is
allang niet meer onder de indruk van televisie, maar zapt losjes langs het
bewegende behang. En is zelfs te lui om zijn videorecorder in te stellen.

Innovatie en uitvindingen ; Geschiedenis ; Kunst en Cultuur ; Wetenschap en
Techniek

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              56 of 108 DOCUMENTS

                                 de Volkskrant

                                  July 7, 2001

'Ik word elk jaar zotter van de koers'

BYLINE: TEKST BERT WAGENDORP ; FOTOGRAFIE STEPHAN VANFLETEREN

SECTION: Magazine; Pg. 28

LENGTH: 3609 words


Het wielrennen (vandaag begint de Tour de France) is groot en rijk geworden en
schaamt zich voor zijn achterbuurten. Dat zijn de kermiskoersen in Vlaan deren
die hun beste en hun langste tijden hebben gehad. 'U kijkt naar iets dat over
tien jaar niet meer zal bestaan.'

't Is koers in Nazareth, Oost-Vlaanderen.

'De start heeft plaats aan Cafe Zwarte Lola', schallen de luidsprekers van de
gebroeders Reinierse, 'specialisten van draadloze geluidsversterking te
Oudenaarde'.

Hier en daar staan groepjes mensen langs het parkoers, meer geroutineerd dan in
gespannen afwachting. 't Is vaak koers in Nazareth. Zaterdag hebben de
nieuwelingen gekoerst, vandaag is het de beurt aan de elite zonder contract en
zondag starten de juniores. En dat zijn dan nog alleen de wedstrijden ter
gelegenheid van de pinksterkermis. Als het straks septemberkermis is, staan er
nog twee op de agenda.

'Iedere ronde 500 frank premie', roept de speaker bij het vertrek. 'Goede
vaart.'

Vandaag opent het decadente villadorp van het wielrennen, de Tour de France,
weer zijn nepgouden poorten. Wie de oude arbeiderswijken van het cyclisme wil
zien, moet naar de dorpen in Bretagne, Lombardije of Vlaanderen - broedplaatsen
van de koers. Daar vind je nog de laatste restanten van wat het wielrennen ooit
was: bron van hoop voor paupers en rechtelozen, bron van amusement voor het
vermaakarme volk.

Haast is geboden. Want het wielrennen is groot en rijk geworden en schaamt zich
voor zijn achterbuurten. Vermoeid zijn de kermiskoersen, terneergeslagen en
gedoemd te verdwijnen. Ze stammen uit een andere, verloren tijd, toen de geest
van Conscience nog door Vlaanderen waarde.

'U kijkt naar iets dat over tien jaar niet meer zal bestaan', zegt Jozef Vanmol,
oud-medewerker van de Vlaamse televisie die de dagen van zijn prepensioen vult
met het bezoeken van de koers, in het seizoen minstens vier per week. Twintig
jaar, geeft speaker Aime Roeland de kermiskoers nog, 'dan zal die zeker zijn
gestorven.'

We kijken naar de Grote Prijs van Terjoden-Erembodegem, bij Aalst. Dit jaar
geldt die wedstrijd (negen ronden van 19 kilometer:
Terjoden-Kerksken-Heldergem-Aaigem-Ede-Haaltert-Terjo den) als het officiele
kampioenschap van Oost-Vlaanderen, vroeger een begeerde titel. 't Stelt
misschien niet veel voor, dat kampioenschap', deelt speaker Roeland het
wachtende volk langs de route nu op larmoyante toon mee, 'maar allez, 't is 'ne
tittel, hoe ge het ook wendt of keert.'

Het is zeer de vraag of de gp Terjoden, voor het eerst verreden in 1921 en
daarmee een van de oudste kermiskoersen van Vlaanderen, volgend jaar nog zal
bestaan. Er zijn amper sponsors meer te vinden, het bestuur van de organiserende
Koninklijke Wielerclub Terjoden bestaat voornamelijk uit bejaarden, de publieke
belangstelling loopt hard terug en de renners staan ook niet meer te trappelen.
Hoewel het een profkoers betreft, is minder dan de helft van de 68 deelnemers
beroepsrenner, de meesten uit de onderste regionen van de stiel.

In de deur van zijn huis in Nazareth, even voorbij de aankomst aan de
's-Gravenstraat, staat Antoine Everaert, de ere-voorzitter van het organiserende
Buurtcomite 's-Gravenstraat. Hij kan sinds een hersenbloeding niet meer spreken,
maar zien nog wel. Everaert is de begrafenisondernemer van Nazareth. Hij stelt
vandaag net als andere jaren de erepalm weer beschikbaar.

De gemiddelde leeftijd van het publiek ligt ergens tussen de vijftig en zestig.
Een man van zeker zeventig, gekleed als renner en met een ouderwets wielerpetje
van de v.c.k. Van Wijnendaele op het hoofd, bestelt een pint op het terras van
cafe 't Vliegend Paard. Zoals hij zie je er nog veel langs de Vlaamse
parkoersen, oude mannen met koppen als ruw gehakte kasseien en een hart vol
liefde voor de koers. Ze komen op verweerde racekarretjes, maar hoe lang nog?

De meet, een op het wegdek geplakt stuk tape, is gehuld in de walmen van de
frituur. 'De koers in Vlaanderen, dat is bier en braadworst', zegt Hans Fruyt,
die voor de krant Het Laatste Nieuws tientallen kleine wedstrijden per jaar
verslaat.

'Er is niet zoveel publiek, nee', zegt Johny Fauwe, voorzitter van het
buurtcomite. 'Maar dat is voor ons geen reden ermee op te houden. Wij vinden het
nog te plezant om te doen. Wij komen als bestuur regelmatig bijeen in ons
clubhuis, cafe 't Vliegend Paard, en drinken daar dan een pintje. Ook voor wij
andere koersen bezoeken - wat wij vaak doen - komen wij, alvorens te vertrekken,
bijeen in 't Vliegend Paard. En na terugkeer komen wij weer bijeen in 't
Vliegend Paard.'

Waar een en ander toe leidt, valt aan Fauwes imposante postuur af te lezen.
Overigens organiseert Fauwes' buurtcomite naast de koers geen andere
activiteiten voor de buurt. Ja, zo nu en dan een barbecue, om fondsen in te
zamelen voor de wedstrijd.

Cyrille van Hauwaert! Het duurde tot 1964 voor een Ne der lander (Peter Post)
voor de eerste keer zegevierde in Parijs-Rou baix. De Belgen hadden toen al 31
overwinningen in la Reine op zak, meestal behaald door Vlamingen. Cyrille van
Hauwaert was de eerste, in 1908. Die overwinning, meer nog dan de eerste Tour de
France-zege van Odiel Defraye in 1912, maakte Vlaanderen tot een wielerland.

Decennia lang waren ze naar Noord-Frankrijk getrokken, de tjoolders met hun
ballecon op de rug, op weg naar de steenovens, de textielfabrieken of de
bietenvelden, om er voor een habbekrats lijf en leden af te beulen.

En nu kwam opeens Van Hauwaert terug uit Robeke, voor zoveel Vlamingen stad van
ellende, overladen met roem en glorie en meer franken dan de arme sloebers van
zijn geboorteplaats Moorslede ooit bij elkaar hadden gezien. Ze benoemden hem
tot baken van hoop en uitzicht op vooruitgang, en zwoeren zelf ook te gaan
koersen. Net zo gemeen hard als Van Hauwaert, de nieuwe rijke die nog niet zo
lang daarvoor het geld voor zijn eerste fiets moest lenen bij de boer voor wie
hij werkte.

Binnen een jaar na zijn overwinning waren in Vlaanderen 62 velodrooms verrezen -
toepasselijker naam voor een sportstadion is nimmer bedacht. 'De Vlaming
ontdekte het wielrennen als mogelijkheid om te vluchten uit de armoede', zegt
Ferdy Callewaert, directeur van het Nationaal Wieler museum in Roeselare. 'Een
vlucht aan de hand van spierkracht. En daar hadden ze genoeg van.'

In 1913 werd voor het eerst de Ronde van Vlaanderen georganiseerd, die zou
uitgroeien tot de heilige processie van Vlaanderen en het Vlaamse wielrennen.

Toen al, nog voor de Grote Oorlog, ontstond de legende van de Flan drien, die
tot op de dag van vandaag voortleeft - al bestaan ze niet meer, de Flandriens,
omdat de omstandigheden die een gewone Vla ming tot Flandrien maakten, niet meer
bestaan. Van Hauwaert was het prototype: oersterk, onverzettelijk en bulkend van
wilskracht. En niet al te fijnzinnig in de omgang met concurrenten, noch genegen
tot een verfijnd gesprek over de stand van de Vlaamse poezie.

Niemand die daarom maalde. Voor de eeuwenlang onderdrukte Vlaming van het land
tussen Noordzee en Schelde vormden de Flandriens het bewijs dat hij zich niet
altijd de mindere hoefde voelen van de heertjes uit het Franse of de dikke
nekken uit het noorden.

Peggy van Wesemael, 'finaliste van de beautycontest Miss Bel gie', gooit borsten
en benen in de strijd en mag in Terjoden met een rode vlag het sein voor vertrek
geven. De coureurs slaan demonstratief de hand aan het kruis en roepen dat ze
Peggy willen, en niet afzien. De geest van de rauwe Flandrien is kennelijk nog
niet helemaal gestorven.

De Flandrien in levende lijve is er zelfs nog, al behoorde Remy Wynants niet tot
de allergrootsten van dat slag. Hij won in zijn jaren als prof nooit een grote
wedstrijd. Maar oersterk moet hij wel zijn geweest, want de kracht straalt nog
altijd uit zijn ogen, ook nu hij bijna 93 jaar oud is.

Het gehoor van Remy Wynants is niet meer wat het is geweest, maar verder mag hij
niet klagen. Hij staat nog strak overeind en zijn sportloopbaan is nog in zijn
geheugen gegrift. In cafe-biljartzaal Bil jart 2000 aan de Kloosterstraat in
Terjoden ('Alle dagen open, maandag en dinsdag gesloten') wordt hij door
iedereen herkend en begroet. Remy Wynants is hier een grote meneer, want hij is
nog coureur geweest.

Hij is bijna de laatste overlevende uit het peloton dat in de jaren twintig en
dertig van de vorige eeuw de wielersport in Vlaanderen naar grote hoogten
stuwde: de tijd van Tourwinnaars Romain en Sylveer Maes, van Edgard de Caluwe,
Kamiel 'Boerke' Beekman en wereldkampioen Marcel Kint - die trouwens ook nog
leeft.

Hij was wat ze een 'kleine klepper' noemen, maar als een van de laatste
vertegenwoordigers van het bijna legendarische Rijke Vlaamse Wielerleven, doet
dat er weinig meer toe. Remy Wy nants is nog met Karel van Wijnendaele, de
Schepper van het Vlaamse wielrennen zelve, afgereisd naar de koers en alleen
daarom al omgeven door een aura van heiligheid en wielerdevotie.

Remy Wynants pakt zijn tas koffie en zegt tegen het jonge meisje achter de bar:
'Ik was hier in 1932 nog derde.'

'O', zegt het meisje. '1932?' In de middeleeuwen, zie je haar denken.

'Ja', zegt Remy Wynants onverstoorbaar en op een toon alsof hij over vorige week
spreekt, 'Van Stembrouck won.' Dan vist hij twee kopietjes van krantenknipsels
uit zijn binnenzak. Bovenaan de eerste staat: '1933. Groote Prijs van St.
Andries. Wegrit voor beroepsrenners. Overwinning van Wynants'. Op de andere zien
we hoe Wynants op de schouders wordt genomen na het behalen van het
Kampioenschap van de Denderstreek, 1935.

Voor Remy Wynants is het verleden helemaal niet grijs. En voor de mensen om hem
heen evenmin. Eens een Flandrien, altijd een Flan drien. Met alle respect dat
daarbij hoort.

'Ik weet nog dawwe met de trein naor de Ronde van Morbihan gingen, twee hele
dagen reizen...', begint Wynants. De mannen aan de bar hangen aan zijn lippen.

'Natuurlijk, Remy Wynants', zegt Willie Verhegghe. 'Die is altijd bij elke koers
hier in de streek en ver daarbuiten. Hij was vroeger fietsenmaker in ons dorp,
Denderleeuw.'

Willie Verhegghe (53) woont in een verbouwde boerderij in Pollare, niet ver van
de eindstreep van de Ronde van Vlaanderen in Meerbeke. Verhegghe geniet in
Vlaanderen bekendheid als dichter. Van de twintig dichtbundels die hij inmiddels
publiceerde, zijn er drie gewijd aan de wielersport: Peyresourde (1987), Woud
van Wielen - Tourge dich ten (1991) en De Ronde van Vlaanderen (1996).

Vroeger vond Verhegghe het vervelend dat hij daardoor te boek stond als
'wielerdichter', nu niet meer. Binnenkort verschijnt er een vierde bundel met
wielerpoezie. 'Omdat ik er nog lang niet over uitgeschreven ben, en om die
mannen van het literaire wereldje te laten zien dat ze mijn kloten kunnen
kussen.'

Meer dan aan erkenning door de culturele elite hecht Ver hegghe aan de eerlijke
waardering van het gewone volk. 'Er kwam hier een paar jaar geleden een beetje
merkwaardig, kobolderig oud ventje aan de deur. Die was zeker zeventig of ouder.
Hij kwam op een versleten koersfietsje om mijn bundel Peyresourde te kopen. Hij
kwam van ver, bij de dichter aan de deur. Dat ontroerde mij.'

Willie Verhegghe weet precies van welke datum zijn allereerste herinnering als
kind dateert: 2 april 1950. Op die dag won Fiorenzo Magni voor de tweede keer de
Ronde van Vlaanderen en passeerde hij in Denderleeuw een klein jongetje van 3
jaar oud. 'Magni is mijn verste herinnering. Magni die door mijn geboortedorp
rijdt, op weg naar Wetteren om de Ronde te winnen. Ik zie dat nog. Een eenzame,
kalende renner, alleen op kop, een renner die over een smal paadje rijdt, naast
de kasseien. Het was in de Guido Gezellestraat, ik bij mijn vader aan de hand.'

Magni, il leone delle Fiandre/ de man die mij uit een aluminium-kruik/ zijn
sport als moedermelk inlepelde./ En een niet, nooit te stillen wielerhonger,/
een jeukende microbe, koerskoorts voor altijd.

In de Raadskelder van Sluis, Zeeuws-Vlaanderen, hangen de schilderijen van Erwin
de Bie. Het zijn schilderijen waarin het Vlaam se wielrennen is vastgegrepen en
geketend, soms zo hemeltergend dat het pijn doet aan de ogen.

'Er zit iets oer-Vlaams in mijn werk', zegt De Bie. Dat klopt. In Koers passeert
dorp, of De koppenberg kromt zijn hoge ruwe rug, of Ka pel berg boven is iets
onzegbaars gevangen: de ziel van koersend Vlaan de ren. De Bie's schilderijen
ruiken naar zweet en massage-olie. Naar verschraald bier en frituurvet. Je voelt
het stui teren op de kasseien en het melkzuur dat de dijen vult. In de koppen
die hij schildert ligt het Vlaamse verleden geetst.

De Bie: 'Er zitten hele oude beelden in mijn schilderijen. Dat je denkt: ben ik
er nu, of is het zestig, zeventig jaar geleden? En je vindt die oude beelden ook
tegenwoordig nog steeds terug. Delen zijn hetzelfde gebleven. Misschien zoek ik
naar een oud Vlaanderen. In al mijn werk zit nostalgie.' Het mooiste compliment
kreeg De Bie ooit van oud-coureur Eddy Planckaert. 'Die zei tegen me: heb jij
ooit gekoerst, beste man?' Erwin de Bie heeft nooit gekoerst, of toch eigenlijk
ook wel. 'Ik rijd nu mijn eigen koersen, op doek of paneel, met verf en
houtskool.'

Op zijn 4de begon hij met het natekenen van de wielerkarikaturen van Marc Sleen
in Het Volk. 'Daardoor leerde ik alle renners kennen. En zo was ik binnen twee
jaar verslingerd aan wielrennen.' Dat is nooit meer overgegaan. Elk jaar rijdt
De Bie in de wagen met de rode vlag achter de Ronde van Vlaanderen. 'Dus wij
zien nooit een renner. Maar daar gaat het ook niet om. Het gaat om de sfeer. Dat
is wat mij fascineert aan het wielrennen. Alles tezamen. Niet alleen de
wielrenners, maar ook het publiek, het decor, de kameraadschap en het verraad.
Want er is veel verraad in het wielrennen.'

In mei 2002 komt er een tentoonstelling van De Bie en Sabine de Vos rond het
thema Dood en Leven in het Gravensteen in Gent. 'Wiel ren nen gaat daar
natuurlijk ook over. 100 Procent.'

Voor cafe 't Witte Paard in Nazareth zitten Jean-Pierre Ver valle en Gilbert
Rutsaert, bookmakers. Op een bord op tafel hebben ze met krijt de quotes van de
deelnemers genoteerd. Er is niet zoveel belangstelling. Zo nu en dan zet iemand
100 frank in. Inzetten van meer dan 1000 frank, 50 gulden, komen zelden voor.
'Zeker niet hier, in Oost-Vlaanderen. In West-Vlaanderen zijn het meer gokkers.
Daar zitten we soms met tien bookies bij een koers.' Vervalle en Rutsaert
trekken al twintig jaar langs de wielerparkoersen, 'zo'n vijftig koersen per
jaar. Voor de hobby, he. Wij gaan soms met dik verlies terug naar huis.'

Vandaag niet. Na vier van de negentien ronden van 6 kilometer duikt achter de
naam van Gino de Weirdt de quote opeens naar beneden naar het minimale: 1, wat
wil zeggen dat wedders bij winst van De Weirdt hun inzet slechts verdubbeld
terugkrijgen.

'Een daverend applaus voor Gino de Weirdt', roept de speaker tweeenhalf uur
later als de Weirdt solo over de finish komt. Vervalle en Rut saert grijnzen
onschuldig.

'Het is in deze koersen misschien allemaal wel een beetje voorspelbaar', zegt
Hans Fruyt van Het Laatste Nieuws. 'Er zijn een paar sterke ploegen die de
prijzen zo'n beetje onderling verdelen. Maar dat vindt niemand erg.'

'Onze zoon was fel bezeten door de wielersport', zegt Willie Verhegghe. 'Hij had
de microbe al. Zijn grote idool was Bernard Hinault.'

Arlet Verhegghe knikt.

'Hij is geboren op de dag dat Rudy Rosiers zegevierde in Parijs-Rou baix, 18
april 1971.'

Arlet: 'Des morgens kreeg ik weeen, rond zes uur. Ik zeg: Ik denk dat het
vandaag zo ver is. 't Is nie waar, he, zegt Willie. 't Is vandaag
Parijs-Roubaix!'

Willie: 'Dat was mijn eerste reactie. Ik zeg: da gaat ge me toch niet aandoen?
Ge gaat nu toch niet bevallen?'

Arlet: 'En na de geboorte bent ge met d'n dokter naar 't cafe gegaan, om de
koers te zien.'

Willie: 'Miguel is geboren rond tien voor drie. Ik direct met d'n dokter naar 't
cafe, daar recht tegenover in Aalst, en naar de koers kijken. Ik zag dat de zoon
in orde was, en de vrouw ook, dus direct, hup, naar de koers.'

Arlet: 'Daar moet je ook even aan wennen, aan getrouwd te zijn met zo'n man.'

Willie: 'Maar tien jaar later was niet om mee te lachen.'

Arlet: 'Neen.'

Willie: 'Onze zoon had kanker. En het merkwaardige is, hij is gestorven op de
dag dat Hinault Parijs-Roubaix won, op 13 april 1981.'

Arlet: 'Ge hebt in zijn oor nog gefluisterd.'

Willie: 'Hij lag al twee dagen in coma, en ik heb in zijn oor nog gefluisterd
dat Bernard Hinault Parijs-Roubaix had gewonnen. Een paar uur later is hij dan
overleden.'

Arlet: 'Hij is net geen tien jaar geworden.'

Willie: 'Hij is geboren en gestorven tussen Parijs-Roubaix.'

Hoe valt dat te begrijpen, voor een Nederlander die ze altijd hebben geleerd dat
sport een leuke bijzaak is? Hoe kunnen wij ooit de formule doorgronden waarmee
de Vlaming de diepe tragedies van het leven bezweert en een heel klein beetje
draaglijker maakt, door ze te verweven met de koers?

Wij kunnen dat niet begrijpen, nooit, omdat wij de geheime taal van de koers
niet verstaan.

Vroeger was er in Roeselare jaarlijks een kermiskoers, zegt Ferdy Callewaert,
die trouwens is vernoemd naar de grote Ferdy Ku b ler. 'Die bestaat niet meer,
vooral omdat Roeselare geen grote coureurs meer heeft.' De afgelopen jaren zijn
ook elders tientallen koersen verdwenen. 'Er is geen ene jongere die nog
geinteresseerd is in de sport', zegt Jozef Sienaert, voorzitter van de
Koninklijke Wielerclub Terjoden.

Sienaert (72) ziet de toekomst somber in. 'Dat wordt zeer moeilijk. Het wordt
steeds moeilijker goede sponsors te interesseren. En de publieke belangstelling
gaat gestadig naar beneden.'

De ambiance is ook niet meer wat het geweest is en de renners, ach, de renners.
'Vroeger waren ze fier en sterk. Nu zijn ze veel te snel vedette.' Met weemoed
denkt Sienaert terug aan de jaren dat de liefhebbers uit Terjoden met de
plaatselijke vedette Marcel Boumon langs de koersen trokken. Boumon, die de
concurrenten vernietigde op een bruin brood en een bidon met drie geklutste
eieren.

'De wielerautoriteiten willen het liefst van ons af', zegt Bart Verleyen,
penningmeester van de Koninklijke Wielerclub Terjoden. 'Een kermiskoers is maar
een kermiskoers.' Verleyen heeft 50.000 frank spaargeld in de Grote Prijs
gestoken, anders was het einde misschien dit jaar al gekomen.

Aime Roeland is al veertig jaar speaker bij koersen in de Denderstreek. 'Vroeger
deed ik er tachtig per seizoen, nu nog hooguit dertig. En het worden er elk jaar
minder.'

'Het is en blijft een volkse sport', zegt Willie Verhegghe. 'Bij een kermiskoers
als die in Terjoden zie je nog de man met de pet, maar ook de notaris. En de
burgemeester, die per se op dat podium wil staan. Mooi is dat. Het is spijtig
dat het zo slecht gaat met de kermiskoersen. Er gaat iets verloren dat nooit
meer zal terugkeren. Maar de kleine ploegjes kunnen de pedalen niet meer volgen.
En de grote namen komen niet meer.'

Met de kermiskoers zullen ook de 'wonderste figuren' van de straat verdwijnen.
't Is soms net Fellini's Satyricon. Wij zijn in Vlaan deren nog niet zo
gemoderniseerd, wij hinken nog een beetje achterop.'

Eenmaal van het podium in Ter joden wordt winnaar Nico Eeck hout om de nek
gevallen door een kleine, in trainingspak gehulde oude man. Zijn ogen zijn
gevuld met kinderlijke adoratie. Hij is misschien 1,50 meter groot.

'Da's d'n Omer Ooster', zegt iemand, 'nen oud-coureur uit Brugge. Die is 80
jaren.' Tot zijn grote geluk krijgt Ooster de bloemen van Nico Eeckhout. 'Dank
u, Nico, dank u', snottert de man ontroerd in de grote ruiker.

Heel Vlaanderen is vergeven van de oud-coureurs. Waar moeten die heen, als er
geen kermiskoersen meer zijn? Willie Verhegghe pakt zijn foto-album erbij. Twee
pagina's met foto's van Rik van Looy, de 'Keizer van Herentals' die in de jaren
vijftig en zestig het land verdeelde in elkaar fel bestrijdende aanhangers van
hemzelf en Rik van Steenbergen. Genomen in Terjoden, 1967. 'Zie je? Toen kwamen
de grote coureurs daar nog.'

Van Looy leeft teruggetrokken, Van Steenbergen paradeert nog immer als levende
legende door het Vlaamse land. Voor 10.000 frank draaft hij op, legt de hand om
de schouders van de fan zodat die een foto met de kampioen kan laten trekken.

Op de oude koersfiets van professional Kurt van Lancker beklimt Ver hegghe bij
voorkeur de Kongoberg, 7 kilometer verderop, die ooit nog figureerde in de Ronde
van Vlaanderen. In een klein schrijntje in de huiskamer hangt een foto van
Fausto Coppi, met handtekening.

'Ik word elk jaar zotter van de koers', zegt Willie Ver hegghe. 'Je denkt dat
het wel minder zal worden, naarmate je ouder wordt. Maar ik word alleen maar
zotter.' De kasseitjes op het voorplein van zijn woning zijn gelegd op de dag
dat Miguel Indurain de Tour-tijdrit in Luxemburg won.

Arlet Verhegghe is altijd fan van Indurain geweest, vooral vanwege zijn
voornaam.

Jozef Vanmol neemt nog een pintje. 'Vroeger was het wielrennen van ons', zegt
hij. 'Maar dat is niet meer zo. Nu is het van de hele wereld. Iedere dag was er
wel ergens koers in Vlaanderen, op sommige dagen had je wel vier profkoersen.
Da's allemaal gedaan. De mensen kijken liever naar televisie. Spijtig, maar wat
wilt ge eraan doen?'

'Ene mooie koers hebben wij gezien', zegt speaker Roeland. 'Zeker en vast.'

Zerkelgem, West-Vlaanderen

Nazareth, Oost-Vlaanderen

Erembodegem, Oost-Vlaanderen

Zerkelgem

Schellebelle, Oost-Vlaanderen

Schellebelle

Bever-Leie, West-Vlaanderen

Coverfoto Stephan Vanfleteren

Amateursport ; Wielrennen ; Atletische- en Duursporten ; Sport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              57 of 108 DOCUMENTS

                                 de Volkskrant

                                 June 26, 2001

Vrouwen hebben vaker depressie dan mannen

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 194 words

DATELINE: AMSTERDAM


Vrouwen zijn twee keer zo vaak depressief als mannen. Dat gegeven wordt opnieuw
bevestigd door een NIPO-enquete onder duizend Nederlanders en 277 huisartsen in
opdracht van medicijnfabrikant Pfizer. Daaruit blijkt verder dat
antidepressiva-gebruikers met name klagen over dikker worden (vrouwen) en
afnemende libido (mannen).

Depressie treft relatief vaak vrouwen, menen zowel huisartsen als gewone
Nederlanders, omdat die emotioneler en gevoeliger zijn. Als daarover wordt
doorgevraagd, noemen velen veranderingen in het leven als moederschap en
menopauze als belangrijke redenen voor het verschil. Een kwart van de
ondervraagden zei op het moment van onderzoek met een depressie te worstelen en
30 procent zei ooit een depressie te hebben gehad.

81 Procent van de artsen noemt misselijkheid als voornaamste bijwerking van
medicijnen die depressie verdrijven. De patienten zijn het daar niet mee eens:
nog geen kwart noemt misselijkheid. Ander bijwerkingen: droge mond,
slaperigheid, vermoeidheid, seksuele disfunctie en gewichtstoename. De laatste
twee hinderen patienten het meest.

Psychologie ; Wetenschap en Techniek ; Sociale Wetenschappen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              58 of 108 DOCUMENTS

                                 de Volkskrant

                                 June 23, 2001

Uitgekauwde genen

BYLINE: RIK NIJLAND

SECTION: Wetenschap; Pg. 1W

LENGTH: 947 words


Maandag begint een breed publiek debat over genetisch gemanipuleerd voedsel. Van
een nationale discussie is vooralsnog geen sprake. Als aanzet alvast antwoord op
de drie belangrijkste vragen.

OVERMORGEN begint de Commissie Biotechnologie en Voedsel, ofwel de commissie
Terlouw, met het publieke debat: Eten en Genen. Centraal daarin staan de voor-
en nadelen van genetisch gemanipuleerd voedsel: etenswaren die bestaan uit een
product of producten, waaraan genen van een ander dier, een andere plant of een
bacterie zijn toegevoegd.

Dat publieke debat treft geen gelukkig gesternte voor de moderne biotechnologie.
Het wantrouwen van consumenten in verschillende Europese landen tegen genetisch
geproduceerde voedingsmiddelen is groot, en daardoor is ook de
voedingsmiddelenindustrie afhoudend gestemd. Bovendien hebben de producenten het
moeilijk. Deze week nog werden na jarenlange bezwarenprocedures de vergunningen
ingetrokken voor zeven veldproeven met onder meer genetisch gemanipuleerde
zonnebloemen, koolzaad en suikerbieten.

De commissie-Terlouw is door het kabinet aangezocht om te inventariseren welke
visies er in Nederland leven over de kwestie van het gemanipuleerde eten. Een
opdracht die merkwaardig aandoet, want de discussie over transgeen voedsel is al
decennia oud. Sinds jaar en dag zijn voor- en tegenstanders in de weer om media
en publieke opinie naar hun hand te zetten. Die argumenten zijn inmiddels
uitentreure herhaald en bij elke geinteresseerde bekend.

Anderzijds is het natuurlijk best een goed idee om naast de 'professional' ook
de 'gewone Nederlander' aan het woord te laten. Maar, of dat veel nieuwe zoden
aan de dijk zet, is nog de vraag. Enquetes uit het verleden, onder meer ook door
de Volkskrant, leveren al een vrij duidelijk beeld hoe 'we' erover denken. En
voor een echt debat over transgeen voedsel is de Nederlander toch niet te
porren.

Al eind jaren tachtig probeerde de Stichting WeTeN in Utrecht, gespecialiseerd
in publieksvoorlichting, de discussie over de moderne biotechnologie te
entameren. Maar tot op de dag van vandaag blijft dat debat, in tegenstelling tot
in Engeland, erg lauw verlopen. Hoewel de komst van genetisch gemanipuleerde
soja, eind 1996, een opleving teweegbracht. WeTeN is ook nu weer betrokken bij
de uitvoering van het debat.

Officieel is de opdracht van de commissie-Terlouw tweeledig. Haar hoofdtaak is:
voor het kabinet verhelderen onder welke randvoorwaarden biotechnologisch
voedsel maatschappelijk acceptabel is. In een adem wordt daaraan de opdracht
gekoppeld, een publiek debat aan te zwengelen.

Voorzitter dr. Jan Terlouw heeft een aanpak bedacht die vooral gericht is op het
eerste doel: het informeren van het kabinet. De belangrijkste pijlers daarbij
lijken geinspireerd door de aanpak die het Rathenau-instituut - nu niet bij de
discussie betrokken - de afgelopen jaren hanteerde bij publieke debatten over
klonen en xenotransplantatie.

Na de feestelijke openingsdag, aanstaande maandag in 't Spant in Bussum, moet
een publiekspanel van honderdvijftig mensen, door het NIPO geselecteerd als
doorsnede van de Nederlandse bevolking, zich richten op de belangrijkste vragen
over veiligheid en gezondheid van genetisch gemanipuleerd voedsel, door de
commissie voor het gemak maar alvast zelf geformuleerd. Daarnaast is er ruimte
gemaakt voor de extra vragen die worden ingestuurd naar aanleiding van de
advertentiecampagne, afgelopen zaterdag in enkele kranten.

Om de discussie te structureren, zijn zeven toepassingsvoorbeelden - deels al
werkelijkheid, deels fictief - als leidraad voor de discussie geformuleerd.
Daarbij zijn onderwerpen als cholesterolverlagende zuivel, transgene rijst met
vitamine A en snijmais die ongevoelig is voor een onkruidbestrijdingsmiddel.

Driehonderd organisaties van diverse pluimage en scholen worden vervolgens
uitgenodigd om over diezelfde onderwerpen te praten en te discussieren. Zowel
bij de honderdvijftig eten-en-genen- parlementariers als bij de maatschappelijke
organsisaties en scholen gaat het de commissie niet zozeer om de oplossing van
de vragen, maar meer om de redeneringen en afwegingen van de deelnemers.

Van een echt landelijk debat is zeker geen sprake, al is het maar omdat de
voedseldiscussie aan veel mensen voorbij zal gaan. Het oorspronkelijke plan, op
grote schaal via tijdschriften en bladen van voedingsorganisaties aandacht te
vragen voor de problemen rond de moderne biotechnologie, staat inmiddels in de
ijskast. Wie staat te popelen om zijn mening te geven, kan alleen op de website
van de commissie-Terlouw terecht.

Ten slotte voert de commissie nog een enquete uit. Dat is meteen het sluitstuk
van het 'publieke debat', waarna in januari volgend jaar het kabinet de gewenste
informatie krijgt toegestuurd. Dat is te laat om de discussie in het parlement
te beinvloeden. De Tweede Kamer buigt zich waarschijnlijk dit najaar al over de
Integrale Nota Biotechnologie van het kabinet. Daarin komen eten en genen
nadrukkelijk aan de orde.

Volgens een woordvoerder van de Commissie Biotechnologie en Voedsel is met de
voorzitter van de tijdelijke kamercommissie Biotechnologie, Erica Terpstra,
overeen gekomen dat de belangrijkste bevindingen van het debat haar van tevoren
worden ingefluisterd. Maar zelfs dan is het maar de vraag in hoeverre dat enige
invloed heeft. Op het gebied van genetische manipulatie is de Nederlandse tafel
overgeleverd aan de besluitvorming binnen Europa.

Illustratie Poeka Veldman

Biotechnologie en genetica ; Voeding ; Parlement ; Politiek en Staat ; Recht ;
Staatsrecht ; Consumentenzaken ; Wetenschap en Techniek ; Exacte Wetenschappen ;
Biologie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              59 of 108 DOCUMENTS

                                 de Volkskrant

                                 June 18, 2001

Nooit meer keihard de lekkerste

BYLINE: DOOR MAUD EFFTING EN PETER GIESEN

SECTION: Voorkant; Pg. 1V

LENGTH: 1538 words


Tenzij er een wonder gebeurt, verdwijnt Veronica voorgoed van de Nederlandse
televisie. Afscheid van een omroeppionier, die groot werd door een brutaal en
hedonistisch levensgevoel uit te dragen. 'Wij hebben Nederland de twintigste
eeuw in geschopt.'

NICO GLORIE had het meteen door, toen hij in 1986 bij Veronica kwam
solliciteren. 'Al toen ik binnenkwam, zag ik bij de balie lekkere blonde wijven
zitten', zegt Glorie, die het jaren later tot directeur van Veronica zou
schoppen. 'Mijn beeld klopte.'

Mooie, bij voorkeur blonde meisjes, waren onderdeel van de formule die Veronica
groot maakte: kleed alles wat je maakt zo flitsend mogelijk aan. 'Iemand zei
ooit tegen me: Veronica is meer verpakking dan inhoud', zegt Kees Gerritsen,
voormalig programmadirecteur. 'En dat was waar. De mooie meisjes, de sfeer van
jong, jong, jong, de jingles, de promotieteams die door het land trokken. Het
was vooral heel hard roepen wat we deden.'

In anderhalf jaar is het succesnummer op vakkundige wijze in een uitzichtloze
positie gemanoeuvreerd. Veronica zou voor SBS de zender V8 gaan vullen, maar
vorige week mislukten de onderhandelingen. Eerder stapte Veronica al uit de
Holland Media Groep (HMG), die ter vervanging de zender Yorin creeerde. Nu
resten slechts treurige noodscenario's, zoals het inkopen van een paar uurtjes
televisie bij TMF. Overdag, welteverstaan.

Tenzij er een wonder gebeurt, verdwijnt Veronica van de Nederlandse televisie.
Een roemloos einde voor een omroep die een grote culturele betekenis heeft
gehad. Veronica was de eerste Nederlandse popzender, de eerste omroep die zich
helemaal op jongeren richtte, de zender van spraakmakende programma's (van
Countdown tot Sex voor de Buch en Big Brother), en de pionier van
ontbijttelevisie (Tineke), middagtelevisie (ook Tineke) en erotische televisie
(Pin Up Club).

Veronica was 'retegoed' en 'keihard de lekkerste'. Haar radio- en
televisieprogramma's verbeeldden een nieuw levensgevoel, ook wel aangeduid als
Veronica-liberalisme: jong, snel en hedonistisch - en niet te veel politiek of
ingewikkelde informatie. Veronica belichaamde het nieuwe, moderne Nederland,
waar mensen hun identiteit niet zozeer ontlenen aan religie of sociale
achtergrond, als wel aan de voorbeelden uit media en commercie.

'Het was schokkend wat we deden', zegt Unico Glorie. 'We waren rebels. Brutaal.
Adam Curry en Jeroen van Inkel maakten in de jaren tachtig keetradio op
vrijdagavond. In de studio stond een drumstel. Bij elke goeie grap werd een
roffel gegeven. Dat was nieuw. Dat type radio hoorde je daarvoor alleen in de
Verenigde Staten.' Curry en Van Inkel groeiden uit tot een collectieve belevenis
voor middelbare scholieren, door menigeen opgenomen op een cassetterecordertje.
'Soms haalden we meer luisteraars dan andere radioprogramma's overdag', zegt
Curry.

Op televisie lanceerde Veronica programma's die heel recenserend Nederland op de
kast kregen. De Hunkering, Sex voor de Buch, Big Brother. 'Naar Sex voor de Buch
keken een miljoen mensen', zegt Glorie. Hij heeft er geen spijt van, ook al
bekritiseerde een voormalige Veronica-coryfee als Lex Harding destijds de
ranzigheid van Menno's seksuele rariteitenkabinet. 'Ik heb van het programma
geleerd wat gewone Nederlanders op seksgebied doen. Dat sommigen op
zaterdagavond achter elkaar aanrennen in parenclubs.'

'Er wordt altijd wel gepraat over het Maagdenhuis, maar Veronica is minstens zo
belangrijk geweest. Veronica heeft Nederland de twintigste eeuw in geschopt',
zegt Willem van Kooten, alias Joost den Draaijer, roemrucht Veronica-dj en
directeur uit de jaren zestig. Veronica was in 1959 opgericht door de
Hilversumse broers Verwey, handelaren in kousen, radio's en alles wat voor een
zacht prijsje op de kop getikt kon worden.

Dankzij een maas in de wet konden zij commerciele 'piratenradio' maken, buiten
het publieke bestel van Hilversum om, vanaf een zendschip in de Noordzee.

Destijds was het Nederlandse mediabestel in handen van pastoors, dominees,
politici en vakbondsbestuurders, die voor popmuziek hun neus ophaalden. Slechts
de keurige Herman Stok mocht een uurtje per week zijn gang gaan met Tijd voor
Teen

agers.

'Op mediagebied leefden we in de middeleeuwen', zegt Willem van Kooten. Toen hij
in 1964 directeur van Veronica werd, ging hij naar Amerika, waar popradio allang
bestond. Hij kwam terug met een paar simpele, maar voor Nederland revolutionaire
ideeen, zoals de stationcall - 'Een-negen-twee, goed idee' en de Top 40.

Met Veronica begon de democratisering, en daarmee ook de commercialisering van
de Nederlandse media. Als eerste speelde Veronica commercieel in op het streven
naar persoonlijke vrijheid dat zo kenmerkend was voor de sixties. De verzuilde
elites verloren langzaam maar zeker hun greep op radio en televisie. Steeds meer
kreeg het publiek wat het wilde, en dat was vooral gemakkelijk verteerbaar
amusement.

Er werden miljoenen mee verdiend, mede door samenwerking met de industrie.
Gerritsen: 'We hadden veel programma's die voordelig waren voor de
platenbranche. Veronica en de muziekindustrie zijn lang een twee-eenheid
geweest. We maakten over en weer reclame. Er was gewoon geen andere zender die
popmuziek draaide.'

Succesvol vertolkte Veronica de rol van underdog. De piraat die opbokste tegen
het machtige Hilversum, tegen de regering die de zender uit de lucht wilde halen
en later weer tegen de overheid die commerciele radio en tv wilde tegenhouden.
'We maakten gebruik van het calimero-effect', zegt Kees Gerritsen, tegenwoordig
programmadirecteur van Yorin. 'Voortdurend riepen we: iedereen is tegen ons. En
dan kwamen er weer acties, werd iedereen bestookt met spotjes. Dat wekte
sympathie.'

Toen het kabinet in 1973 de piratenradio wilde verbieden, protesteerden
tienduizenden op het Malieveld tegen de snode aanval. Vergeefs overigens: in
1974 verdween de zender. Veronica bedacht een list en wist in 1975 tot het
publieke bestel door te dringen. De vechtmentaliteit bleef. De omroep veroverde
de A-status, en werd in 1995 zelfs weer commercieel.

Maar al profileerde Veronica zich als een vechtertje dat nergens bij wilde
horen, de omroep werd nooit underground. Het bleef de club voor de grotere
massa. Wie zich echt wilde onderscheiden, werd punk of new wave en luisterde
naar de VPRO. Gerritsen: 'We hadden de uitstraling dat we vooruitstrevend waren.
Maar achteraf gezien waren we gewoon mainstream. Alleen vergeleken met de rest
waren we wel vernieuwend.'

Andere omroepen kopieerden gretig de succesvolle formules en formats. De
popzender Hilversum 3 (later: Radio 3) werd in 1965 opgericht als antwoord op
Veronica. Maar begin jaren negentig begon Veronica minder op te vallen. De
strijd om kijkcijfers maakte de organisatie zakelijker en professioneler. Door
de druk om te scoren, ontstonden interne ruzies; moest het jonger, platter of
juist informatiever? 'All You Need Is Love was voor mij het keerpunt', zegt
Gerritsen. 'Daarvoor richtten we ons voornamelijk op jongeren, maar dit moest
een programma zijn dat iedereen tussen de 13 en 80 aansprak. We wilden een
knaller hebben.'

Veronica werd voorzichtiger, zeker onder invloed van HMG. Dj Jeroen van Inkel,
tot vorig jaar werkzaam bij Veronica: 'De laatste drie jaar is het een suffe
organisatie geworden. De muziek die we moesten draaien was ongevaarlijk. Als ik
iets bijzonders wilde, zeiden ze: nee, dit is de lijn en daar moet je je aan
houden. Alleen als ze wisten dat iets scoorde, deden ze het.'

Toen de Veronica-vereniging begin dit jaar besloot uit HMG te stappen, stond het
voltallige bestuur juichend op. Veronica is zich altijd piraat blijven voelen.

Maar de mediawereld is volwassen geworden. De moderne mediabaas is directeur van
een beursgenoteerde onderneming, omringd door een peloton marktonderzoekers,
fusiespecialisten en corporate lawyers. Wat Veronica deed, werd gemeengoed. Adam
Curry over de jaren tachtig: 'Ik liet een keer een boer op de radio. Na vijf
minuten werd ik gebeld door (radiodirecteur) Lex Harding. Dat kon dus niet. Soms
vind ik nog weleens memo's van hem: dat de koningin niet meer met 'dat mens' mag
worden aangesproken. Of dat hij het woord 'trut' niet meer wilde horen op de
radio. Heel grappig.'

Over blijft de heimwee naar de romantiek van het oude Veronica, waar de
onervaren Curry een week na zijn kennismakingsgesprek tot zijn grote schrik
Countdown op tv ging presenteren. 'Het was allemaal vreselijk slecht geregeld',
zegt Van Inkel. 'Het was een rommeltje, en sommige dingen gingen ongelooflijk
mis. Maar het was spannend. En alles kon.

Jammer, maar helaas?

'Dat ze zijn opgestapt, is een van de grootste mediafouten die ooit in Nederland
zijn gemaakt', vindt Kees Gerritsen. 'De naamsbekendheid is 99 procent. Heel
Nederland wist wat Veronica was. Ze hebben een topmerk in anderhalf jaar om zeep
geholpen.'

FOTO'S KIPPA, ANP big Brother, 1999.

Links: Chimene van Oosterhout in 'Car Wars', 1999.

Onder:Het Veronica-schip gestrand, 1973.

Jeroen van Inkel en Adam Curry, 1984.

Rob Out, Adje Bouman, Tineke, Lex Harding in 1976.

All You Need is Love, 1993.

Commerciele zenders ; Geschiedenis ; Kunst en Cultuur ; Media ; Omroep

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              60 of 108 DOCUMENTS

                                 de Volkskrant

                                 June 15, 2001

De moord op de joden van Jedwabne ; DOOR POLEN AANGERICHT BLOEDBAD WERD NA DE
OORLOG 'VERGETEN'

BYLINE: FRANK VAN VREE

SECTION: cicero; Pg. 7C

LENGTH: 1410 words


IN VEEL landen in Oost-Europa heeft de herinnering aan de Tweede Wereldoorlog
nog altijd een heel directe, levende betekenis. Verwonderlijk is dat niet. Zowel
in materieel als in menselijk opzicht heeft de bevolking onnoemelijk zwaar
geleden, terwijl de communistische regimes na 1945 stelselmatig hebben
geprobeerd het beeld van de geschiedenis naar hun hand te zetten. Pas met de
ondergang van het communisme, ruim tien jaar geleden, kwam er ruimte voor
gevoelens en opvattingen waarvoor in het openbare leven tot dan toe geen plaats
was geweest.

In veel gevallen leidde de bevrijding van het verleden uit de kluisters van de
heersende ideologie tot een herleving van een vurig nationalisme en een
nostalgisch verlangen naar een roemrijke geschiedenis. Hier en daar ontaardde
deze beweging zelfs in racisme en antisemitisme.

Aan de andere kant kon men in de landen die zich het meest op West-Europa
orienteerden, zoals Polen en Tsjechie, al vroeg een tendens in een andere
richting ontwaren, waarbij geprobeerd werd de geschiedenis van dergelijke
benauwende voorstellingen te ontdoen en een pluralistisch beeld van het verleden
ingang te doen vinden.

Wie bijvoorbeeld de filmvoorstelling van het historisch museum in Warschau
bezoekt, zal ontdekken dat niet alleen veel aandacht wordt besteed aan de
nationalistische opstand en de verwoesting van de stad in 1944, maar ook aan de
vervolging en vernietiging van drie miljoen Poolse joden en de opstand van het
getto in het voorgaande jaar. Door deze gebeurtenissen parallel in beeld te
brengen, als een geschiedenis van gedeeld slachtofferschap, wil het museum
afstand nemen van de vroegere, eenzijdig nationalistische voorstellingen en
recht doen aan de pluriformiteit van de geschiedenis.

De grote opschudding die vorig jaar ontstond bij het verschijnen van de Poolse
editie van Neighbors, een studie van de Pools-Amerikaanse historicus Jan Tomasz
Gross, en de uitzending van de televisiedocumentaire Waar is mijn oudere broer
Kain van de cineaste Agnieszka Arnold toont echter aan dat zo'n verandering in
het geschiedbeeld minder eenvoudig verloopt dan sommigen zouden willen.

Veel Polen konden nauwelijks geloven wat Gross en Arnold hadden ontdekt: de
zestienhonderd joden van het dorp Jedwabne werden in 1941 niet vermoord door de
nazi's, zoals tot voor kort te lezen was op een stenen monument, maar door hun
Poolse dorpsgenoten.

Volgens de gangbare geschiedschrijving waren de moorddadige acties die
voorafgingen aan de vernietiging van de joden in de gaskamers, uitsluitend het
werk van de Duitsers. Speciale commando's trokken in september 1939 achter de
frontlinies op en ontketenden een nietsontziende terreur tegen zowel de Poolse
elite als de joodse inwoners. Dit proces zou zich herhalen in juni 1941, toen
Duitsland het verdrag met Rusland verbrak en het oostelijk deel van Polen
binnentrok.

Het gebied rond Jedwabne, gelegen in het noord-oostelijk deel van Polen, viel al
vroeg in handen van Hitlers troepen. Het Duitse leger, dat in sommige dorpen als
bevrijder werd ingehaald, trok snel verder; slechts een handjevol bezetters
bleef achter. De afrekening van de lokale bevolking met de door de Russen in het
zadel geholpen communisten liet niet lang op zich wachten. Maar daar bleef het
niet bij. Wat zich de volgende weken afspeelde, is door Gross en Arnold met
behulp van oude processtukken, fotoboeken, archiefmateriaal en interviews
nauwkeurig gereconstrueerd.

Voordat het geweld in Jedwabne losbarstte, was het in enkele omliggende plaatsen
al tot heftige anti-joodse acties gekomen, meestal op instigatie van groepjes
uit de lokale bevolking, soms met steun van Duitse ordetroepen. Honderden joden
werden mishandeld, vernederd en vermoord, terwijl de omstanders klapten en
joelden. Ontsnappen was vrijwel onmogelijk, doordat de boeren de wegen rond de
dorpen hadden afgesloten.

Het geweld plantte zich als een schokgolf voort door de streek en bereikte op 10
juli 1941 Jedwabne. Wie het initiatief tot de pogrom heeft genomen, is niet
precies te achterhalen, maar zeker is dat het nieuwe, zelfbenoemde lokale
bestuur de acties coordineerde, na zich verzekerd te hebben van de goedkeuring
van de Duitse bezetter.

De pogrom begon, precies als elders, met mishandeling en publieke vernedering.
Zo werd een groep inwoners gedwongen om een loodzwaar, massief standbeeld van
Lenin, neergezet tijdens de korte periode van de Sovjet-overheersing, neer te
halen en de brokstukken onder aanvoering van een rabbi zingend rond te dragen.
De tocht werd besloten bij een graf, waarin niet alleen de brokstukken van het
monument maar ook de dragers verdwenen.

De orgie van geweld duurde minder dan acht uur. Het werd de aanstichters al snel
duidelijk dat messen, knuppels en andere voorwerpen niet voldoende waren om de
bijeengedreven joodse bevolking in haar geheel om te brengen en zij gingen
daarom - precies zoals enkele dagen eerder in een naburig dorp was gebeurd - op
zoek naar een boerenschuur, groot genoeg voor vijftienhonderd mannen, vrouwen en
kinderen. Die schuur werd met bezine overgoten en in brand gestoken. Het duurde
dagen voordat de berg van halfverkoolde en verstijfde lijken was opgeruimd.
Slechts een dozijn joodse dorpelingen overleefde de slachtig van Jedwabne.

De gebeurtenissen in Jedwabne moeten volgens Gross los worden gezien van de
nazistische vernietigingspolitiek. Als uitdrukking van een betrekkelijk
primitief, christelijk geinspireerd antisemitisme paste de pogrom in een lange
traditie, al lijkt ook roofzucht hier een belangrijk motief te zijn geweest.

Op dit punt lijkt Gross' analyse relevant voor vergelijkbare drama's, zoals die
zich de laatste jaren in landen als Joegoslavie en Rwanda hebben afgespeeld. De
daders waren 'gewone' burgers, met uiteenlopende beroepen, vaders en zonen,
nette katholieken, die door de oorlogshandelingen plotseling in een bestuurlijk
vacuum terechtkwamen en zich realiseerden dat acties tegen hun dorpsgenoten voor
henzelf lonend zouden kunnen zijn.

De commotie die het verhaal van Gross en Arnold teweegbracht, is op zichzelf
genomen veelzeggend. De ware toedracht was immers allang bekend: de oudste
getuigenis gaat terug tot 5 april 1945, onmiddellijk na de bevrijding van Polen.
Naar aanleiding van deze getuigenis werd een onderzoek ingesteld, dat leidde tot
de veroordeling van veertien dorpsbewoners in twee slordig, haastig afgewerkte
processen in 1949 en 1953. Het feit dat de waarheid werd 'vergeten', zegt
evenveel over de manier waarop in Polen met de geschiedenis werd omgegaan, als
de reacties van verbijstering nu.

De onthulling van de gruwelijke moord vormde in Polen voorpaginanieuws en leidde
tot een stroom van publicaties waarin de pijnlijke verhoudingen tussen joden en
niet-joden tijdens de Duitse bezetting werden ontrafeld. Vanuit nationalistische
hoek werd scherp geprotesteerd. Enkele historici gingen op zoek naar ontlastende
verklaringen en kwamen voor de zoveelste keer met het argument dat het gedrag
van de dorpsbewoners moest worden gezien als een 'begrijpelijke reactie' op de
'oververtegenwoordiging' van de joden in het communistische bestuur tijdens de
Sovjet-overheersing in de jaren 1939-1941 - een gegeven dat Gross is zijn boek
overigens vakkundig had ontkracht.

De feiten bleken echter onweerlegbaar: de eenzijdige voorstelling van Polen als
land van louter slachtoffers was niet langer houdbaar. Zowel de leiding van de
katholieke kerk als de sociaal-democratische president Kwasniewski heeft erkend
dat de moord het werk is geweest van de inwoners van het dorp, terwijl de
regering een officiele onderzoekscommissie heeft ingesteld. Het oude monument
waarop de moord aan de nazi's werd toegeschreven, is intussen alvast
neergehaald.

Jan T. Gross - Neighbors - The Destruction of the Jewish Community in Jedwabne,
Poland. Princeton University Press; 261 pagina's; fl 58,85. ISBN 0 691 08667 2.

FOTO UIT 'POYLN - EINE UNTERGEGANGENE JUDISCHE WELT' Een joods schooltje in
Dlugosiodlo in de Poolse provincie Bialystok, waartoe ook Jedwabne behoorde. De
foto werd in 1928 gemaakt door de fotograaf en schrijver Alter Kacyzne voor het
Jiddische dagblad Forverts, een krant voor joodse immigranten in New York.

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Geschiedenis ; Tweede wereldoorlog ; Levensbeschouwing ; Religie ; Jodendom ;
Recht ; Criminaliteit ; Delicten ; Oorlogsmisdaden

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              61 of 108 DOCUMENTS

                                 de Volkskrant

                                 June 13, 2001

Koning van de guerrilla-tv

BYLINE: EDUARD VAN HOLST PELLEKAAN

SECTION: Stroom; Pg. 2S

LENGTH: 722 words


Met superieur satirisch talent wekt de Amerikaanse cineast Michael Moore
afgekloven linkse thema's weer tot leven. Vrijdag begint de VPRO een nieuwe
serie van zijn 'guerrilla-tv'.

DE GROOTSTE pain in the ass van George Bush zijn. De schade beperken die deze
non-valeur op onze planeet aanricht. De missie van de Amerikaanse televisiemaker
Michael Moore is duidelijk. Bush en Moore zijn elkaars natuurlijke vijanden.
Bush is het rijkeluiszoontje, de zwakkeling die het, alleen dankzij zijn
achtergrond, heeft kunnen schoppen tot 'machtigste man van de wereld'.

De wieg van arbeiderskind Moore stond in het plaatsje Flint in Michigan. Daar
werkte praktisch iedereen in de fabriek van General Motors. Totdat de fabriek
werd gesloten en 30 duizend inwoners in een klap op straat stonden. Daarop
maakte Moore de documentaire Roger and Me, het wrange verslag van zijn pogingen
om de directeur van General Motors, Roger Smith, tot een bezoek aan Flint te
bewegen, om te laten zien wat diens besluit had aangericht. Roger and Me kwam
uit in 1989 en betekende de doorbraak van Moore als geengageerd televisie- en
filmmaker. Talloze prijzen vielen hem ten deel. Met een deel van de naar
verluidt fenomenale opbrengsten richtte hij het Centre for Alternative Media op
- steunpunt voor onafhankelijke filmmakers en actiegroepen.

Twaalf jaar, enkele documentaires, boeken en satirische televisieseries later,
is de nu 46-jarige Moore zelf een factor met invloed geworden. Niet te zien bij
de grote Amerikaanse televisiezenders maar wel gekoesterd door de critici en
geliefd bij een groot publiek dat zich herkent in zijn working
class-achtergrond. En natuurlijk speelt ook internet een belangrijke rol bij het
verspreiden van Moore's denkbeelden. Op zijn site, www.michaelmoore.com, treedt
hij in debat met bezoekers, onvermoeibaar schotschriften schrijvend tegen de
uitwassen van corporate America, de uitbuiting van de gewone man, de
onderdrukking van minderheden, de aantasting van het milieu.

Ouderwets linkse thema's dus, die, zeker in de Verenigde Staten, niet aan
urgentie hebben ingeboet. Moore maakt ze verteerbaar door de slimme manier
waarop hij ernst lardeert met humor.

Tijdens de laatste presidentsverkiezingen steunde Moore de onafhankelijke
kandidaat Ralph Nader. Moore is er nog steeds van overtuigd dat Bush de
verkiezingen gestolen heeft. Iets van Moore's kijk op die verkiezingsstrijd
krijgen we ook mee via de serie The Awful Truth, vanaf vrijdag te zien bij de
VPRO. Jammer genoeg zijn het oude afleveringen en daardoor deels ingehaald door
de actualiteit. Aan de andere kant is de pijnlijk scherpe manier waarop hij de
presidentskandidaten te kijk zet ook nu nog de moeite waard.

Zijn manier van programma's maken wordt wel guerrilla-tv genoemd. Snel en
onverwacht binnenvallen bij de gevestigde orde, aanvallen met provocerende
vragen, verbouwereerde ontkenningen registreren, waarna de bewakingsdienst het
overneemt en Moore of een van zijn medewerkers het gebouw uitzet.

Het levert altijd wel enerverend materiaal op - een zo langzamerhand beproefd,
zij het daarmee niet sterker wordend recept, dat in Nederland ook gehanteerd
wordt door Pieter Storms of Willibrord Frequin. Het verschil is dat Moore geen
last heeft van een enorm ego en dat zijn satirische kwaliteiten uniek zijn. Hij
oogt sullig. Een doorsnee Amerikaan, pafferig, spijkerbroek, gympen, petje op,
baardje van drie dagen (al is dat in de loop der jaren ook weer uitgegroeid tot
een handelsmerk).

Maar dan verschijnt die grijns op het vlezige gezicht en zet hij met twee goed
gekozen vragen of opmerkingen zijn prooi vast.

The Awful Truth is een goed gekozen titel. Neem het item The African American
Wallet Exchange. Vorig jaar werd de Afrikaanse migrant Amadou Diallo in New York
door vier politieagenten neer gemaaid. De agenten vuurden 41 keer, in de
veronderstelling dat hij naar zijn pistool greep. Hij wilde slechts zijn
portemonnee pakken. Moore gaat de straat op en biedt zwarte passanten aan hun
zwarte portemonnees te ruilen voor fel oranje exemplaren. Dan overleven zij zo'n
aanhouding misschien wel. Onweerstaanbaar komt de lach bij je op en je
realiseert je dat het ook een illustratie is van de wrange, afschuwwekkende
waarheid.

Michael Moore.ILLUSTRATIE PAUL KUSTERS

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              62 of 108 DOCUMENTS

                                 de Volkskrant

                                 June 12, 2001

Vlaktax maakt strijd tegen armoedevallen eenvoudiger

BYLINE: AB KLINK

SECTION: forum; Pg. 7

LENGTH: 1003 words


Een recente voorstudie van het CDA over een vlakke belasting heeft geleid tot
misverstanden, verwarring en onbegrip. Ab Klink legt uit dat het rapport
aanbevelingen bevat die op allerlei terreinen tot een rechtvaardiger en
eenvoudiger fiscaal systeem zullen leiden.

RONALD Plasterk doet in zijn column van 1 juni een poging het CDA-rapport over
een vlakke belasting te begrijpen. In zijn benadering zitten een aantal
vooroordelen over belastingheffing hem danig in de weg. Het rapport Evenredig en
Rechtvaardig - een voorstudie naar een vlakke belasting - van het
Wetenschappelijk Instituut is verrassend en tegelijk voor sommigen kennelijk
verwarrend, omdat het laat zien dat een vlaktax van 35 procent mogelijk is
zonder dat de hypotheekrente wordt afgeschaft en zonder dat hogere inkomens tot
drie keer modaal er ook maar een cent op vooruitgaan. Dat past niet in de
reguliere kaders. De plannen zijn dus geen feest voor de Boonstra's. Zo'n
opmerking scoort natuurlijk lekker, mijnheer Plasterk, maar het doet wel de
werkelijkheid geweld aan. Bij het nieuwe belastingplan 2001 is het toptarief
trouwens al verlaagd van 62 procent naar 52 procent.

Het Wetenschappelijk Instituut voor het CDA heeft onderzocht of het mogelijk is
daarin verder te gaan en het tarief voor iedereen gelijk te stellen. Het
voordeel is dat de overheid niet langer fiscaal discrimineert tussen huishoudens
waar een partner werkt en waar twee partners werken. Het is niet eerlijk dat het
ene huishouden soms netto meer dan 100 gulden per week (!) meer overhoudt dan
het andere. De enige reden is een andere rolverdeling. Dat wil het CDA recht
trekken op een - en dat is de winst van dit rapport - manier die er juist niet
toe leidt dat er financiele belemmeringen ontstaan om te gaan werken. Sterker
nog: de voorstellen nemen allerlei belemmeringen weg, omdat zij armoedevallen
bestrijden. Met name mensen uit de middeninkomens en lager inkomensgroepen
hebben met die vallen te maken: van de extra gulden die zij verdienen blijft
weinig over omdat zij subsidie inleveren. Het CDA doet al jarenlang
constructieve voorstellen om dat tegen te gaan.

Een ander voordeel is dat de Boonstra's hun aftrekposten niet langer tegen een
hoger tarief kunnen aftrekken dan Jan Modaal. Het ene tarief zorgt daarnaast
voor een sterke vereenvoudiging van het belastingsysteem. Daarnaast - en dat is
een uiterste belangrijk punt in het voorstel dat door Plasterk nauwelijks wordt
toegelicht - worden de subsidies in de belasting geintegreerd. Zo wordt het
mogelijk op een plek inkomenspolitiek te voeren.

De subsidies, zoals de huursubsidie, hangen nu af van het inkomen. Dat verandert
niet wanneer de subsidies worden omgevormd tot een heffingskorting. Een
heffingskorting is een korting op de te betalen belasting, ook wanneer er
helemaal geen belasting hoeft te worden betaald. Het CDA stelt heffingskortingen
voor voor de kosten van wonen, zorg en het opvoeden van kinderen. Door de
kortingen bovendien minder snel af te bouwen, pakken de heffingskorting
voordelig uit voor Jan Modaal. Maar ook de meeste gezinnen gaan er in de variant
van het CDA op vooruit door de invoering van een kinderkorting.

Plasterk verwijt het CDA immoreel gedrag: de voorgestelde huurkorting hangt niet
meer af van de werkelijke huur, maar van een normbedrag. Wie voor zijn huur te
duur woont zou maar moeten verhuizen. Alsof dat wordt voorgesteld! Het CDA wil
juist de keuzevrijheid teruggeven aan de burgers, zonder dat dit koste gaat van
solidariteit. Het gaat niet aan dat de overheid bepaalt waaraan de burger zijn
geld uitgeeft. Ook niet bij mensen met een minimuminkomen! Dat is de
overheidsbemoeienis waar het CDA zijn buik vol van heeft. Die leidt tot
bureaucratie, afhankelijkheid van mensen en in de woonsector tot een prikkel om
zo duur mogelijk te gaan huren. Bovendien geldt voor de Individuele Huursubsidie
momenteel ook een normhuurquote.

Blijft de vraag hoe het kan dat het voorstel niet leidt tot een voordeel voor de
rijken, zoals Plasterk suggereert. Het voordeel van de hogere inkomens - als
gevolg van het lagere tarief - wordt enerzijds voor de helft te niet gedaan
doordat aftrekposten tegen een lager tarief kunnen worden afgetrokken.
Anderzijds ontvangen de hogere inkomens niet langer de algemene heffingskorting
en de onlangs ingevoerde arbeidskorting. Tezamen zijn die 5000 gulden netto
waard! Dit wordt licht vergeten.

Doordat in de berekende variant de algemene heffingskorting van 3034 met 1000
gulden wordt verhoogd hebben de lagere inkomens daar relatief veel meer voordeel
van. In het afbouwen van de arbeidskorting (een korting die alleen werkenden ten
goede komt) zit een logica. De korting is bedoeld om mensen te stimuleren te
gaan werken, door het verschil tussen loon en uitkering te vergroten. Niet
iedereen heeftdie prikkel nodig, en dus ook de korting niet. Het
Wetenschappelijk Instituut voor het CDA suggereert de arbeidskorting meer te
richten op hen die ook daadwerkelijk te maken hebben met een financiele
belemmering om te gaan werken.

Blijven over de allerrijksten. Die betalen nu vanwege allerlei constructies in
de regel echt niet het hoogste tarief. In die zin is de belastingwetgeving voor
een groot deel schijnsolidariteit. De meeste rijken betalen veel minder dan het
hoogste tarief, vanwege aftrekposten en fiscale constructies. Bovendien beperkt
het CDA in zijn voorstellen zich niet tot de inkomen uit arbeid. De Tweede
Kamerfractie bepleitte vorig jaar al om de winst uit vermogen op een gelijke
manier te gaan belasten. Dat zou betekenen dat het geld dat mensen met hun
handen verdienen niet meer zwaarder wordt belast dan de winsten die mensen met
handel in bijvoorbeeld aandelen behalen. Ook dat is een kwestie van
rechtvaardigheid.

Ab Klink is directeur van het Wetenschappelijk Instituut voor het CDA.

Economie ; Nationale Economie ; Overheidsfinancien ; Belastingheffing ;
Maatschappij ; Sociaal cultureel ; Politiek en Staat ; Binnenlandse Politiek ;
Politieke partijen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              63 of 108 DOCUMENTS

                                 de Volkskrant

                                 June 11, 2001

Ark in Urk moet eilanders inden

BYLINE: ROBERT VAN GIJSSEL

SECTION: Sport; Pg. 2S

LENGTH: 401 words


Mocht door wetenschappelijk onderzoek onverhoopt blijken, dat de bijbel
verzonnen is, de zondvloed een leugen, en het hele christelijk geloof een
misverstand, dan valt de Urker gemeenschap uit elkaar, denkt Urker Jan Rein.
Daarom stelde hij een tentoonstelling samen, in het Urker museum, met allerlei
bewijsmateriaal voor het bestaan van de Ark van Noach.

-Is de bijbel de lijm van Urk?

'Nou ja, het geloof is wel wat ons zo'n beetje bij elkaar houdt. We zitten met
z'n allen in de kerk, de jeugd is actief in verenigingen, en de vrouwen hebben
christelijke bazaars waar ze geld bij elkaar brengen voor goede doelen.'

-Waar bent u bang voor?

'De wetenschap schrijdt maar voort, en haalt steeds meer onderuit van het
bijbelverhaal. Alsof ze willen aantonen dat het bijbelverhaal een sprookje is.
De wetenschap wil niets weten van de zondvloed. Ik wil aantonen dat er wel
degelijk een wetenschappelijke basis is voor het zondvloedverhaal. En steeds
meer wetenschappelijke ontdekkingen tonen aan dat het verhaal van de zondvloed
kan kloppen. Dat is allemaal te zien op mijn tentoonstelling. Wist u dat er 154
overleveringen zijn die het zondvloedverhaal bevestigen?'

-Is er naast het geloof in de zondvloed niets anders dat de Urker gemeenschap
bindt?

'Ja, de visserij natuurlijk. Dat was ook een reden waarom ik deze
tentoonstelling wilde. Ik dacht: als ze aan de visserij blijven knabbelen, valt
die bindende factor ook nog weg. En wat blijft er dan over? Gedeelde interesses
als Ajax of Feyenoord, of een of andere popgroep, maar dat is allemaal zo
tijdelijk. Het geloof is een tijdloze ideologie, dat moet behouden blijven. Maar
er is steeds minder plaats voor god en het geloof. We houden ons ook niet meer
aan de regeltjes.'

-Wordt Urk dan ook steeds zondiger?

'Wat is dat nu voor een vraag? Een Urker is niet wezenlijk anders dan een gewone
Nederlander. Hoewel, we vormen wel een subcultuurtje, omdat we zolang op onszelf
zijn. Maar de mens is zondig, dus de Urker ook. We proberen ons wel aan de tien
geboden te houden.'

-Wat heeft Urk met de zondvloed en de Ark?

'Veel jeugdverenigingen zijn vernoemd naar de Ark, je vindt in Urk eigenlijk
overal verwijzingen naar de Ark en de zondvloed. En als iemand een nieuw bootje
heeft, krijgt het ook vaak een naam die iets met de Ark te maken heeft. Maar
verder. . .'

Christendom ; Levensbeschouwing ; Religie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              64 of 108 DOCUMENTS

                                 de Volkskrant

                                  June 9, 2001

Theater kan veel leuker

BYLINE: DOOR HESTER MACRANDER

SECTION: Reflex; Pg. R3

LENGTH: 1596 words


Als kunst gesubsidieerd wordt, heeft ze de neiging zich in zichzelf terug te
trekken: er wordt kunst gemaakt met de rug naar het publiek. De vrije markt, de
prikkel geld te moeten verdienen, maakt dat de culturele elite uit haar ivoren
toren komt en een brug slaat naar het publiek.

P DE DAG van de Arbeid, 1 mei, stond in NRC Handelsblad een soort manifest:
'Stop de Uitverkoop van de Beschaving', getekend door onder anderen Freek de
Jonge, Dorien Pessers, Jan Marijnissen. De beschaving dreigt ten onder te gaan
doordat de overheid zich terugtrekt uit de publieke sector en te veel overlaat
aan de vrije markt. Die kritiek is voor een deel terecht, maar op mijn terrein,
de kunst, in het bijzonder het theater, vind ik juist dat de vrije markt een
positieve werking heeft, of liever: zou kunnen en moeten hebben; niet alleen
voor het culturele klimaat in het land, maar ook voor de kunst.

De vrije markt, de prikkel geld te moeten verdienen, maakt dat de culturele
elite uit haar ivoren toren komt en een brug slaat naar het publiek, naar wat er
leeft in de maatschappij en dat wordt weer hoog tijd. Alleen zul je ze daartoe
moeten dwingen.

Eind jaren zeventig, begin jaren tachtig, de nasleep van Actie Tomaat. De jaren
dat het publiek avond aan avond in rijen tot buiten op de stoep stond van het
toenmalige Shaffy Theater. De topjaren van Het Werkteater, dat zijn eigen zaal
had, dat avond aan avond vol zat. Theater moest midden in de maatschappij staan,
een maatschappelijke functie vervullen, tot politieke bewustwording leiden.
Kunst moest uit haar ivoren toren komen, de taal van het volk spreken.

Het was niet de bedoeling dat we de Zangeres Zonder Naam of Andre van Duin
gingen imiteren. Nee, op het Theater van de Lach van John Lanting keken we neer.
Theater moest het volk verheffen. Dat hoeft nu allemaal niet meer, maar
inmiddels lijkt het wel of we terug zijn bij de periode van voor Actie Tomaat.

Midden jaren tachtig brak de economische crisis uit, net toen ik afstudeerde. In
hoog tempo gingen de subsidiekranen dicht, sloten al die leuke theatertjes en
ontstond een rondedans om de subsidiepotten. Talent en enthousiasme waren opeens
niet meer genoeg. Wie goed was in het schrijven van een doortimmerd plan met
sluitende begroting, kwam aan de bak.

Maar wie zaten daar in de commissies te oordelen over jouw plannen? Wie bepaalde
wat 'kwaliteit' was? Dat waren collega's, concurrenten eigenlijk. Bergen
studenten vielen in een gat en moesten zich maar zien aan te passen. Met
werkeloze artiesten kon je de sloot dempen.

Wie niet opgaf, schreef zich in bij castingbureaus. Artistiek interessante
acteurs zag je opeens hun hoofd lenen aan reclames.

Opeens kwam je bevlogen, eigenwijze theatermakers tegen bij de auditie voor een
Joop-van-den-Ende-musical. Sommigen wisten zich in die machinerie te voegen.
Uitgerekend die maatschappelijk bevlogen generatie theatermakers uit de jaren
zeventig/tachtig had het heel moeilijk zich aan het commerciele denken aan te
passen. Het is de kunst om, met wat jij maakt, het (grote) publiek te bereiken,
en dus voor een deel hun taal te spreken, zonder je eigen uitgangspunten te
verloochenen. Bij uitstek Freek de Jonge is een succesvol voorbeeld.

Het is niet makkelijk in de kunst je geld te verdienen. Zonder subsidie is het
zelfs bijna onmogelijk. Als cabaretier ben je een uitzondering. Je hoeft niet
mee te dansen rond subsidiepotten. Juist omdat cabaret zich op een positieve
wijze verhoudt tot de maatschappij, heb ik er eind jaren tachtig voor gekozen.
Het cabaret is momenteel een bloeiende tak in de podiumkunsten. Er is veel
aanbod, maar er is ook veel publiek voor. Toch zit er wel degelijk subsidie op:
geen schouwburg kan namelijk zonder.

Met name de eerste jaren, als een artiest niet meteen een hype is en bekendheid
opbouwt, moet een schouwburg in jou willen investeren. Momenteel zul je als
ongesubsideerd artiest er terdege voor moeten zorgen dat er groei in je
publieksaantallen zitten, anders staan er voor jou vele andere cabaretiers te
trappelen om het podium te beklimmen. De concurrentie is moordend.

Cabaret valt voor veel mensen niet onder de noemer echte kunst, juist omdat je
er je geld mee kan verdienen. Als het goed te exploiteren is, kan het niet echt
vernieuwend zijn, denkt men. Kunst is alles wat het gewone volk niet zomaar
begrijpt of leuk vindt. Maar juist in het cabaret gebeuren de laatste jaren
interessante dingen: de ontwikkeling van een soort toneelcabaret, zoals Echte
Mannen, of Houts & de Ket, samenwerking met acteurs en toneelgezelschappen,
zoals NUHR, vormen van absurd beeldend theater, zoals Kommil Foo. Zelf reken ik
cabaret tot een vorm van toegepaste kunst. Het moet zich direct tot de
maatschappij verhouden, zowel inhoudelijk als commercieel.

K

UNSTENAARS lijken elke vier jaar, tijdens de dans om de subsidiepotten, meer op
verongelijkte ambtenaren dan op trotse vrijeberoepsbeoefenaren. Beschaamd heb ik
gekeken naar mijn helden van weleer, Stichting Orkater, die vorig jaar een
snelweg of druk kruispunt bezetten, omdat ze geen subsidie meer dreigden te
krijgen. Met wat zij doen, zou je toch zo goed als commercieel moeten kunnen
draaien. Daar moet toch genoeg publiek voor zijn in Nederland? Ze zouden er iets
minder vies van moeten zijn het grote publiek tegemoet te komen, ze zouden ook
commerciele klussen aan moeten pakken: maak maar eens wat leuks voor een
zorgverzekeraar.

Als kunst gesubsidieerd wordt, heeft ze de neiging zich in zichzelf terug te
trekken. Daar wordt niemand gelukkig van, de elite zelf in de eerste plaats
niet. Het is prettig, gezond zelfs, je te moeten verhouden tot de maatschappij,
te zoeken naar wat jouw plaats daarin is.

En dan: wie is die elite eigenlijk? Gewoon het nageslacht van de vorige elite.
Die heeft alleen maar de juiste bagage meegekregen om met een vlotte,
interessante babbel de gewenste hoeveelheid subsidie bij elkaar te krijgen. Maar
dat maatschappijvisie en zielenroerselen van deze elite zoveel interessanter
zijn dan van een telg uit de lage cultuur, daar geloof ik niks van.

In Elsevier van maart dit jaar betoogt Rikki Simons in 'De Grote Verlamming' dat
Nederland op het terrein van de beeldende kunst achterloopt, omdat de kunst zich
niet in het hart van de samenleving wenst te begeven. De subsidiecultuur creeert
een soort couveuse-avant-garde: er wordt kunst gemaakt met de rug naar het
publiek toe, voor slechts een kleine kunstelite, gesubsidieerd door die
ambtelijke overheid.

In het buitenland is het in de wereld van de beeldende kunst veel spannender en
leuker, volgens Simons, omdat toegankelijkheid, herkenbaarheid,
publieksvriendelijkheid en publieksbereik juist inspirerende uitdagingen vormen
in de frontlinies van de hedendaagse beeldende kunst. Kunst, de zogeheten 'hoge
kunst' dan, lijkt al decennialang met behulp van subsidie zijn best te doen
onaangenaam, negatief en onbegrijpelijk te zijn. Of shockerend, wat meer lijkt
op pure sensatiezucht.

Ik heb nu wel genoeg toneelvoorstellingen gezien waarin getoond wordt dat de
mens onvermogend is werkelijk te communiceren; dat in alle huwelijken mensen
langs elkaar heen gaan leven en misplaatste erotische verlangens koesteren en
dat soort ellende meer. Rikki Simons pleit ook voor andere vormen van
financiering: particuliere fondsenwerving, bedrijfsleven. Instellingen moeten
daaroor een helderder en opener beleid voeren.

Geef dus vooral subsidie aan alle kanalen en instanties die een brugfunctie
tussen vraag en aanbod vervullen, zodat de markt levendig wordt. Het gaat om het
creeren van de juiste omstandigheden: kunst-educatie van kleuter-af-aan, centra
voor kunstzinnige vorming voor de amateuristische kunstbeoefening,
kunstacademies en natuurlijk schouwburgen, concertzalen, musea. Maar die laatste
moeten ook weer niet te veel geld krijgen, anders zullen ze zich weer als een
kunstbastion opstellen.

Overheidsgeld kan ook besteed worden aan eenmalige uitbreidingen van bestaande
instellingen, zodat die beter kunnen concurreren en op den duur dus
zelfstandiger kunnen bestaan. Filmhuis Arnhem bijvoorbeeld is te klein om
belangrijke films snel te kunnen kopen. Tussen het verschijnen van recensies en
de vertoning zit vaak een halfjaar. Dan leeft het niet meer onder het publiek,
dus dan zit er maar tien man naar een nieuw meesterwerk te kijken.

De kunstmarkt moet sneller en veel minder log kunnen inspelen op wat interessant
is. In de schouwburgen heerst de moordende terreur van de seizoensbrochure. Na
de zomer rollen de impresario's over elkaar heen bij de schouwburgprogrammeurs
om vooral de eerste te zijn met hun aanbod voor het seizoen september 2002/mei
2003. Titel, inhoud en medewerkers dient de artiest dus nu al in te leveren op
een A-4'tje over het artistieke ei dat hij/zij in september 2002 gaat leggen. Zo
gaat het nooit bruisen in het land.

Veel kleine podia zijn de afgelopen twintig jaar opgeheven. Daar moest te veel
geld bij. Maar juist die podia zouden kunnen zorgen voor een humuslaag van
theatrale gebeurtenissen waar talenten zich kunnen ontwikkelen, waar kleine,
grootse dingen kunnen gebeuren, waar de lokale pers alert op in kan spelen, waar
de mensen voor in de rij willen staan.

Protest in de Tweede Kamer tegen de korting op subsidies voor
toneelgezelschappen, in oktober vorig jaar; in de auto de Haagse wethouder van
Cultuur, Engering, links artistiek leider Aus Greidanus van toneelgezelschap De
Appel. FOTO COR MULDER/ANP

Kunst ; Overheidssteun ; Economie ; Nationale Economie ; Kunst en Cultuur

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              65 of 108 DOCUMENTS

                                 de Volkskrant

                                  June 8, 2001

AGASSI ?

BYLINE: ERNST CLOWTING EN PETER DE GREEF

SECTION: Kunst; Pg. 2V

LENGTH: 762 words


Andre Agassi is niet meer op Roland Garros. Hij verloor woensdag kansloos van
Sebastian Grosjean. Agassi begon als een tornado, maar versteende toen
ex-president Bill Clinton op de tribune plaatsnam. Last van autoriteitenvrees?

Henk Kral, uitbanner van autoriteitenvrees bij ondernemers in Groningen: 'Bij
Agassi zou je de volgende theorie kunnen verzinnen: enorm gepusht door zijn
autoritaire ouders, lukt het hem de wereld van de topsport binnen te komen. Maar
het pushen gebeurt op een dusdanige intimiderende wijze dat Agassi een angst
voor zijn ouders ofwel een angst voor autoriteit ontwikkelt. Op een zeker moment
maakt de toptennisser zich los van zijn ouders, maar de angst is niet behandeld,
blijft aanwezig en komt naar boven op momenten dat bepaalde signalen die hem aan
het verleden herinneren worden getriggerd. Het is woensdag, Clinton betreedt de
tribune van Roland Garros met een houding die bij een ex-president van de
Verenigde Staten past. Agassi is Amerikaan. Amerikanen hebben een diep ontzag
voor hun president. De knop gaat om bij Agassi, oude gevoelens komen boven en
hij slaat geen bal meer goed. Het is maar een theorie, een sportpsycholoog moet
hier veel meer over kunnen vertellen.'

Peter Blitz, sportpsycholoog: 'Het is lastig te zeggen of Agassi inderdaad last
heeft gehad van autoriteitenvrees. Ik kan wel zeggen dat het psychologisch
gezien mogelijk is dat een persoon in het publiek zoveel extra betekenis voor je
heeft en zoveel extra druk legt, dat je spel daardoor even minder wordt.
Natuurlijk is iemand als Agassi wel gewend aan beroemdheden op de tribune, maar
de ene beroemdheid is de andere niet. Je kunt je voorstellen dat een
ex-president als Bill Clinton door zijn aanwezigheid het Amerikaan-zijn
benadrukt, een nationalistisch gevoel opwekt waardoor je extra druk voelt om
voor je land op te komen.'

Paul Haarhuis, tennisser: 'Er is ongetwijfeld een aantal spelers dat onder de
indruk raakt van iemand op de tribune, maar Agassi is daar de man niet naar. Die
heeft alles al meegemaakt en ik kan me niet voorstellen dat hij van Clinton
dusdanig onder de indruk raakt dat hij slechter gaat spelen. Die wordt van
niemand nerveus.

Of mij zoiets zou kunnen overkomen? Nou, pff, ik denk wel dat ik het in de gaten
zou hebben als er op de tribune ineens geklapt en gejuicht wordt voor iemand die
binnenkomt. Misschien zou ik even denken: o jee, maar daarna zou ik me toch
gewoon weer op mijn spel concentreren. Vroeger, toen werd ik misschien een
beetje zenuwachtig als er een nieuw vriendinnetje naast de baan stond.'

Jan Siemerink, tennisser: 'Paul heeft gelijk. Zo'n bang ventje is Agassi niet.
Toen hij nog met Brooke Shields was getrouwd, verkeerde hij alleen maar in
kringen waar types als Bill Clinton rondliepen. En als je de beroemdheden ziet
die hij jaarlijks voor zijn goeddoelmanifestatie uitnodigt. . .

Autoriteitenvrees heb je aan het begin van je carriere. Ik herinner me nog mijn
eerste wedstrijd tegen Stefan Edberg. Het enige dat ik dacht was: ik moet een
goede wedstrijd spelen, ik moet een goede wedstrijd spelen. Ik verloor met twee
keer 6-4 en stapte de baan af met een goed gevoel. Later besef je dat je
misschien had kunnen winnen als je je gewoon op de wedstrijd had
geconcentreerd.'

W. Urlings, burgemeester van Hoogeveen: 'Na Koninginnedag zijn we met een
groepje, onder wie de oudste inwoner van Hoogeveen, naar paleis Huis ten Bosch
gegaan. Je kunt niet zeggen dat bij de groep het zweet op de rug stond, maar er
was wel een bepaalde spanning. Koningin Beatrix kan echter als geen ander het
ijs breken. Voordat je het weet, zit je gezellig met elkaar te praten. Zoiets
kan alleen in Nederland, waar de doorsnee mens respect heeft voor autoriteit,
maar het moet niet te gek worden.

Dat geeft vreemde situaties. Zo denken buitenlanders dat wij gek zijn geworden
als ze in Den Haag op het Binnenhof premier Kok tegen het lijf lopen. Helemaal
als hij ook nog met omstanders in gesprek gaat. De president van Frankrijk
verlaagt zich niet tot een gesprek met het gewone volk.'

Andre Agassi na de wedstrijd over Bill Clinton: 'Oh. . . Was hij er?'

Bill Clinton in een interview met een Frans televisiestation over Andre Agassi:
'Ik ken Andre Agassi al jaren en ik beschouw hem als een vriend. Hij heeft mij
gesteund. Hij is een heel goede tennisser. Maar het voetenwerk van Grosjean was
heel snel. Het is lang geleden dat ik iemand zo goed heb zien spelen als hij in
de twee laatste sets.'

Tennis ; Psychologie ; Wetenschap en Techniek ; Sociale Wetenschappen ; Sport

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              66 of 108 DOCUMENTS

                                 de Volkskrant

                                  May 22, 2001

Museumplein is voor de burger

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 675 words

DATELINE: AMSTERDAM


Premier Kok stelde burgemeester Cohen er maandag officieel van op de hoogte dat
het huwelijk van Willem-Alexander en Maxima in Amsterdam zal plaatshebben. Cohen
had vorige week al 'signalen' gekregen.

Waarom Amsterdam? Dat vroeg Cohen ook en hij kreeg als antwoord van de premier:
'Het is de hoofdstad.' Willem-Alexander volgt zijn moeder in zijn keuze. Het is
de tweede keer dat de beoogde vorst(in) in Amsterdam trouwt. Alle inhuldigingen
hebben er wel plaatsgevonden.

Wie? Het kerkelijk en het burgerlijk huwelijk worden op dezelfde dag gesloten.
'Ik ga zelf het huwelijk sluiten', zegt Cohen. Tot nu toe is elk koninklijk
huwelijk gesloten door een burgemeester en Cohen zegt geen reden te zien van die
gewoonte af te wijken. Wie het kerkelijk huwelijk sluit, is nog niet bekend.

Waar? In de wet staat dat de inhuldiging in de hoofdstad moet plaatsvinden, maar
voor het huwelijk zijn er geen wettelijke voorschriften. Het burgerlijk huwelijk
kan in het stadhuis gesloten worden of in het Koninklijk Paleis op de Dam.
'Alles is nog mogelijk', zegt burgemeester Cohen.

Grote kanshebber voor de kerkelijke inzegening is de Nieuwe Kerk, maar vooral de
Westerkerk. Voor beide is wat te zeggen. De Nieuwe Kerk is gewend aan
koninklijke ceremonies. Na de inhuldiging van de eerste Oranje op 30 maart 1814
(koning Willem I) zijn alle koningen en koninginnen in de Nieuwe Kerk
ingehuldigd. De kerk wordt nu vooral gebruikt voor tentoonstellingen, lezingen
en concerten.

Wilhelmina en Juliana trouwden in Den Haag, de koningen voor hen in het
buitenland, in het land van hun echtgenotes. Beatrix brak met een traditie en
trouwde in 1966 in Amsterdam, in de Westerkerk. Beatrix heeft een speciale band
met de kerk. Ze trouwde er niet alleen, ze vierde er haar 25-jarig huwelijk en
haar zestigste verjaardag en ze kwam er om te bidden vlak voor haar inhuldiging.
De Westerkerk is een hervormde kerk.

Wie komen er? De stad komt op zijn kop te staan, zegt Cohen. Daarmee doelt hij
niet op mogelijke demonstraties, maar op een feest 'voor alle Amsterdammers'.
Die zullen worden vergezeld door vele bezoekers uit het land. Niet ondenkbaar is
dat die de een miljoen zullen overtreffen. Verder komen er gasten uit alle
hoeken van de hele wereld. Er zal heel wat adel te bewonderen zijn.

Waar is het feest? Centrum van de festiviteiten voor gewone burgers wordt het
Museumplein. Afhankelijk van de route van de koets zullen overal in de stad
festiviteiten zijn. 'Er kunnen best wel wat meer mensen langs de kant van de weg
staan dan zaterdag in Den Haag', merkte de burgemeester fijntjes op. Hij doelde
op het huwelijk tussen prins Constantijn en prinses Laurentien.

Wat voor weer zal het zijn? Voor 2 februari geldt volgens de klimatologie in De
Bilt een gemiddeld maximum van 5,2 graden, meldt weerman Klaas Dros van de
Volkskrant. 's Nachts ligt de norm rond -0,8 graden. De hoogste temperatuur die
is gemeten is 12,5 graden, in 1926. Als het zacht is, is het vaak ook
wisselvallig met veel wolken.

De zonnigste 2 februari was in 1959 met 8,7 uur zon in De Bilt, maar zoals
meestal op een zonnige winterdag lag de temperatuur laag. Het werd 's middags
niet warmer dan 1,9 graden. De laatste koudegolf waarin 2 februari viel, was in
1963. De gemiddelde temperatuur was overdag -5,7 graden.

Sinds 1961 heeft het op 2 februari in De Bilt twaalf keer gesneeuwd. Er is
statistisch 12 procent kans op een ijsdag. Hiervan spreken we als de temperatuur
het hele etmaal onder nul blijft. Er is een kans van 10 procent op een maximum
boven 10 graden. Verder blijft het vier van de tien dagen droog, terwijl in
slechts 4 procent van de gevallen er meer dan 10 mm neerslag valt. Op een
oranjezon van zes uur of meer is 12 procent kans. Maar in 35 van de honderd keer
is er geen straaltje zon te zien.

De huwelijksstoet van Beatrix en Claus nadert de Westerkerk, 10 maart 1966.
FOTO'S SPAARNESTAD

Feestdagen ; Koningshuizen ; Openbare orde ; Politiek en Staat ; Openbaar
Bestuur ; Recht ; Staatsrecht ; Staatsvormen ; Algemeen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              67 of 108 DOCUMENTS

                                 de Volkskrant

                                  May 14, 2001

Zwart-witfilm is 'a hard buy' in Cannes ; Gebroeders Coen over The Man Who
Wasn't There': 'Amerikaanse distributeurs willen het niet eens bekijken.'

BYLINE: VAN ONZE VERSLAGGEVER RONALD OCKHUYSEN

SECTION: Kunst; Pg. 2V

LENGTH: 617 words

DATELINE: CANNES


Joel en Ethan Coen praten niet graag over hun werk. De broers uit New York
(Blood Simple, Barton Fink, O Brother Where Art Thou?) vinden film een kunstvorm
waarnaar uitsluitend gekeken moet worden. Ethan Coen: 'Een meubelmaker weet ook
niet waarom hij een leuning de ene keer rond maakt en een andere keer recht.'

Na de premiere van The Man Who Wasn't There' zitten de broers ontspannen aan een
tafeltje in het luxueuze Carlton Hotel. Ze gaan hun best doen, zeggen ze. Ze
moeten wel, ditmaal. Hun film heet in marketingkringen 'a hard buy', omdat hij
in zwart-wit is gedraaid. Joel Coen: 'Zwart-wit wordt gezien als een artistiek
statement. Amerikaanse distributeurs willen het niet eens bekijken. Ze vinden
een zwart-witfilm iets dat alleen door snobs uit New York bedacht kan worden.'

Ethan Coen: 'Er is ons smalend gezegd dat het existentialisme nu toch echt
voorbij is.' Hinnekend van de lach: 'Existentialisme is in die kringen geen
compliment. De weerzin is onbegrijpelijk. O Brother Where Art Thou zag er toch
ook niet realistisch uit. Die film was ontkleurd, op het vale af soms. En werd
wel onze grootste hit in Amerika.'

Joel en Ethan Coen zijn habitue's in Cannes, waar in 1991 de Gouden Palm, de
regieprijs en de prijs voor de beste acteur (John Turturro) werd gewonnen met
Barton Fink. Joel Coen: 'Europa is goed voor ons, altijd geweest ook. Het
leeuwendeel van onze recettes komt uit Europa.'

The Man Who Wasn't There is een exact geregisseerde en stijlvol gefotografeerde
periode-film. Inspiratiebron voor dit levensverhaal van een kapper vormde het
oeuvre van de schrijver James M. Cain, van wie onder meer The Postman Allways
Rings Twice en Double Indemnity werden verfilmd. Joel Coen: 'Het ging ons om de
sfeer in zijn werk. De jaren veertig, de angst voor ufo's en onderdrukte
seksualiteit. Mensen beseften dat er zoveel meer was, maar de moed om te breken
met de tradities was er nog niet.'

Het idee ontstond tijdens de opnamen van The Hudsucker Proxy (1994). Joel Coen:
'We draaiden in een kapperswinkel waar een oude poster aan de muur hing met
allerlei kapsels uit de jaren veertig. Op een gegeven moment dacht ik: we moeten
iets doen met de man die ooit die kapsels knipte.'

Billy Bob Thornton speelt in The Man Who Wasn't There een ontevreden, vrijwel
niets zeggende kapper. Een kleine man met grote dromen, die hij hoopt te
verwezenlijken met geld uit een afperszaak. Zijn vergrijp vormt de opmaat van
een reeks dramatische gebeurtenissen.

Het werk van de Coens zet de Amerikaanse droom op zijn kop. De kapper slaagt
erin zijn schrale leven om te gooien, maar dient die inspanning te bekopen met
de doodstraf. Ethan Coen: 'Toch moet daar niet al te zwaar aan worden getild.
Wij vinden het een gelukkig einde. De kapper gaat het vol goede moed ergens
anders proberen.'

Het jaren sudderende idee - Ethan Coen: 'Het was voor ons zwart-wit, of helemaal
niet' - kon worden uitgewerkt nadat Europese filmaankopers vorig jaar in Cannes
vertrouwen toonden in het project. Het budget, 30 miljoen dollar, kwam rond. In
de zomer, kort nadat O Brother Where Art Thou? in Cannes was gepresenteerd,
begonnen de opnamen. Twee weken geleden was de film klaar. Ethan Coen: 'Dat is
snel. We konden ook niet anders. De kinderen moeten in september weer naar
school.'

Hij kijkt naar zijn broer, en dan bloedserieus: 'Daar ga ik weer. Ik had
gezworen dit soort wisecracks tijdens interviews niet meer te bezigen. Anders
gaan ook Europeanen ons zien als pedante mannetjes met vreemde ideeen over het
existentialisme van de gewone man.'

Dossier:

www.volkskrant.nl/cannes

Gebroeders Coen FOTO REUTERS

Filmindustrie ; Kunst en Cultuur ; Kunst ; Films

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              68 of 108 DOCUMENTS

                                 de Volkskrant

                                  May 10, 2001

Grafschennis bevestigt trend van groeiend antisemitisme

BYLINE: VAN ONZE VERSLAGGEVER PETER DE GRAAF

SECTION: Binnenland; Pg. 3

LENGTH: 819 words

DATELINE: OOSTERHOUT/ZALTBOMMEL


Binnen anderhalve week zijn in Zaltbommel en Oosterhout op vier begraafplaatsen
anti-joodse leuzen geklad. Volgens het CIDI dreigt Nederland te gemakkelijk aan
zulke uitingen te wennen. 'In dit klimaat kan antisemitisme gedijen.'

De politie van Oosterhout heeft aanwijzingen dat de recente grafschennis op de
joodse begraafplaats op de Vrachelse Heide het werk is van rechts-extremisten.
De antisemitische opschriften zijn zo precies gespeld en getekend, dat ze niet
zomaar door baldadige jongeren kunnen zijn gemaakt.

Op zeventig joodse grafstenen werden vorige week niet alleen hakenkruisen
gekalkt, maar ook White Power-tekens, het symbool van neofascisten dat is
overgewaaid uit de VS. Ze zijn opvallend correct getekend. De swastika's staan
rechtsom, en niet linksom zoals vaak op muurteksten wordt aangetroffen. Ook de
vierkante lus met haken is een correcte afbeelding van het White Power-teken.
'Je moet echt in die kringen vertoeven om zulke tekens aan te brengen', aldus de
politie .

De grafstenen waren ook besmeurd met de leuzen 'Juden raus' en 'Wir sind
zuruck'. Het onderzoek naar de grafschennis vordert gestaag. De politie wil
echter niet zeggen of zij al verdachten op het spoor is. Op de begraafplaats
zijn schoenafdrukken aangetroffen.

Het Centrum Informatie en Documentatie Israel (CIDI) sluit niet uit dat de
daders banden hebben met de extreem-rechtse Nederlandse Volksunie. Vorig jaar
werden twee sympathisanten van de NVU veroordeeld tot celstraffen van drie en
twee weken wegens bekladding van joodse monumenten in Den Haag.

De politie bevestigt dat 'ook in de hoek van de NVU' wordt gezocht. Ook de
Binnenlandse Veiligheidsdienst onderzoekt de grafschennis. De BVD kijkt eveneens
naar verbanden met de vernielingen op de joodse begraafplaats in Zaltbommel
afgelopen weekeinde. Daar werden zeven grafstenen beklad met hakenkruisen,
SS-tekens en teksten als 'Juden raus'. Betwijfeld wordt echter of de daders
dezelfde zijn. Uit grafologisch onderzoek bleken geen duidelijke overeenkomsten.
De graffiti in Oosterhout waren zwart, die in Zaltbommel oranje-geel.

Afgelopen dinsdag werden op de Algemene Begraafplaats drie graven beklad met
hakenkruisen en de letters WP (White Power). Gisteravond werd een
bezinningsbijeenkomst aan de Waalkade gehouden, georganiseerd door het
gemeentebestuur. Volgens burgemeester M. Peereboom was er in Zaltbommel een
grote behoefte om 'verdriet en woede te delen'.

Het CIDI meent dat de grafschendingen in Oosterhout en Zaltbommel de trend
bevestigen van een groeiend aantal antisemitische uitingen in Nederland. Uit het
recent verschenen jaaroverzicht 2000 blijkt dat joodse begraafplaatsen,
monumenten, synagogen en gebouwen bijna vijftig keer het doelwit waren van
vandalen. Daarmee verviervoudigde het aantal meldingen van anti-joods vandalisme
ten opzichte van 1999. Ook het aantal meldingen van fysieke en verbale
bedreigingen van joden nam flink toe, evenals het aantal neonazistische leuzen
op muren en schuttingen.

Adjunct-directeur H. Hirschfeld van het CIDI waarschuwt vooral voor een
'gewenningsproces' in Nederland, waarbij niemand meer echt opkijkt van
antisemitische leuzen als 'Hamas, hamas, joden aan het gas'. Ze constateert dat
de slogans uit het voetbalstadion overslaan naar de straat. Hirsch;feld: 'Ik zeg
niet dat Nederland antisemitisch is. Maar er is wel een klimaat ontstaan waarin
antisemitisme kan gedijen.'

Niet alleen extreem-rechts maakt zich schuldig aan uitingen van jodenhaat. Ook
in islamitische groeperingen groeit het antisemitisme. Bij dertien ernstige
incidenten waren vorig jaar Marokkanen betrokken. 'Het stemt treurig dat
antisemitisme voorkomt bij mensen die zelf het mikpunt van xenofoob gedrag
zijn', vindt het CIDI.

Vorige week sprak ook premier Kok zijn verontrusting uit over de schending van
joodse begraafplaatsen, die hij 'een vreselijke intimidatie' noemde. Tijdens een
congres over de holocaust zei hij dat er geen sprake is van eenmalige
incidenten, veroorzaakt door baldadige jongeren: 'Hier zit blijkbaar een systeem
achter'.

Harde bewijzen voor die bewering zijn nog niet gevonden. Ook het CIDI heeft nog
geen systeem kunnen bespeuren achter de antisemitische incidenten. Vorig jaar
werden twee begraafplaatsen (in Amersfoort en Putte) en zes synagogen beklad.

Volgens het CIDI moet de politie scherper reageren op aangiften van
antisemitisme. Ook gewone burgers en media moeten alerter zijn op anti-joodse
uitingen. Volgens Hirschfeld worden zulke sentimenten, of ze nu van
rechts-radicalen of van baldadige jongeren komen, onvoldoende serieus genomen in
de samenleving. Ook de recente demonstratie door extreem-rechts in Kerkrade,
goedgekeurd door de rechter, vindt Hirschfeld een voorbeeld van het 'sluipende
gewenningsproces'.

Discriminatie ; Jodendom ; Vernielingen en vandalisme ; Recht ; Criminaliteit ;
Delicten ; Levensbeschouwing ; Religie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              69 of 108 DOCUMENTS

                                 de Volkskrant

                                  May 9, 2001

Bij een blinddoek past geen hoofddoek

BYLINE: AFSHIN ELLIAN EN PAUL ZOONTJENS

SECTION: Forum; Pg. 7

LENGTH: 1036 words


Een griffier mag in de rechtszaal geen hoofddoek dragen, oordeelde de Zwolse
rechtbank. Dat een sollicitante op die gronden is afgewezen, noemen Afshin
Ellian en Paul Zoontjens terecht. De onpartijdigheid van de rechter mag op geen
enkele manier ter discussie staan.

ONLANGS heeft de rechtbank Zwolle een vrouw afgewezen, die op het
sollicitatiegesprek te kennen gaf als hulpgriffier een hoofddoek te willen
dragen bij de rechtszittingen (de Volkskrant, 27 april). Volgens de rechtbank
zou met het dragen van een hoofddoek de onafhankelijkheid van de rechter in het
gedrang komen.

Het Kamerlid Halsema wil nu van de minister van Justitie weten of deze bereid
is, indien nodig, zijn beleid zodanig aan te passen dat het dragen van een
hoofddoek sollicitanten nergens wordt tegengeworpen. De zaak is momenteel in
behandeling bij de Commissie Gelijke Behandeling te Utrecht.

De hoofddoek is uitgegroeid tot het symbool van de waardenconflicten die met de
wording van de multiculturele samenleving gepaard gaan. In het conflict dat hier
zichtbaar wordt, zijn naar onze mening fundamentele belangen van de rechtsstaat
gemoeid. Wat ons betreft kunnen de minister en de Commissie Gelijke Behandeling
maar tot een conclusie komen: het dragen van een hoofddoek in de rechtszaal
behoort te worden uitgesloten.

De hoofddoek is voor de drager de uitdrukking van het behoren tot een
islamitische geloofsgemeenschap, maar dikwijls ook, in toenemende mate zelfs bij
jonge vrouwen, van een eigen culturele identiteit. In de West-Europese cultuur
lijkt er inmiddels ten aanzien van dit verschijnsel een zekere gewenning te zijn
opgetreden. Op een enkele hoofdredactrice na zijn er in ons land niet veel
mensen meer die het associeren met vrouwenonderdrukking.

In de praktijk blijken evenwel nog twee groepen van problemen te bestaan. Het
dragen van een hoofddoek wordt door sommigen niet wenselijk geacht op bepaalde
plaatsen, zoals scholen, voor zover de daarmee gepaard gaande nadruk op het
islamitisch geloof afbreuk doet aan de aard van het werk. Verder roept het
praktische problemen op: het kan ongelukken veroorzaken bij gymnastiekles of in
strijd komen met hygienevoorschriften in een ziekenhuis.

De gevallen waarin het in onze jurisprudentie een rol speelt, betreffen
voornamelijk relaties tussen particulieren. In het merendeel ervan wordt het
dragen van een hoofddoek toegestaan vanwege de vrijheid van godsdienst of het
verbod van discriminatie wegens geslacht. Er zijn echter goede gronden om in het
geval Zwolle het dragen van een hoofddoek juist te verbieden.

In Reglement II, een besluit op basis van de Wet op de Rechterlijke Organisatie
dat kostuumvoorschriften bevat voor rechterlijke ambtenaren en advocaten en
procureurs in de rechtszaal, wordt het dragen van een toga en een bef door de
griffier verplicht gesteld. Deze moeten van een bepaalde snit en stof zijn.
Tevens kan een baret worden gedragen, waarvan de vorm en het basismateriaal ook
nauwkeurig zijn vastgelegd.

Dit reglement is de uitwerking van een uit 1838 daterende wettelijke bepaling
die voorschrijft dat 'de orde van de inwendige dienst' van de gerechten in
Nederland uniform moet worden geregeld. De kledingvoorschriften in de rechtszaal
geven uitdrukking aan de waardigheid van het rechterlijk bedrijf en aan de
onpartijdigheid en onafhankelijkheid van de rechters. Het is de manier waarop
het recht zich wil presenteren aan de gewone burgers ongeacht hun ras, klasse of
religie. Het ligt daarom voor de hand de kledingvoorschriften uitputtend te
interpreteren: toegestaan is wat het reglement aan kleding voorschrijft, niet
meer en niet minder. Een hoofddoek hoort daar niet bij.

Leveren de voorschriften dan niet verboden onderscheid naar godsdienst of
geslacht opt Als er geen objectieve rechtvaardigingsgrond aanwezig is, zou dat
het geval kunnen zijn. Hier past in wezen een afweging van belangen, het te
beschermen belang dat iemand heeft bij het dragen van een hoofddoek enerzijds en
het belang van kledingvoorschriften in de rechtszaal anderzijds.

In de islamitische geloofswereld bestaan concurrerende theologische
interpretaties omtrent voorgeschreven kleding, zoals het dragen van een
hoofddoek, een chadar (vooral in Iran) of borga (Afghanistan). Ook zijn er
interpretaties waarbij geen kledingvoorschriften gelden.

Voor ons staat vast dat het dragen van een hoofddoek uiteindelijk berust op een
keuze van het individu. Het is geen met de aard van het islamitische geloof
strikt samenhangende zaak, in de zin dat iemand van haar geloof afstand doet als
zij het hoofddoekje niet draagt. Wat we wel zien is dat in een land als Iran het
dragen van islamitische kleding in openbare functies verplicht is, terwijl
bijvoorbeeld in Turkije juist een absoluut verbod geldt.

Op grond van het in Nederland geldende constitutionele beginsel van scheiding
van kerk en staat dienen magistraten vrij van zichtbare theologische of
ideologische elementen in de rechtszaal te verschijnen. De neutrale beginselen
van de rechtsstaat fungeren als waarborgen voor de religieuze diversiteit en de
pluriformiteit van de vrije samenleving. Het is van belang dat de rechter, ook
naar 'nieuwe' Nederlanders en vreemdelingen toe, een beeld uitstraalt van
onafhankelijkheid en onpartijdigheid.

Indien de hoofddoek gebruikelijk wordt zal dit een impliciete keuze betekenen
voor een bepaalde interpretatie van de islam. Daardoor zal bij de burgers de
schijn van partijdigheid worden gewekt. En dit is in strijd met de rechten van
de mens. Immers, ieder heeft recht op een onafhankelijke en onpartijdige rechter
bij de behandeling van zijn zaak. Het toelaten van de hoofddoek in de rechtszaal
is in strijd met het EVRM, het Europese mensenrechtenverdrag.

Een geblinddoekte Vrouwe Justitia kan slechts met grote inspanning voor
partijdigheid worden behoed, laat staan wanneer zij een hoofddoek draagt.

Afshin Ellian is werkzaam aan de rechtenfaculteit van de Universiteit van
Amsterdam. Paul Zoontjens aan de rechtenfaculteit van de Katholieke Universiteit
Brabant.

FOTO DANIEL KONING - DE VOLKSKRANT Rechtbank in Amsterdam.

Rechterlijke macht ; Islam ; Levensbeschouwing ; Religie ; Recht ; Justitie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              70 of 108 DOCUMENTS

                                 de Volkskrant

                                  May 9, 2001

Een land zonder gsm en internet

BYLINE: JAN VAN DER PUTTEN

SECTION: stroom; Pg. 5

LENGTH: 1247 words


Noord-Korea is het laatste land waar het informatietijdperk nog moet beginnen.
De Noord-Koreanen doen het zonder e-mail en mobiele telefoon. De media
verheerlijken slechts de grote leider Kim Jong Il. Is er iets gebeurd dan, in
Rwanda?

GEHOORD van een toerist in Noord-Korea's hoofdstad Pyongyang. In een uitsluitend
voor buitenlanders bestemde muziekzaak had hij gevraagd naar Mozart. Nee, daar
had de platenverkoopster nog nooit van gehoord. The Beatles of Michael Jackson
dan. Eveneens onbekend. Maar ze had wel mooie politieke hymnes uit eigen land in
de aanbieding.

Een andere buitenlander raakt aan de praat met een chauffeur. Jaren geleden had
de man voor een Noord-Koreaanse diplomaat in Rwanda gewerkt. 'Verschrikkelijk
wat er daarna in Rwanda is gebeurd, nietwaar?', vraagt de buitenlander. Hij
krijgt geen meelevend antwoord, maar een onverwachte wedervraag: 'Wat is er dan
gebeurd?'

De inwoners van het meest gesloten land van de wereld leven buiten de
geschiedenis. Het onderwijs en de media willen dat zo houden. Volgens schaarse
berichten hebben veel scholen op het platteland geen boeken, geen ramen en geen
verwarming, en door een gebrek aan voedsel vaak ook weinig kinderen. Daar wordt
dus bar weinig geleerd.

In de uitstalkast Pyongyang is de situatie beter. De vijftienhonderd leerlingen
van de middelbare school die altijd aan buitenlandse delegaties wordt geshowd,
vertonen geen tekenen van ondervoeding. De school blijkt vooral op te leiden tot
politiek correct denken. Ze hangt vol met portretten en leuzen van de Grote
Leider Kim Il Sung en zijn zoon en opvolger, de Geliefde Leider Kim Jong Il.

Een klaslokaal is geheel ingericht voor de eredienst aan Kim Jong Il. Foto's
tonen de Geliefde Leider als kind, zijn vriendjes onderwijzend in de juiste
leer. Toen al. Het devies van de school staat boven de ingang: 'Laten we trouwe
zoons en dochters worden van onze geeerbiedigde vader Generaal Kim Jong Il!'

Op een piepkleine bovenlaag na weten de Noord-Koreanen nergens van. Ze weten
niet eens wat er in hun eigen land aan de gang is, laat staan in het buitenland.
De media hebben wel wat anders te doen dan te informeren: het is hun taak de lof
te zingen van de beide Kims.

Het enige tv-kanaal geeft de toon aan. Het nieuws bestaat uitsluitend uit
officiele activiteiten: inspectiebezoeken van de Geliefde Leider, vergaderingen
en huldebetoon aan Kim Il Sung. In de rest van de programma's wemelt het van de
heroische boeren en boerinnen en de heldhaftige soldaten.

Geen woord over hongersnood, economische verlamming, energieschaarste of de
politieke vervolging, die de strafkampen zou hebben gevuld met 200 duizend
mensen. Maar soms verraadt de tv ongewild toch geheimen, zoals in de afgelopen
strenge winter, toen iedereen op een plechtigheid binnenshuis een dikke jas aan
had. Er was dus geen verwarming.

Noord-Korea is het laatste land ter wereld waar het informatietijdperk nog moet
beginnen. Behalve mobiele telefoon is er ook geen internet, dus ook geen e-mail.
In maart van dit jaar onthulde het persbureau Nieuw China dat er een intranet is
opgebouwd, voorbehouden aan duizend hoge functionarissen en wetenschapsmensen.
Een nog kleinere elite is het vergund op het echte internet te surfen. Inbellen
gebeurt bij een server in het buitenland.

Kim Jong Il's oudste zoon en vermoedelijke troonopvolger, Kim Jong Nam, heeft in
Rusland en Zwitserland geleerd voor computer-expert. Hij is belast met
Noord-Korea's ultrageheime IT-beleid. Dat kan de achtergrond zijn van zijn
mislukte reis vorige week naar Japan, waar hij met een vals paspoort probeerde
binnen te komen. Hij had in Tokio Disneyland willen bezoeken, zei hij. In
werkelijkheid zou hij elektronische spionage hebben willen plegen.

Soms lekt er nieuws over dit Kafka-land uit via vluchtelingen, maar dat is
meestal oncontroleerbaar. Via buitenlandse hulporganisaties komt er soms iets
naar buiten, maar die clubs zitten in een glazen huisje en zijn doodsbang de
autoriteiten voor het hoofd te stoten. Ze waren dan ook heel ongelukkig met de
onthullingen van een Duitse arts over de verschrikkingen in de gezondheidszorg
(ziekenhuizen zonder elektriciteit, operaties zonder verdoving). Hij werd het
land uitgezet.

In China kunnen buitenlandse correspondenten de censuur soms doorbreken. In
Noord-Korea niet. Er zijn er vijf: vier Chinezen en de Rus Denis Dubrovin van
het persbureau Ital-Tass. Hij mag niets, vertelt hij: 'Ik mag niet praten met
gewone mensen, ik mag het binnenland niet in, ik mag niet kopen in gewone
winkels.'

Eigenlijk mag hij alleen maar regeringscommuniques doorseinen. Hij geeft eerlijk
toe dat hij net als de Noord-Koreanen niet weet wat er gaande is. Hij lijkt er
niet erg onder te lijden, want hij mag wel allerlei dingen die voor de gewone
man niet zijn weggelegd: bowlen, golfen, zwemmen, tennissen en gokken in het
plaatselijke casino, alles te betalen in harde dollars.

Het toonaangevende blad in Noord-Korea is de Rodong Shimbun, spreekbuis van de
regerende Arbeiderspartij. Het nieuws bestaat uit zelflofprijzingen en
propaganda. Voor de piepkleine internationale kolonie is er het weekblad The
Pyongyang Times, een dun tabloid waarin alles staat wat de buitenlander mag
weten.

Dat is niet veel, als we mogen afgaan op het nummer van 21 april, Juche 90
(2001). Juche 90 betekent het negentigste jaar van Noord-Korea's eigen
jaartelling, die begon op de geboortedag van de Grote Leider.

De gehele voorpagina gaat over inspectiebezoeken van Kim Jong Il aan bedrijven
en een militaire eenheid. Overal geeft hij on-the-spot-guidance en benadrukt hij
'de noodzaak om president Kim Il Sungs onsterfelijke daden te verheerlijken'.

Dat laatste gebeurt in de rest van het blaadje. Sinds Jahweh in het Oude
Testament is een Opperwezen niet meer zo geloofd en geprezen. De heroische
superlatieven springen de pagina's uit. De rest van het binnenlandse nieuws
bestaat voornamelijk uit verslagen van officiele plechtigheden. Het buitenlandse
nieuws wordt bijna geheel gevormd uit aanvallen op de Verenigde Staten.

De boekenshops op het vliegveld en in het hotel bieden al even weinig variatie.
Prominent uitgestald staan de werken van Vader en Zoon, in het Koreaans en in de
wereldtalen. Voor drie dollar is een in het rood gevat bijbeltje te koop,
getiteld Grote Gids van de journalisten.

De gids is de Geliefde Leider zelf, die de journalisten onder zijn 'edelmoedige
bescherming' heeft genomen. Hij verschaft hun 'heldere orientatie', zodat hun
producten 'tegemoetkomen aan zowel de bedoelingen van de Partij als de
verwachtingen van het publiek'.

Zo nam hij, dankzij zijn 'uitzonderlijke intelligentie', het initiatief om 's
ochtends de radiouitzendingen te openen met de onsterfelijke revolutionaire
hymne Lied van Generaal Kim Il Sung. Vele malen gaf hij journalisten instructies
en hielp hij hen aan materiaal, zelfs stelde hij een keer zijn auto ter
beschikking, dit alles om hen in staat te stellen hun werk ten behoeve van
Leider en Partij zo goed mogelijk te vervullen. Journalisten die met de Geliefde
Leider in contact komen, worden zonder uitzondering overmand door ontroering en
dankbaarheid.

Een Noord-Koreaanse oppasser voor journalisten. Het portret is van de overleden
dictator Kim Il Sung. AP PHOTO

Wetenschap en Techniek ; Technische Wetenschappen ; Instrumenten en Apparaten ;
Nieuwe media ; Recht ; Politiek en Staat ; Staatsrecht ; Mensenrechten ; Media ;
Journalistiek

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              71 of 108 DOCUMENTS

                                 de Volkskrant

                                  May 8, 2001

Fokverbod en aborteerplicht frustreren opkoopregeling varkens

BYLINE: VAN ONZE VERSLAGGEVER PETER DE GRAAF

SECTION: Binnenland; Pg. 2

LENGTH: 767 words

DATELINE: ENTER


Gezien de verplichtingen die gekoppeld zijn aan de opkoopregeling is de animo
ervoor onder varkensboeren zeer gering. Slechts zes bedrijven buiten
MKZ-gebieden hebben zich ervoor gemeld. Het welzijn van de beesten telt even
niet.

'De welzijnsproblemen onder varkens gelden al vijf weken', zegt varkenshouder J.
Brok in Enter, bij Almelo. 'Die paar weken kunnen er nog bij om een financiele
strop te vermijden. Want de MKZ-crisis is bijna afgelopen.'

Brok is net als andere varkensboeren in Oost- en Noord-Nederland aan het rekenen
geslagen. Aan een opkoopregeling van 55 gulden per big, zonder verdere
verplichtingen, zou hij meegedaan hebben. Maar het fokverbod van zeker een maand
en de aborteerplicht voor zeugen die tot veertig dagen drachtig zijn, hebben
voor hem de deur dicht gedaan.

Die verplichtingen betekenen dat hij over tien weken 'zonder biggenproductie'
komt te zitten en dat voor een periode van minstens tien weken. 'Redelijkerwijs
zijn we dan weer MKZ-vrij. Maar tegen die tijd zijn onze stallen leeg', aldus
Brok.

Maar hoe zit het dan met de welzijnsproblemen, waarover de varkensboeren weken
geleden al alarm sloegen? Om die reden werd de opkoopregeling in het leven
geroepen. Brok, bestuurslid van de radicale varkenshoudersbond NVV, ontkent de
welzijnsproblemen niet. Op zijn zeugenbedrijf (300 zeugen) zitten normaal
elfhonderd biggen, nu zijn dat er bijna tweeduizend. Een ongebruikte koeienstal
heeft hem voorlopig gered. Komende woensdag doet hij vierhonderd biggen van de
hand, tegen een zeer lage prijs, om wat ruimte te creeren.

Zo schippert elke boer met zeugen en biggen, weet J. Bosgoed uit Schalkhaar. Ze
bouwen een extra afdak tegen de stal, of huren een lege stal of loods in de
buurt. Sommigen laten de beesten zelfs buiten lopen, ook al overtreden ze
daarmee de MKZ-regelgeving.

Boer Bosgoed heeft spontaan de krant gebeld om uit te leggen waarom de meeste
varkensboeren niet meedoen aan de opkoopregeling. 'Gewone burgers tekenen toch
ook niet hun eigen doodvonnis?' Zijn reactie is opmerkelijk, omdat hij zelf wel
meedoet aan de opkoopregeling voor MKZ-gebieden. Maar Bosgoed heeft 'makkelijk'
praten: hij heeft alleen vleesvarkens, geen zeugen.

Bosgoed: 'Een gemiddeld zeugenbedrijf heeft 150 biggen per week, die, zeg maar,
15 duizend gulden opbrengen. Al zeven weken hebben die boeren niet gebeurd, dat
is een ton. Daarentegen geven ze wel twintigduizend gulden extra aan voer uit.
Want de biggen die niet worden afgevoerd, moeten wel vreten.'

Als boeren in die situatie aan de opkoopregeling meedoen, tekenen ze volgens
Bosgoed voor hun eigen faillissement. Hij kent veel collega's die zeggen: 'Ze
kunnen doodvallen met hun opkoopregeling.' Sommige lokale Rabobanken zouden de
boeren zelfs hebben afgeraden van de regeling gebruik te maken.

De meeste varkenshouders denken het met allerlei noodoplossingen nog wel tot het
einde van de MKZ-crisis uit te kunnen zingen. Brok geeft grif toe dat de
welzijnsproblemen nu even op het tweede plan komen. 'De opkoopregeling komt veel
te laat. De financiele risico's zijn nu veel groter dan de welzijnsproblemen.'
Maar als er vandaag een nieuw geval van MKZ wordt ontdekt, dan staat Brok morgen
als eerste in de rij voor de opkoopregeling.

Volgens cijfers van het ministerie van Landbouw hebben tot dusver zes boeren
buiten de MKZ-gebieden zich gemeld voor de opkoopregeling. Het departement is
verbaasd over de geringe belangstelling.

LTO schrijft de geringe animo ook toe aan de opheffing van het vervoersverbod in
Oost- en Noord-Nederland. Daardoor mogen biggen weer vervoerd worden naar
varkensmesterijen en varkens naar de slachterij. Omdat uit die delen van
Nederland nog steeds geen vlees mag worden geexporteerd (in tegenstelling tot
Zuid-Nederland), is de afzet echter beperkt en zijn de prijzen bijzonder laag.
In Oost-Nederland betaalt de slachterij 1,72 gulden per kilo voor een
slachtvarken, terwijl een Brabantse slachter 3,25 gulden per kilo neertelt. 'En
de smaak van het vlees is toch echt hetzelfde', beweert varkensboer Brok.

De bijzonder lage prijzen in combinatie met de onaantrekkelijke voorwaarden van
de opkoopregeling leiden ertoe dat de boeren de ontwikkelingen nog even
afwachten.

Boer Brok: 'Als het meezit, mogen we half mei weer exporteren. De Europese markt
is goed. Rusland betaalt een hoge biggenprijs.' Het ministerie van Landbouw
onthoudt zich van zulke speculaties.

Veeteelt ; Ziekten ; Overheidsbeleid ; Politiek en Staat ; Openbaar Bestuur ;
Gezondheid ; Geneeskunde ; Economie ; Bedrijfstakken ; Agrarische Sector ;
Landbouw

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              72 of 108 DOCUMENTS

                                 de Volkskrant

                                  May 4, 2001

Een grauwe wereld krijgt kleur ; SCHOTSE LAURA HIRD VERRAST MET EERSTE ROMAN

BYLINE: HANS BOUMAN

SECTION: cicero; Pg. 2

LENGTH: 1373 words


HET GAAT GOED met Schotland. De olie-industrie floreert, in Edinburgh zetelt een
eigen parlement, zowel Britse als Europese subsidies stromen rijkelijk binnen en
zelfs de door de Engelse ingepikte Stone of Scone - waarop heel vroeger de
Schotse koningen werden gekroond - is weer terug. Ook met de Schotse letteren
gaat het uitstekend. James Kelman heeft de Booker Prize gewonnen, Irvine Welsh
heeft de jongeren aller landen bereikt, en in zijn kielzog doen ook andere jonge
Schotse schrijvers als Alan Warner, Duncan McLean, Gordon Legge en Janice
Galloway van zich spreken.

Een van de gebeurtenissen die de opkomst van een nieuwe generatie Schotse
schrijvers markeerde en stimuleerde, was de oprichting van het tijdschrift Rebel
Inc. in 1992. De drijvende kracht achter dit tijdschrift was Kevin Wiliamson.
Van Welsh tot Warner en van McLean tot Legge, allemaal publiceerden ze in Rebel
Inc., en dwongen zo contracten af bij vaak gerenommeerde uitgeverijen. In 1995
meende Williamson dat het tijdschrift zijn functie had gehad en hief het op. En
jaar later blies de Edinburgse uitgeverij Canongate Rebel Inc. nieuw leven in,
door onder die naam een literaire imprint te beginnen. Verantwoordelijk
uitgever: Kevin Wiliamson.

Een van de laatste auteurs die Williamson in zijn tijdschrift liet debuteren was
Laura J. Hird, die inmiddels gewoon als Laura Hird door het leven gaat. Zij werd
tevens een van zijn eerste 'eigen' auteurs: in 1997 debuteerde ze met de
verhalenbundel Nail. Twee jaar later kwam ze met haar eerste roman, Born Free,
nu verschenen in Nederlandse vertaling, onder dezelfde titel.

Ik zal het maar eerlijk toegeven: hoewel ik de opkomst van de nieuwe, vitale
generatie Schotse schrijvers met veel belangstelling heb gevolgd en er in de
Volkskrant verschillende malen over heb bericht, heb ik Laura Hird tot voor
kort, op een enkel verhaal na, links laten liggen. Zeer ten onrechte, moet ik nu
concluderen. Want met Born Free bewijst ze in een klap dat ze tot de meest
getalenteerde schrijvers van haar generatie behoort. Sterker: als ik moest
kiezen tussen haar en Irvine Welsh, dan wist ik het wel.

Op het eerste gezicht is het wereldje dat Hird beschrijft niet buitengewoon
spannend. Geen slikkende en spuitende jonge outcasts hier, maar een verscheurd
arbeidersgezin: de Scotts. Vader buschauffeur, moeder werkzaam bij een
bookmaker, kinderen op school. En allemaal onaardig tegen elkaar:
generatieconflict, vastgelopen huwelijk, van die dingen. Maar het gaat
natuurlijk niet om het verhaal, maar om de manier waarop het verhaal wordt
verteld, en daarin toont Hird haar grote talent.

Vader Vic, moeder Angie, dochter Joni en zoon Jake komen om de beurt allemaal
zelf aan het woord, in naar hen genoemde hoofdstukken. En deze vier bijna altijd
overtuigende stemmen verrichten het wonder: ze brengen een grauwe wereld
overtuigend tot leven en geven alle personages hun eigen individuele kleur.

Als eerste maken we kennis met Joni, 15 jaar, en eigenlijk wel klaar met de
school waarop ze zit. Liever spijbelt ze, bijvoorbeeld om kleren te jatten bij
British Home Stores. Ouderwets en goedkoop, dat weet zij ook wel, maar de
bewakingsdienst is er zo lekker sullig. Joni is hevig toe aan nadere
kennismaking met het andere geslacht. Ze raakt al opgewonden als ze een
onbekende jongen op straat ziet plassen. Verder droomt ze van Robbie, Richard en
de oom van haar vriendin, aan wie ze haar maagdelijkheid wil verliezen. In de
tussentijd behelpt ze zich met 'X2-en', 'een van de beste dingen die er voor de
mens zijn uitgevonden'.

Joni's een jaar jongere broer Jake houdt zich weliswaar intensief bezig met
computerspelletjes en schrijft daarnaast gedichten, ook bij hem is de
seksualiteit ontloken. En bij zijn sterker uitgevallen klasgenoten, waarvan een
hem dwingt elke week een seksblad voor hem te kopen. Jake droomt weg (en trekt
zich af) bij foto's van Kate Moss, maar met de werkelijkheid kan hij nog niet
overweg. De wijze waarop Hird in de huid weet te kruipen van dit puberjochie,
getuigt van veel inlevingsvermogen: 'Ik doe het in mijn broek als ik iets tegen
een meisje moet zeggen. Als ze lelijk is dan valt het wel mee, net of je tegen
een jongen praat, maar als iemand die er maar een beetje aardig uitziet me
aanspreekt, trek in mij als een schildpad in mijzelf terug. Dat snap ik echt
niet van seks.'

Niet alleen de jongere generatie Scott is in de greep van de seksualiteit, ook
het bestaan van moeder Angie wordt erdoor beheerst. Zij aast op haar baas bij
het bookmakerskantoor. Tijdens een afspraakje, waarvan ze vurig hoopt dat hij in
bed zal eindigen, besluit ze voor het eerst sinds drie jaar weer alcohol te
drinken, met als voorspelbaar gevolg dat ze na een periode van stabiliteit
opnieuw aan de drank raakt.

En dan is er vader Vic. Hij is het enige gezinslid voor wie seks geen rol van
betekenis speelt. Gebukt als hij gaat onder de spanningen in het gezin, is hij
aan de prozac, en sinds het gebruik van dit antidepressivum heeft hij geen
erectie meer gehad. Vic is het prototype van de goeie sul. Als zijn vrouw,
wegens overmatig drankgebruik, zo luid ligt te snurken dat hij er niet van kan
slapen, gaat hij maar op de bank liggen, waar hij 's morgens gebroken wakker
wordt. 'Hoe is het mogelijk dat ik zoveel uren werk en uiteindelijk toch als een
schooier op de bank moet slapen?'

Hird glorieert in de wijze waarop ze de veranderende sociale rollen van haar
personages schetst. Jake, die op school een piepeltje is, betoont zich een
bekwaam manipulator van zijn vader. Omdat het computerspelletje 'Resident evil
2' het om de en of andere reden niet doet, en omdat Vic nog niet aan Angie heeft
gevraagd of hij het spelletje 'Fifa 98' voor zijn zoon mag kopen, praat Jake
zijn vader drie pond uit zijn zak. Wanneer Vic vervolgens een poging doet tot
nader contact, wordt hij afgescheept met een 'ga fietsen, pa'. Als Jake
vertrokken is, evalueert Vic: 'Maar we zijn wel twaalf minuten samen geweest.
Het is een begin. En het heeft me maar drie pond gekost.'

Natuurlijk kun je je bij zinnetjes als bovenstaande afvragen of Hird van Vic
geen al te grote sukkel maakt, en zo zijn er meer momenten waarop de grenzen van
de geloofwaardigheid in zicht dreigen te komen.

Bijvoorbeeld als Jake zichzelf beschrijft: 'Springend over straat druk ik op
bellen, trap ik een paar vuilniszakken de straat over en spuug ik overal in het
rond. Niemand zegt er iets van. De volwassenen in de buurt doen het voor de
kinderen in hun broek en dus kunnen we ons zo'n beetje alles veroorloven.' Ook
afgezien van de wat brave vertaling, heeft dit fragment een vrij hoog Ab van der
Laak-gehalte.

Zo zijn er nog wel wat kleinigheden. Bijvoorbeeld als Angie haar eerste wodka
sinds jaren drinkt: 'Het smaakt zo sterk dat het wel een dubbele moet zijn.'
Zoiets kan alleen een geheelonthouder opschrijven, zou je zeggen, terwijl ik
zeker weet dat de eerste Schotse schrijvende geheelonthouder nog geboren moet
worden.

Maar dat valt allemaal in het niet bij de meesterlijke karaktertyperingen die
Hird ons in dit boek voortovert. Joni is het meest geslaagde van haar
personages. Deze pubermeid, die om haar moeder (die wil dat ze doorleert) te
pesten bij Burger King gaat werken, en haar uiterste best doet om het imago van
streetwise girl waar te maken, is achter de faCade van stoerheid en grootspraak
een kwetsbaar kind met een romantische kijk op de werkelijkheid. Ze fantaseert
over zelfmoord om de rest van de familie te pesten, en over een Elton John-song
op het orgel tijdens de uitvaart, zodat iedereen zal moeten huilen.

Laura Hird schrijft met veel overtuigingskracht over universele zaken. Maar ze
doet dat via de wereld van de Poundstretcher, Kwik-Save en Marks & Spencer. Een
wereld waarin een dagje vissen het toppunt van vrijheid is, het meisje om de
hoek het toppunt van schoonheid en 'Candle in the Wind' het toppunt van stijl.
En dat zonder die wereld genadeloos af te zeiken. Dat is heel knap.

Laura Hird: Born Free. Vertaald uit het Engels door Annelies Konijnenbelt.
Cargo; 269 pagina's; fl 49,90. ISBN 90 234 5372 7.

FOTO JOEP LENNARTS Glasgow, markt voor de gewone man.

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              73 of 108 DOCUMENTS

                                 de Volkskrant

                                 April 26, 2001

Oersaaie toilet- en badfoto's voor het nageslacht

BYLINE: ANNE ZAAIJER

SECTION: Dag in dag uit; Pg. V7

LENGTH: 490 words


Het dagelijks leven van de Nederlander is verstoken van drugs, ruzies,
echtscheidingen, houseparty's en drankmisbruik. Deze narigheden, die het leven
soms toch ook wel weer spannend maken, zijn in ieder geval niet te zien op de
fototentoonstelling Kijk Ons, tot 4 juni in het Zaans Museum in Zaanstad.

Volgens de bedenkers wordt met het 'fotomonument' Kijk Ons 'het geheim van het
dagelijks leven onthuld voor het nageslacht'. Generaties na ons zouden aan de
hand van de foto's kunnen zien hoe het er in onze tijd aan toe ging.

Het Nederlands Centrum voor Volkscultuur deed vorig jaar een oproep 'aan alle
Nederlanders' de meest ordinaire mores vast te leggen met de camera. De
inzendingen zijn nu tentoongesteld, met blowups van de beste kiekjes. De oproep
betrof een vrije opdracht. Het enige dat de 'gewone man' te doen stond, was het
in beeld vangen van een doodnormale dag.

De zesduizend inzendingen zijn verdeeld in vijftien thema's, waaronder 'Oost
west, thuis best', 'Geef ons heden ons dagelijks brood', 'Afscheid nemen doet
pijn' en 'Feesten in de winter'.

De foto's laten vooral truttige maar blije ouders, kinderen, bejaarden en
gehandicapten zien, die knusse, intieme momenten beleven, thuis, op school of op
het werk. Zoals de bijdrage van Joop, Marjo en hun zoon Klaas, die de dag
beginnen met een kopje koffie op bed en eindigen met een wijntje op de bank.

Met het huisdier heeft de Nederlander blijkbaar een intense band; op dat thema
kwamen veruit de meeste inzendingen binnen. De cavia van Luuk wordt begraven, de
hondjes Tanja en Rosa kunnen niet mee naar het bejaardentehuis, poes Mieke wil
spelen met de game-boy van Mark en slang Gaea eet ratten.

Volgens de initiatiefnemers van project FotoMonument 2000 moet het fototoestel
vaker en onbekommerd ter hand worden genomen. 'In elk gezin zwerft wel ergens
een camera', zegt Tom Meerman. 'Mensen zijn geneigd alleen speciale momenten als
feestjes en vakanties te fotograferen, terwijl het juist zo leuk is om
afbeeldingen te hebben van hele gewone dingen.'

Het is maar te hopen dat de amateurfotograaf het bij een volgend fotomonument
aandurft zijn verkeersruzies, scheldpartijen, tranen en vooruit, ook
liefdesperikelen in beeld te brengen. Ons nageslacht mocht eens de indruk
krijgen dat de Nederlander van rond 2000 een oersaai leven leidde.

Overigens geeft de tentoonstelling onbedoeld wel een aardig ander beeld van de
Nederlander: hij is de schaamte volledig voorbij. Mogelijk geinspireerd door
reality-programma's op tv deinst hij er niet voor terug zijn toiletgewoonten,
begrafenisrituelen, lichaamsverzorging en zweetvoeten gehuld in gatenrijke
sokken tentoon te stellen.

Ochtendrituelen: Ger wast zijn haar in het zitbad.

FOTO'S UIT FOTOMONUMENT 2000 Thuis voelen: Manlief leest de krant.

Huishouden: Op woensdag komt de vuilniswagen langs.

Folklore ; Sociaal cultureel ; Maatschappij ; Kunst en Cultuur ; Cultuur

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              74 of 108 DOCUMENTS

                                 de Volkskrant

                                 April 20, 2001

Gokkers zwijgen uit volle borst

BYLINE: ARJAN PETERS

SECTION: cicero; Pg. 6C

LENGTH: 498 words


Op de achterzijde van de roman Naar de knoppen (Nijgh & Van Ditmar; fl 25,-)
staat een portret van de debuterende auteur S.T. Florian. Hij lacht de lezer
tegemoet, draagt een zonnebrilletje en een T-shirt met de tekst 'Parental
advisory: explicit lyrics'.

Een goedzak. Het is dan ook waarschijnlijk dat deze 'eerste roman van een
gokverslaafde' het relaas is van iemand die zijn verslaving inmiddels heeft
overwonnen. En die het wereldje van de zombies die in snackbars, kroegen en
naargeestige verduisterde hallen achter de knoppen staan, eens wil verklaren
voor buitenstaanders. Dat 'parental advisory' is misschien serieuzer bedoeld dan
het zich laat aanzien.

De roman volgt de Amsterdammer Erik Montfoort, die op zijn veertiende
winkeldiefstalletjes pleegt (vanwege de spanning van het verbodene, en omdat er
geld mee valt te verdienen), en zijn havo-opleiding weliswaar afmaakt, maar
daarna een vijftal jaren vergooit aan de gokkast. Erik is de praktijkdeskundige
die de codes en verleidingen doorspeelt aan de lezer. 'Hoezeer gokverslaafden
ook aan hun bijgeloof hangen, alle onfeilbare theorieen en alle waterdichte
systemen zijn al talloze malen door de werkelijkheid gefalsificeerd.' We hoeven
dus niet te rekenen op speladviezen en eigenzinnige kansberekeningen, zoals
bijvoorbeeld Multatuli die verstrekte in zijn geestige Millioenen-studien.

Wel toont Florian aan dat de gewone man die voor de lol eens een gokje waagt
(denk aan minister Zalm, die ik ooit achter zo'n kast gepassioneerd heb zien
springen, al knoppen- en bekkentrekkend) iets heel anders is dan de verslaafde
wiens hele bestaan 'naar de knoppen' gaat staan. In een snackbar ziet Erik een
70-jarige vrouw al haar geld verliezen, waarna ze zelfs haar gouden armband als
onderpand aan de uitbater afstaat. De kansen kunnen immers keren; als je niet
doorspeelt, zul je nooit de weelde van een bonusuitkering smaken.

'Het is een ijzeren wet dat je als gokker nooit medelijden mag hebben met
verliezers.' Vandaar die kilte in zo'n hal, met gokkers die 'uit volle borst'
staan te zwijgen. Ook legt Florian uit waarom de overheid in 1987 fruitautomaten
(waar je voorheen niets mee kon verdienen, het was alleen een spelletje) tot
gokkasten verklaarde (die je wel uitbetalen): zo kon zij meer vangen via de
kansspelbelasting.

De jeugdige Montfoort komt in de problemen, maar walgt van zichzelf als hij
zelfs een goede vriend belazert door diens eetgeld in een automaat te gooien.
Het komt dus nog goed - hoewel de verleiding blijft. Montfoort en Florian zijn
niet gek of gewetenloos, zodat Naar de knoppen een tamelijk ongevaarlijke, ja
zelfs charmante inside-documentaire is. Pas in tweede instantie dringt het besef
zich aan je op, dat een 'gewone' hoofdpersoon de waarschuwing die Florian wil
afgeven, effectiever maakt. Het geeltje dat deze roman kost, is met een avondje
mazzelen achter de gokkast zo terugverdiend, toch?

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              75 of 108 DOCUMENTS

                                 de Volkskrant

                                 April 20, 2001

FLITSPAAL ?

BYLINE: GIJS ZANDBERGEN

SECTION: Voorkant; Pg. 1V

LENGTH: 832 words


Hoofdcommissaris Kuiper van de Amsterdamse politie vindt de flitspaal niet
geschikt om kleine verkeersovertredingen te bestraffen. De paal zou weerzin
tegen het bevoegd gezag in de hand werken. Doet de paal meer kwaad dan goed?

Het Openbaar Ministerie: 'De hoogte van de boetes loopt op naarmate er te hard
wordt gereden. Daarnaast spelen recidive en de plaats van de overtreding een
rol. De boete voor iemand die tot en met tien kilometer te hard rijdt, bedraagt
zestig gulden. Dat geldt zowel op snelwegen als voor binnen en buiten de
bebouwde kom. Als tien kilometer te hard wordt gereden terwijl er
wegwerkzaamheden plaatsvinden, wordt de boete verhoogd tot 110 gulden.'

Arnoud Britstra van de Radar Detector Shop in Beilen: 'Er komen hier wel jongens
in de winkel, die hardop zeggen: ik rijd 160 op de snelweg en ik wil lekker
kunnen doorblazen. Maar de meeste klanten zijn fatsoenlijke mensen zoals u en
ik, gewone burgers, die de bekeuringen beu zijn. De prijs van een goeie
radardetector begint bij 895 gulden. De goedkoopste kost 369 gulden. Het
verschil tussen de twee apparaten is dat de goedkope alleen de K-band pakt,
terwijl de dure fijner is afgestemd en bovendien de KA-band meepikt. De KA-band
is de frequentie waarop de mobiele fotoapparaten van het korps landelijke
politiediensten werken.

Als je alleen voor de flitspalen wilt worden gewaarschuwd, voldoet de goedkope
radardetector prima, want alle flitspalen zitten op de K-band. Het nadeel is wel
dat ook andere systemen op de K-band zitten. Dus als u langs een benzinestation
rijdt, begint een goedkope detector te piepen, omdat de schuifdeuren van het
benzinestation ook op die frequentie zitten. Je moet met een detector feitelijk
een beetje leren rijden.

Een vuistregel is dat als hij op de snelweg gaat piepen en K-band aangeeft, er
niks aan de hand is. Gewoon doorrijden. Tenzij u een flitspaal ziet staan,
natuurlijk.'

Cees Rameau van de Amsterdamse politie: 'Hoofdcommissaris Kuiper heeft het een
week of vier geleden in NOVA gezegd, en eergisteren opnieuw in De Telegraaf. Het
gaat er om dat het zinvoller is mensen die een kleine verkeersovertreding begaan
direct daarop aan te spreken, dan dat ze zes weken later een blauwe girokaart in
huis krijgen. Het werkt veel beter om de overtreder even naar de vluchtstrook te
leiden en hem daar aan te spreken, want tegen de tijd dat de envelop van het
incassobureau op de mat valt, weten de meeste mensen niet meer wanneer en waar
ze welke verkeersregel hebben overtreden.'

Mevrouw Van Geldorp uit Zwaanshoek: 'Hier langs de ringvaart om de
Haarlemmermeer reden auto's zo hard dat we elke dag doodsangsten uitstonden.
Klagen bij de gemeente en politie hielp niet. Daarop heeft mijn man op een
zaterdagmiddag, toen hij zich verveelde, een flitspaal in elkaar geknutseld. Wat
denkt u? Het hielp! Ik heb nog nooit zoveel remlichten voor ons huis zien
oplichten.

Een redacteur van het Haarlems Dagblad reed hier elke dag langs naar zijn werk
en zodoende werden we op een woensdag gebeld. 'Is er bij u een flitspaal
geplaatst?' Ik zei eerst: 'Ja hoor, ja.' Maar ik kon mijn lachen niet inhouden.
Dus donderdagavond stond er een verhaal in de krant over de pseudopaal. Op
vrijdag werk ik, maar toen ik 's avonds thuiskwam, stond het antwoordapparaat
helemaal vol: Hart van Nederland, RTL5, Ivo Niehe Producties, Heb ik dat?
AVRO-radiojournaal, Jeugdjournaal. We wisten niet was ons overkwam.

Een paar dagen later was de grap er wel af. Iedereen wist het en mijn man heeft
toen die paal weer in de schuur gezet. Het werd ook een beetje angstig, want
pestkoppen gingen toeterend voor ons huis op de rem staan, of scheurden juist
hier keihard ervandoor.

Op het ogenblik wordt de dijk opgeknapt. Er komen parkeerhavens, nieuw asfalt en
wegversmallingen, die snelheid moeten afremmen. Er komt ook een echte flitspaal,
maar waar die komt, is nog niet bekend. Ik zit in de dorpsraad. Zodoende weet ik
dat er voor ons huis een dertigkilometerzone komt. In die zones zetten ze geen
flitspaal, heb ik me laten vertellen.'

Arno Haijtema op 16 januari 2001 in zijn Volkskrant-recensie van het
fototijdschrift Useful photography: 'In de sector bewijsmateriaal behoren de
beelden van een flitspaal tot de top. De paal, opgesteld bij een snelwegoprit
waar doorsnee (sluip)verkeer geen gebruik van mocht maken, heeft ook de
weggebruikers geflitst die onder een boete wisten uit te komen door hun
nummerbord tijdelijk onleesbaar te maken. Een man heeft zijn nummerbord
afgeplakt en steekt triomfantelijk zijn vuist door het schuifdak naar buiten,
middenvinger omhoog.'

Onbekende inzender op www.flitspaal.nu: 'Vlak voor de Schipholtunnel doordeweeks
staat er op de A 4 bij Schiphol vaak een nieuwe blauwe Opel Vectra met
sportvelgen op snelheid te controleren. Ik heb al meerdere keren gezien dat hij
mensen van de weg had afgehaald, vlak na en voor de tunnel staat hij meestal te
wachten.'

Verkeersdelicten ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              76 of 108 DOCUMENTS

                                 de Volkskrant

                                 April 19, 2001

Speeltuin voor de nieuwe rijken

BYLINE: JEROEN JUNTE

SECTION: Kunst katern; Pg. 38K

LENGTH: 496 words


Disco's vind je overal. Welk dorp heeft er geen? Dansvloer, houten barretje (met
krukken!), gekleurde lampjes. Niks mis mee. Maar veel allure heeft het niet.

Nee, dan de nachtclubs voor de party-jetset. Clubs waar de verwende stapper, die
alles al heeft gezien zijn autosleutels in de lucht kan gooien, waarna een
mannetje zijn glimmende sportbolide parkeert. Waar hij in alle rust aan een
tafeltje kan zitten om met gelijkgestemden te genieten van een fijne fles Moet &
Chandon.

'Kijk, zo'n soort club is The Power Zone in Amsterdam', legt creatief directeur
Vandy Malayeri uit, bekend als dj Vandy O'Mall. Volgens hem zat Amsterdam te
springen om een club als The Power Zone. Niet omdat het de grootste club van
Amsterdam is geworden - meer dan drieduizend bezoekers kunnen er in -, nee, zegt
Malayeri, 'The Power Zone biedt net dat beetje luxe waar het nog aan ontbrak'.

Dat er een prijskaartje hangt aan deze speeltuin voor de nieuwe rijken spreekt
voor zich. Een VIP-kaart kost duizend gulden per jaar. Die felbegeerde kaart (er
is een wachtlijst!) geeft recht op entree via de No Wait Zone: terwijl de andere
gasten voor de deur moeten wachten kan de VIP gewoon doorlopen. Ook kunnen de
kaarthouders een tafeltje reserveren in de VIP-area. Eenmaal aan die tafel moet
nog eens voor minstens duizend gulden worden geconsumeerd.

Kijken en bekeken worden, daar draait het om in de VIP-ruimte. Achter de
draaitafels, zo'n twee meter boven de dansvloer, zitten de met goud behangen
vrouwen (zelfs het haar is van goud) en de mannen met spierbundels in glimmende
Armani-shirtjes, op witte leren banken. Op tafel flessen wodka a 190 gulden - de
bijbehorende karaf cola is gratis.

Maar het 'gewone volk' wordt niet vergeten. Voor hem en haar bedraagt de entree
slechts 25 gulden. Ze zijn bovendien ontheven van het geven van fooien bij de
wc, garderobe en de deur. 'Dat staat zo rommelig.'

Dat de Powerzone bij de achteringang van de Gamma, op een industrieterrein in de
schaduw van de Bijlmerbajes ligt, doet niets af aan de allure. 'Onze doelgroep
komt met de auto en die kun je hier tenminste nog voor de deur zetten. En aan de
achtergevel is een steiger waar ze 's zomers hun speedboot kunnen aanleggen.'

Zo'n club als The Power Zone spiegelt zich graag aan de betere clubs in Londen,
Parijs en New York. Dus laat Malayeri vrijdag een delegatie van de Londense club
Minstery of Sound overkomen. 'Deze club bezit een platenlabel, boekingskantoor
en kledinglijn. Het is een legende in het nachtleven.' Maar liefst vier dj's
worden ingevlogen om de muziek te verzorgen: David Alvaredo, Dave Piccioni,
Balearic Barth en Benny Rodriguez. 'Stuk voor stuk jongens van internationaal
kaliber. Voor minder doen we het niet in The Power Zone.'

The Power Zone, Daniel Goedkoopstraat 1, Amsterdam. Tel. 020-6818866
(www.thepowerzone.nl).

Foto's Kick Smeets The Power Zone.

Horeca ; Recreatie en vrijetijdsbesteding ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              77 of 108 DOCUMENTS

                                 de Volkskrant

                                 April 18, 2001

BIG BROTHER EN ZIJN KLONEN

BYLINE: ANET BLEICH

SECTION: Forum; Pg. 7

LENGTH: 847 words


MET mij gaat het van kwaad tot erger. Al jaren lang kijk ik om acht uur 's
avonds niet naar het NOS Journaal, maar (sstt, niet verder vertellen
alstublieft!) naar GTST, de eindeloze soapserie Goede Tijden Slechte Tijden.
Aanvankelijk natuurlijk als gevolg van krachtig aandringen door mijn dochter,
maar tegenwoordig geheel en al uit vrije wil - hetgeen bij de kritische geesten
onder u waarschijnlijk de niet onzinnige vraag oproept wat dat dan nog precies
voorstelt: vrije wil.

Sinds kort is er een tweede programma bijgekomen waaraan ik verslaafd dreig te
raken: Starmaker, op Yorin, het vroegere Veronica. Uiteraard functioneert ook in
dit geval de belangstelling van mijn tienerdochter als katalysator. Zij
interesseert zich erg voor popmuziek en zoals bij heel wat van haar
leeftijdgenoten leeft ook bij haar de stille droom ooit 'ontdekt' te worden en
als popster triomfen te vieren. Geen wonder dat ze een hartstochtelijk
Starmaker-kijker is, want daar gebeurt het echt, de transformatie van een
groepje gewone Nederlandse jongeren met liefde en aanleg voor muziek tot een
succesvolle rockgroep.

Do you believe in miracles? I believe in you! Dat is het motto van Starmaker en
ik geef zonder blikken of blozen toe: het is aantrekkelijk. Net als het hele
concept, op het eerste gezicht. Want inderdaad, je ziet het wonder zich voor je
ogen voltrekken. Uit een groep doorsnee jongens en meisjes die elkaar nog nooit
hebben ontmoet, wordt binnen enkele weken een hechte groep gesmeed die met haar
allereerste single, Damn, I think I love you, op nummer een van de hitparade
belandt.

Dat succes geeft je als kijker een kick. Starmaker is een sprookje met een happy
end, dat uitkomt. Is er iets op tegen om de - hoofdzakelijk jonge - kijkers op
deze manier te laten wegdromen in een reeel bestaand popparadijs? Nou reken
maar! De formule van Starmaker is een variatie op die van de moeder van alle
reality-soaps, Big Brother. Starmaker is boeiender dan Big Brother en dan Big
Diet, waarmee concurrent SBS tevergeefs furore probeert te maken.

Big Brother was de triomf van het voyeurisme. De formule moest het hebben van de
bereidheid van een stel 'gewone' Nederlanders om een aantal weken te leven, te
eten, te slapen, te lachen, te flirten en te hangen onder het oog van de
alomtegenwoordige camera. Net als in Orwells 1984 dus, maar dan op zakformaat.
De proefpersonen stelden zich bovendien nog bloot aan een populariteitstest,
want een kon maar de winnaar zijn. Een ongehoorde inbreuk op de privacy en een
te grabbel gooien van de onderlinge solidariteit. De bewoners van het Big
Brother huis lieten zich vrijwillig te kijk zetten in de (helaas ook nog
terechte) hoop zo beroemd te worden. Verder gebeurde er niets interessants.

De enige intrigerende vraag bleef waarom mensen zo graag een Bekende Nederlander
willen zijn, dat ze zich daarvoor geestelijk uitkleden. Ik kan me de
verleidelijkheid van beroemd zijn voorstellen, maar het doet er toch wel iets
toe waardoor je bekend wordt? Datzelfde gevoel - vreselijk, vernederend, dom en
saai - bekruipt me nog sterker bij Big Diet. Dikke mensen die graag willen
afvallen. Da's begrijpelijk en ik wens ze veel succes, maar wat moet ik er mee?
Bij Starmaker gaat het daarentegen niet alleen om de roem, maar ook om de
muziek. Mee kunnen maken hoe een rockgroep zich vormt is fascinerend. Dat de
camera daar voortdurend bij is, is niet alleen een vorm van voyeurisme, het
suggereert ook openheid en transparantie.

Toch is dat vreselijk bedriegelijk. Want ten eerste vormt de groep zich niet, ze
wordt in een soort pressure cooker in elkaar gezet. De leden kiezen niet zelf
voor een genre, een tekst, de muziek, dat wordt hen verordonneerd (waarbij het
tragische is dat ze het ook zelf zouden kunnen, want de kijker leert ze kennen
als sympathiek en talentvol).

Leert ze kennen? Ook al niet waar. We weten niet eens Sita's achternaam, en
praktisch niets van wat haar en de anderen bezig houdt. En transparant? Laat me
niet lachen! De voorlichter van Yorin wil niet zeggen welk deel van de opbrengst
van Damn, I think I love you voor 'de talenten' is. Eens per week wordt de
sprankelende atmosfeer ruw doorbroken. Op donderdag, als er weer een lid de
groep wordt uitgezet (er mogen er uiteindelijk zes overblijven). Dan verliest
het programma zijn ambivalente karakter en resteert slechts naakte macht en
sado-masochisme.

Donderdag was het Lieke's beurt om te vertrekken. De camera registreerde haar
verslagenheid, de angst, van tevoren, bij de anderen, hun opluchting, maar ook
hun woede en verdriet. Een ogenblik hoop je dan, tegen beter weten in, dat de
spontaniteit en het zelfrespect het zullen winnen van de manipulatie, de
pseudo-openheid en de social engineering. Dat de groep in opstand komt en de
camera als wapen gebruikt. Dat ze om de presentator heen gaan staan en
uitroepen: 'Gijs, heren en dames van Yorin, Zomba, Mojo, Vizzavi en Tiscali (de
opvolger van World on Line, een van de sponsors van Starmaker) fuck you all!
Lieke blijft, of wij zijn weg! Dat zou een sprookje zijn.

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              78 of 108 DOCUMENTS

                                 de Volkskrant

                                 April 7, 2001

BAUD VERSUS ZORREGUIETA

BYLINE: HANS WANSINK

SECTION: Forum; Pg. 7

LENGTH: 799 words


'GEACHTE professor', schrijft Jorge Zorreguieta op 3 maart van dit jaar aan
Michiel Baud, 'met deze opmerkingen beoog ik op geen enkele wijze uw rapport te
beinvloeden, dat ik onpartijdig vind.'

De vader van Maxima kreeg eind januari een Spaanse vertaling van het rapport
Militair geweld, burgerlijke verantwoordelijkheid onder ogen. In februari
spraken Baud en Zorreguieta elkaar in New York. Zorreguieta kon zich vinden in
Bauds schets van het Argentijnse verleden, maar niet in het oordeel van de
historicus over zijn eigen rol.

Zorreguieta houdt vol dat hij zich niet moreel verantwoordelijk voelt voor de
'weerzinwekkende daden' die door 'onafhankelijke eenheden in verborgenheid
gepleegd' werden. Hij verwerpt de schending van de mensenrechten, 'waarvan ik
pas na 1984 op de hoogte begon te raken'.

In dat jaar verscheen Nunca mas ('Nooit meer'), het in opdracht van de
regering-Alfonsin verrichte onderzoek naar de terreur van het regime, waarvan
Zorreguieta prominent deel uitmaakte.

Baud acht het echter uitgesloten dat Zorreguieta niet tijdens zijn
staatssecretariaat op de hoogte was van de moorden, de martelingen, de
arrestaties, het geweld en de repressie die een integraal onderdeel uitmaakten
van het Proceso de Reorganizacion Nacional, zoals de militairen hun autoritaire
revolutie noemden.

De Argentijnse schendingen van de mensenrechten speelden een grote rol bij het
internationale debat over de graanboycot tegen de Sovjet-Unie. Zorreguieta was
als staatssecretaris van Landbouw direct betrokken bij het doorbreken van die
boycot. Verschillende internationale instanties hadden over die schendingen
gerapporteerd. 'Zorreguieta heeft niet willen zien wat er om hem heen gebeurde',
zegt Baud.

Zorreguieta was secretaris-directeur van de Sociedad Rural Argentina, door Baud
omschreven als 'anti-democratische' organisatie van reactionaire
grootgrondbezitters, die actief betrokken was bij de voorbereiding van de
staatsgreep.

Baud: 'Ideologisch kan de SRA als de burgerlijke medespeler van de militairen
beschouwd worden. De organisatie vroeg voortdurend om het hard aanpakken van de
oppositie en de subversie. Zij steunde het autoritaire christelijke
beschavingsoffensief van de militairen van harte en deed er waar nodig nog een
schepje bovenop. Toen de Argentijnse nationale trots 'bedreigd' werd, zoals
tijdens het wereldkampioenschap voetbal, het bezoek van de
mensenrechtencommissie van de Organisatie van Amerikaanse Staten of de
Malvinas-oorlog, stond zij vooraan om het militaire regime te verdedigen en de
buitenlandse inmenging verdacht te maken.' De SRA kwam hierin steeds meer
geisoleerd te staan. Al in 1978 bleek dat het regime een desastreuze economische
politiek voerde. Verlaging van de importtarieven maakte de zwakke Argentijnse
industrie weerloos. De inflatie verarmde het gewone volk nog eens extra, terwijl
de Argentijnse elite zijn kapitaal op buitenlandse banken in veiligheid bracht.
In de periode 1979-1981 bedroeg de kapitaalvlucht 16 miljard dollar, ongeveer 23
procent van het Argentijnse BNP.

Door opvoering van de bewapeningsuitgaven en prestige-projecten rond het
wereldkampioenschap voetbal groeide de buitenlandse schuld van Argentinie van
7,9 miljard dollar in 1975 naar 43,6 miljard in 1982. Het brein achter de
Argentijnse economische politiek, Jose Alfredo Martinez de Hoz, werd in 1979
gedwongen af te treden, evenals landbouw-onderminister Cadenas de Madariaga.
Zorreguieta bleef en maakte promotie door Cadenas op te volgen.

De vader van Maxima verklaart dat hij altijd voorstander is geweest van
terugkeer naar de democratie en dat het zijn streven was met dat doel de
agrarische sector weer op gang te brengen. Baud laat daarentegen zien dat de
onderdrukking van de oppositie en de vakbonden en van de grondrechten
onlosmakelijk verbonden waren met de economische politiek van de junta.

Als conclusie stelt Baud dan ook vast dat Jorge Zorreguieta 'zich vijf jaar lang
in een hoge positie actief en met overtuiging heeft ingezet voor een regime dat
in binnen- en buitenland veroordeeld is voor het uitschakelen van democratische
grondrechten en het op grote schaal schenden van mensenrechten. In de
Nederlandse oorlogsterminologie zou het vervullen van zo'n positie als 'fout'
worden bestempeld.'

Na lezing van het zeer leesbare rapport van Baud en het daarin opgenomen verweer
van Zorreguieta, kan die conclusie zonder meer worden onderschreven.

Terzijde: Baud heeft zijn rapport in februari ook met Willem-Alexander en Maxima
doorgenomen; dat was dus voor de ongelukkige verwijzing van de kroonprins naar
de ingezonden brief van Videla in La Nacion. De prins moet het rapport, nog maar
eens rustig doornemen.

Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              79 of 108 DOCUMENTS

                                 de Volkskrant

                                 April 7, 2001

Bodhgaya ; Bakermat van boeddhisme

BYLINE: DOOR SJON HAUSER

SECTION: Traject; Pg. 1

LENGTH: 1560 words


Op het chaotische station van Gaya wijst niets op de nabijheid van het
belangrijkste pelgrimsoord voor boeddhisten. In Bodhgaya trok prins Sid dhartha
rond als asceet. Hij mediteerde er en werd er verlicht. Als de Boeddha, de
Verlichte, verbleef hij er nog vele jaren.

Bij aankomst van de expres uit Delhi is de drukte op het station van Gaya
chaotisch. Ik weet me uit de trein te wurmen voordat de tegenstroom naar binnen
onstuitbaar de overhand neemt. In de aangename geur van brandende bidi's drink
ik op het perron een kop thee. In plaats dat het perron leegstroomt, is er een
oproer. Ruziende mannen, politie erbij, allemaal vanwege een gebroken
theeglaasje. Er moet een regeling worden getroffen. Tenslotte haalt een man met
theatrale verontwaardiging zijn portemonnee tevoorschijn. De ratten krioelen
ongestoord onder de vertrekkende trein. Ik laat mij opnemen in de meute voor een
loket om een spoorkaartje te reserveren.

Gaya ligt in het hart van Bihar, de achterlijkste en gewelddadigste deelstaat
van India. De psychopatisch ogende Laloo Yadev (voormalig chief minister) en
zijn vrouw (huidig chief minister) zwaaien hier de scepter. Laloo staat dicht
bij het gewone volk. De lagere kasten hebben daarom lef gekregen en slachten met
de regelmaat van de klok drommen landeigenaren af. Als wraakacties snijden de
milities van de hoogste kasten de bewoners van een heel dorp de hals door. Laloo
blijft volhouden dat hij de 'demonen' van Bihar zal vernietigen. Met de zegen
van de strijdvaardige godin Durga, zo belooft hij, zal het hem lukken.

Dat Bihar ooit het spiritueel centrum van India was, vereist het nodige
voorstellingsvermogen. Prins Siddhartha trok er als asceet rond, mediteerde er
en werd er verlicht. Als de Boeddha (de 'verlichte') vertoefde hij er nog vele
jaren en legde predikend de basis voor een wereldreligie die vrede in de ziel
nastreeft. In de stationshal contrasteert de schildering van de mediterende
Boeddha in zijn spirituele strijd tegen de innerlijke begeerte nogal met het
geduw, gespuw, gehijg en geschreeuw voor de loketten. Vooralsnog wijst niets
erop dat ik me nabij het belangrijkste pelgrimsoord voor de boeddhist bevind.

Ik laat me in een reutelende driewieler naar Bodhgaya rijden. Met drie boeren en
de bestuurder deel ik de voorbank. Om het schakelen mogelijk te maken moet ik me
tegen de harige borst van een boer drukken en mijn knieen optrekken. Vanwege de
gaten in het wegdek wordt tot in de oneindigheid geschakeld. We rijden inmiddels
tussen de rijstvelden en ik probeer tijdens de gymnastiek nog van het frisgroene
landschap te genieten. Hier en daar priemen de rood-bruine schoorstenen van de
steenbakkerijen uit de bosschages. Jongens spelen cricket tussen de
bultrunderen, terwijl hun moeders in hun bonte sari's de drollen verzamelen om
op hun lemen hutten te plakken en te laten drogen.

Links stroomt de Falgu, de rivier de Nairanjana van vijfentwintig eeuwen
geleden. Sid dhartha stortte er uitgemergeld in elkaar en besefte dat jaren van
extreme ascese hem niet veel wijzer hadden gemaakt. De verlichting laat zich
niet afdwingen. Toen hij onder een banyan zat, offerde een melkmeisje hem een
kom gekookte rijst met daarin de room van duizend koeien. Geen wonder dat de
prins zijn krachten herwon en het aandurfde om onder een bodhiboom mediterend de
laatste stap naar het Nirwana te nemen.

Ronkend en knarsend komen we tot stilstand bij het marktje van Bodhgaya.
Aardappels, okers en bittermeloenen liggen op jutezakken langs de straat
uitgestald. Een bultrund doet zich te goed aan een hoop kaf van de rijst; bij
het kauwen komen wolkjes meel uit zijn bek. Mijn kuiten zijn door de rit
verkrampt en mijn heupen versleten, maar ik strompel linea recta naar de
piramidevormige Mahabodhi-tempel die 55 meter hoog boven het dorp uittorent.

De nog maar net tot het boeddhisme bekeerde keizer Ashoka (derde eeuw voor
Christus) was hier tijdens zijn pelgrimstocht langs de belangrijke plaatsen uit
het leven van de Boeddha. Voor de Boom der Wijsheid, de bodhi waaronder Boeddha
verlicht werd, liet Ashoka een heiligdom bouwen. De Mahabodhi-tempel kreeg zijn
huidige vorm echter pas in de zevende eeuw. Ook daarna is hij nog vele keren
gerenoveerd. De laatste grondige beurt was eind negentiende eeuw toen het
boeddhisme onder westerse intellectuelen - vooral dankzij Edwin Arnolds lange
gedicht The Light of Asia - in de mode raakte.

Hoewel de tempel in Oost-India een van de weinige restanten is van de
traditionele bouwstijl in baksteen, is er vrijwel niets meer origineel aan. De
toren staat op een verhoogd terras, met op de vier hoeken kleinere replica's van
de hoofdtoren. Hij bestaat uit een ingenieus netwerk van zuilen en nissen van
beton en stucwerk, dat zandsteen suggereert en het bouwwerk zijn statig karakter
geeft. Aan de basis zijn levensgrote boeddhabeelden in de nissen geplaatst.

Tijdens het bewind van Ashoka verspreidde het boeddhisme zich over vrijwel
geheel India. Ook wortelde het zich buiten de grenzen van het keizerrijk, zoals
in Gandhara (oostelijk Afghanistan en noordelijk Pakistan). In de eerste eeuw na
Christus werden daar onder invloed van het hellenisme de eerste boeddhabeelden
geproduceerd, vaak met duidelijk Romeinse trekken. De ruim zes eeuwen daarvoor
wist het boeddhisme te gedijen zonder afbeeldingen van de meester. Boeddha en
zijn leer werden toen slechts vertegenwoordigd door symbolen, zoals de
voetafdruk en de bodhi. Beide zijn te vinden op het tempelterrein.

De twee voetafdrukken van de Boeddha zijn er meer dan levensgroot gebeiteld in
een rond, verweerd stuk steen. Aan de rand is het gedecoreerd met gestileerde
bloembladen van de lotus, het boeddhistische symbool van wijsheid en puurheid.
In de voetafdrukken staat nog een laagje regenwater waarin de bloemblaadjes van
afrikaantjes en bougainville drijven. Er liggen wat muntstukjes als offerande.

Aan de achterkant van de hoofdtoren staat de knoestige pipal of bodhi (ficus
religiosa). Ondanks zijn indrukwekkende omvang is het slechts een verre nazaat
van de Boom der Wijsheid waaronder de Boeddha verlicht werd. De oorspronkelijke
boom werd omstreeks 600 na Christus tijdens een periode van hindoe revival
gekapt. De reus die er daarna uit een stekje was gegroeid, stortte in 1870 ter
aarde. De stam van de huidige bodhi is beplakt met goudpapier en omwikkeld met
oranje doeken en veelkleurige vaantjes. Op een bord worden bezoekers verzocht
geen blaadjes van de heilige boom te plukken. Bij het gering ste zuchtje wind
begint het lover te ruisen als bij een ratelpopulier. (Hoewel populier en pipal
geen verwante soorten zijn, stammen hun namen wel af van hetzelfde Sanskriet
pippala.) In Zuid-India meenden christenen in het geruis de Boze Geest te
herkennen en ze begonnen de voor hindoes en boeddhisten zo heilige boom aan te
duiden met Duivelsboom.

Vanwege de natte vloer gaat de lotushouding me wat te ver, maar nu ik hier toch
ben, probeer ik me gehurkt voor de boom voor te stellen hoe de 34-jarige prins
mediterend de diepste waarheid ontdekte. Vergeefs trachtte het demonenleger van
Mara (het Kwaad) de prins met gemene trucs, waaronder de verleidingen van zijn
wulpse dochter, uit zijn concentratie te halen. Toen Mara opperde dat de prins
geen enkel recht had hier te zitten, toucheerde Siddhartha met zijn rechterhand
de grond om Moeder Aarde als getuige op te roepen. Deze godin legde daarop
getuigenis af van de oneindige reeks weldaden die de prins in zijn vorige 550
levens had verricht als voorbereiding op het Nirwana. Voor elke goede daad van
Boeddha had ze een druppel water in haar lange haar bewaard. Toen zij het
uitwrong, ging het demonenleger ten onder in een ware zondvloed. Het leger van
Mara symboliseert de begeerte die nog in de Boeddha sluimerde. Door alle
hartstocht te doden onttrok Boeddha zich aan de cyclus van ongelukkige
existenties. Hij ontdekte dat begeerte ten grondslag ligt aan al ons lijden.
Alleen door dit te doden kan er een eind aan ons lijden komen.

In plaats dat deze simpele Waarheid zich diep in mij nestelt, dalen mijn
gedachten af naar mijn pijnlijke stramme gewrichten, totdat ik nog slechts
begeer uit dit lijden verlost te worden. Even later voel ik me beter wanneer ik
mijn benen strek op een bank met uitzicht over een lotusvijver. Een broodmagere
Engelsman in spiritueel flodderende kledij komt een praatje maken, godzijdank
niet al te hoogdravende conversatie. Hij vertelt me al weken zwaar aan de
diarree te zijn. 'Ik heb juist last van constipatie', antwoord ik. Hij vouwt
daarop zijn handen tot een lotusknop samen: 'Constipation in India? You must be
God!'

Dit moet ik evenwel tegenspreken. Bovendien is het geen lolletje. We worden het
erover eens dat er veel Lijden bestaat, niet in het minst bij globetrotters die
in Bihar op zoek zijn naar de bakermat van het boeddhisme. Daarna turen we
zwijgend over de lotusvijver.

Het uitschakelen van de begeerte - Schopenhauers Wille, als ik het goed begrepen
heb - is de meeste stervelingen niet gegund. Na een uur wil ik weer terug naar
mijn hotel in Gaya. Bij de reeds afgeladen reutelkar bij de markt besef ik dat
ik daarvoor weer zal moeten lijden.

India-Bihar

FOTO'S ABC Bodhgaya. Foto midden de bodhi-boom.

Boeddhisme ; Dorpen en steden ; Infrastructuur ; Ruimtelijke Ordening ;
Levensbeschouwing ; Religie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              80 of 108 DOCUMENTS

                                 de Volkskrant

                                 March 31, 2001

Ambities? 'Te veel om uit te leggen' ; 'Argentinie was te klein voor haar';
Maxima Zorreguieta, slim, snel, ondernemend en toch gewoon'; Waar ze komt,
begint de lucht te tintelen'

BYLINE: DOOR INEKE HOLTWIJK

SECTION: Binnenland; Pg. 2

LENGTH: 2352 words


Een charismatische persoonlijkheid met een aardig woord voor iedereen. Vraag
vrienden en bekenden naar Maxima Zorreguieta en je krijgt het idee dat de
verloofde van Willem-Alexander geboren is om koningin te worden. Slim, snel,
aantrekkelijk, geestig, onderhoudend, goedlachs, maar bovenal gewoon, zijn de
meest gehoorde adjectieven. 'Argentinie was te klein voor Maxima', zegt een
vriendin die het grote avontuur op de voet volgde. En ja, de geblondeerde Maxima
had veel succes bij de mannen. 'Ze had ze voor het uitkiezen.'

MAXIMA Zorreguieta werd op 17 mei 1971 geboren, als eerste van vier kinderen uit
het tweede huwelijk van Jorge Zorreguieta. Maxima is geen gangbare naam in
Argentinie, waar bij de wet slechts bestaande katholieke namen worden
geaccepteerd. Omdat Jorge kon aantonen dat zijn dochter is vernoemd naar haar
overgrootmoeder, Maxima Bonorino, ging de burgerlijke stand overstag. Drie weken
later werd ze in de Socorro kerk in Buenos Aires gedoopt.

Vermoedelijk had het gezin een dienst- annex kindermeisje. Een mucama, een
inwonende hulp, is in Zuid-Amerika, en zeker bij de betere middenklasse, heel
gewoon. De meeste mucama's komen uit Peru en, in Maxima's kindertijd, Paraguay.

Het gezin wordt door bekenden als 'warm' omschreven. Maxima kreeg een sjieke
opvoeding en werd - in tegenstelling tot haar oudere halfzussen - uitsluitend
naar prive-opleidingen gestuurd. In het klassebewuste Argentinie is dat een
wereld op zich. Zo heeft Maxima tot haar achttiende geen joodse of islamitische
medeleerlingen gehad. De verhitte politieke debatten en de protestacties bij de
openbare universiteit zijn aan haar voorbij gegaan.

Allereerst was er de kleuterschool onder leiding van Duitse nonnen in La
Recoleta, waar het gezin woonde en nog steeds woont. Op haar zesde ging Maxima
naar Northlands in de voorstad Olivos, waar ook de president van Argentinie
resideert. Daar bracht zij twaalf jaar door.

Northlands, in die tijd uitsluitend toegankelijk voor meisjes, is de duurste
prive-school in de regio Buenos Aires. Het schoolgeld voor de leerlingen in de
hoogste klas bedraagt zo'n 2500 gulden per maand. Northlands is de school van
kinderen van diplomaten en directeuren van multinationals. Ook de kleinkinderen
van industriemagnate Amalia Fortabat, ex-dictator Lanusse (uit de jaren
zeventig) en Emilio Massera, de meest mafiose ex-commandant van de junta, zitten
of zaten er op school.

Aan het hoofd van de oerdegelijke, internationaal gerichte opleiding staat een
principal. Het onderwijs is tweetalig en de leerlingen spreken net zo makkelijk
Spaans als Oxford English. In de bibliotheek geen Pagina 12, het linkse
Argentijnse dagblad, maar wel de laatste nummers van the Economist, Time en
Newsweek. Het schooluniform is ook in stijl: een witte bloes met Schotse kilt in
een kleur naar smaak.

Bij de ingang van Northlands staat een batterij bewakers en loopt ook het lagere
personeel in uniform. De opleiding wil zelfbewuste, veelzijdig ontwikkelde en
internationaal georienteerde pupillen afleveren. Er wordt veel aan sport en
muziek gedaan. Vioolles is de eerste drie schooljaren verplicht, omdat volgens
de schoolleiding daardoor een bepaalde hersenzone verder tot ontwikkeling komt.
Verder kun je er er schaakles krijgen en leren hoe je redevoeringen moet houden.

Northlands is een 'manier van leven', zoals de toenmalige principal in een
interview stelde. De wereld met werkloosheid en armoede is er ver weg . Toen
begin maart een algemene staking in Argentinie uitbrak, waren vooral scholen en
universiteiten de brandhaard van de onvrede. Een tv-producente die opbelde om te
vragen of Northlands ook dicht was, kreeg slechts een verbaasde reactie. Van een
onderwijsstaking wist niemand iets af.

Als Northlands-leerlingen wordt gevraagd naar de dictatuur in Argentinie, volgt
als antwoord: 'Welke dictatuur?' Thema's als de 'vuile oorlog' zijn dan
weliswaar niet taboe, maar wel lastig voor het personeel, aldus een leerlinge.
'Omdat er in de klas dochters of kleindochters zitten van politici en militairen
die daarmee te maken hadden.' De keurige leerlingen vlogen elkaar slechts
eenmaal in de haren, toen de Argentijnen probeerden de Falkland-eilanden op
Groot-Brittannie te veroveren.

Op Northlands wordt hard gestudeerd. Maxima moest, toen ze 16 was, drie
toelatingstentamens voor de Cambridge-universiteit halen. Dat is regel op de
school. Naast haar eindexamen, haalde ze ook het internationale diploma dat
toegang geeft tot de beste universiteiten van de wereld. Daarvoor moeten de
leerlingen honderdvijftig uur vrijwilligerswerk doen. De werkzaamheden varieren
van het geven van Engelse les tot het organiseren van kinderfeesten in arme
wijken.

Maxima onderscheidde zich in het elitekorps, zegt de principal van Northlands.
'Ze was een goede, intelligente leerlinge. En vooral aardig en heel gewoon.' De
enige tekst van Maxima zelf die tot nog toe boven water is gehaald, komt uit het
jaarboek van Northlands. In het eindexamenjaar was ze aanvoerster van het
volleybalteam. Ze schreef toen in het Engels een artikel over volleybal in het
jaarboek. In haar ogen werd die sport onvoldoende serieus genomen in het land
van voetbal, polo en hockey. 'De meisjes gaven zich nog niet helemaal zoals het
zou moeten, maar het gaat dit jaar al beter dan vorig jaar.' En in de competitie
'leerden we ook wat strijden is', aldus Maxima.

De antwoorden op het rijtje persoonlijke vragen verraden een typische
adolescent. Toekomstige carriere: 'Handel of boekhouding.' Hobby's: 'Muziek,
skien en vooral niks doen.' Stopwoord: 'Basicamente.' Ambities: 'Te veel om uit
te leggen.'

Zoals de meeste Northlanders deed Maxima haar vervolgopleiding aan de Katholieke
Universiteit van Argentinie (UCA), een apolitieke prive-universiteit in Buenos
Aires waar een 'geestelijk' bijvak (bijvoorbeeld theologie, kerkdoctrine of
theologische antropologie) verplicht is.

Maxima studeerde economie en koos na twee jaar als specialisatie economische
wetenschap. In de maand dat ze 25 werd, studeerde ze af. Haar cijfer was volgens
het archief van de UCA een 7. Niet maximaal, maar een verdienstelijke score,
omdat er amper tijd voor studeren was geweest.

Maxima had, met het oog op haar kansen op de arbeidsmarkt, bijbanen. In haar
eerste jaar bij Mercado Abierto S.A., een vermogensbeheerder, en vervolgens bij
de Bank of Boston in Buenos Aires.

Daarnaast had ze een intensief sociaal leven. Maxima houdt van dansen en is een
echte gangmaker. Volgens een medestudente 'was een feest met Maxima bij voorbaat
geslaagd. Ze heeft altijd leuke verhalen en is vrolijk.'

Maxima's vriendinnengroep bestond uit ex-leerlingen van Britse scholen, die ook
op de universiteit bij elkaar bleven klitten. Velen volgden hetzelfde
carrierepatroon en werken inmiddels bij een bank of internationale consultant,
in Buenos Aires of in het buitenland.

Een oud-studiegenoot (geen vriendin) herinnert zich Maxima als 'lang en
aantrekkelijk'. 'We moesten lachen om haar naam. Alsof het een vroege
intentieverklaring was om altijd de beste te moeten zijn.' En een andere
student: 'Ik heb een paar keer met haar gepraat. Ze is jonger, maar volgde al
wel colleges uit een hoger jaar. Een aantrekkelijke vrouw, maar ook een beetje
mollig.' In Argentinie is mager synoniem voor succesvol. Argentijnse vrouwen
zijn kampioen eetstoornissen. De zelfkastijding heeft tot gevolg dat 10 procent
van de pubers lijdt aan anorexia nervosa.

Een broodmager lichaam en lang loshangend blond haar zijn het schoonheidsideaal.
In Argentinie wordt Maxima als een gordita, een dikkertje, gezien. In Nederland
zou waarschijnlijk niemand op die gedachte komen.

Misschien vertrok Maxima wel naar de Verenigde Staten vanwege de dieetterreur en
het gezeur over uiterlijk. Anderen denken dat 'Argentinie gewoon te klein voor
haar was'. 'Over belangstelling van mannen had Maxima nooit te klagen', zegt een
vriendin.

Kort na de uitreiking van haar bul vertrok Maxima naar New York. Ze woonde in
vier jaar tijd op vele adressen. Bij vrienden, alleen, met vrienden en een tijd
trok ze samen op met een vriend, de Amerikaan Dieter Zimmermann. Zijn naam stond
nog op de deur, toen de eerste Nederlandse journalisten zich ruim in 1999 in New
York meldden.

Hoewel ze een halfzus in New York had wonen, ging Maxima haar eigen gang. Ze
organiseerde open sollicitatiegesprekken bij banken, waarna de respons niet lang
op zich liet wachten. Ze kreeg uitnodigingen voor diners en werd 's avonds vaak
met limousines afgehaald. Maxima had lang voor haar zus de fel begeerde Green
Card, de verblijfsvergunning, geregeld.

Maxima werkte in New York voor drie banken: ze begon bij de HSBC (Hongkong
Shanghai Banking Corporation), waar ze representative was. Bij de Dresdner
Kleinwort Benson was ze international salesperson. Bij haar laatste werkgever,
de Deutsche Bank, werd ze manager international sales voor Latijns-Amerika. Ze
moest institutionele beleggers zien te interesseren voor obligatieleningen.

Een vriend van Willem-Alexander zei vorig jaar tegen het weekblad Elsevier dat
Maxima er openlijk voor uitkwam dat zij haar eigen mondaine leven in New York
spannender vond dan dat van de prins. En hij voorspelde dat ze tot het laatst
toe zou blijven werken. 'Ze is te zelfstandig om thuis te zitten.'

Toen het al aan was met Willem-Alexander solliciteerde Maxima bij de Nederlandse
bank ING-Barings in New York. Ze werd afgewezen en - vervolgens op eigen verzoek
- door de Deutsche Bank medio vorig jaar overgeplaatst naar Brussel. Het besluit
om te verhuizen werd, naar verluidt, ook op aandringen van koningin Beatrix
genomen.

De woman of the world kende de Amerikaanse levensstijl misschien goed, maar ze
had - zoals de meeste inwoners van Latijns-Amerika - geen idee van Europa, en
zeker niet van Nederland. De Belgische hoofdstad Brussel werd gebruikt als
uitvalsbasis om Nederland beter te leren kennen.

In New York leidde Maxima voor zover bekend een doorsnee-yuppenleven. Ze deed
aan fitness, winkelde 's avonds en ging met kennissen uit eten. Tot die
vriendengroep behoorden de jonge graaf van Liechtenstein en een nazaat van de
Hertogen van Alva.

Een van hen zou Maxima aan Willem-Alexander hebben voorgesteld. Dat gebeurde in
Spanje op de feria (de jaarmarkt) van Sevilla, nu twee jaar geleden.

Een week waarin stierengevechten en paardenraces centraal staan en men elkaar 's
avonds - meestal op uitnodiging - ontmoet in casetas, bar-achtige feesttenten.
Adellijke families en grootgrondbezitters mixen daar met het gewone volk. De
Oranjes kennen de geneugten. Willem-Alexanders grootvader is weleens
gesignaleerd in de casetas van El Rocio in Andalusie, ook zo'n traditioneel
volksfeest. Maxima was door haar vrienden naar Spanje gesleept.

Het was, als we de Spaanse royalty-verslaggever Jaime Penafiel (geciteerd in
Elsevier) mogen geloven, 'een flechazo', liefde op het eerste gezicht. Haar
vrienden waren niet verbaasd: Maxima is altijd het stralende middelpunt. Een
oud-collega zegt 'dat ze daar niets voor hoeft te doen'. 'Als zij binnenkomt,
ook bij een vergadering, verandert er onmiddellijk wat. De lucht begint te
tintelen.' Drie weken later was de prins in New York voor een bruiloft van
vrienden en een afspraak met Maxima.

Maxima's aantrekkingskracht en charme worden door velen geroemd. Precies haar
vader, zeggen sommigen. Over Jorge Zorreguieta gaat het verhaal dat de
secretaresses naar de deuropening snelden als hij op zijn werk over de gang
liep.

Maxima heeft een innige band met hem. Juist daarom heeft ze het ook moeilijk met
de discussie in Nederland over Jorge Zorrguieta. 'Het idee dat ze publiekelijk
afstand van hem zou moeten nemen, is voor haar onverdraaglijk', zeggen vrienden
die haar onlangs nog in Londen zagen, toen ze daar samen met Willem-Alexander
haar halfzus bezocht.

Haar vader heeft Maxima's ondernemingszin altijd gestimuleerd. Hij nam haar mee,
ook toen ze klein was, naar bijeenkomsten en - later - op reizen. Zo ontwikkelde
Maxima gevoel voor diplomatie en pr. De afgelopen twee jaar kwam haar dat van
pas. Nog voordat de liefde bekend werd, vroeg Maxima in e-mails en brieven aan
vriendinnen al om mediastilte. Ze wist zelfs de tv-terrier Willibrord Frequin
van zich af te houden toen hij haar met boeket en microfoon op straat overviel.

Argentinie kijkt bij voorbaat op tegen Europa. Vrienden uit dat werelddeel zijn
'interessant en sjiek'. Argentijnen zijn trots op hun Europese afkomst, ook al
zijn ze vierde generatie emigranten. De suggestie dat Maxima het alleen al
daarom interessant zou vinden om een Europese kroonprins te trouwen wordt door
vrienden van Maxima en Willem-Alexander ten stelligste ontkend.

Ze is met hem om hem, en niet vanwege zijn status of bezit. 'Als het haar daarom
te doen zou zijn, had ze een wel een man met geld genomen', zegt een vriendin.
'Ze houdt van hem.'

Tegenover haar vriendinnen beklaagde Maxima zich vorig jaar al over het gebrek
aan privacy en het beleg van journalisten, en ook over de vele nieuwe
gelegenheidsvrienden.

Ze kreeg al snel lessen in het protocol, moest de sigaret in het openbaar
afzweren en een nieuwe, kuisere garderobe aangeschaffen. Maxima kleedde zich tot
dan uitdagend, zoals in Buenos Aires gebruik is.

De rokken zijn er kort en de decolletes diep. Inmiddels heeft Maxima zelfs de
kleur van haar coup soleil aangepast aan de nieuwe status.

Volgens een vriendin vond ze dat erg moeilijk. Zoals ze ook moest wennen aan het
feit ze Alex - zoals ze hem noemt - in het openbaar niet meer mocht aanhalen. In
Argentinie, waar passie vooral ook in het openbaar wordt beleden, behoren
vastpakken, strelen, zoenen en frutselen tot de gangbare communicatie.

Mede daarom wordt Maxima in Argentinie beklaagd. 'Ik heb dochters, maar zo'n
toekomst zou ik voor hen niet willen', zegt de rectrix van Northlands. En een
vriendin. 'Nederland heeft geluk. Dat het zo'n koningin krijgt.'

FOTO EDWIN SMULDERS Maxima Zorreguieta, vorig jaar in Brussel.

Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              81 of 108 DOCUMENTS

                                 de Volkskrant

                                 March 31, 2001

Het loon van 's konings werken

BYLINE: ERIC HENDRIKS

SECTION: Reflex; Pg. 1

LENGTH: 1155 words


Ze hakten graven voor de farao's van Egypte, kregen loon en maakten ruzie. Dat
staat allemaal op de oude stenen en papyri uit hun stadje: Deir el-Medina. Ter
ontsluiting van die teksten is er nu de computer. Maar ook de politie komt eraan
te pas.

JE KOMT ER, door bij Luxor de Nijl over te steken en dezelfde weg te nemen als
drommen toeristen. Maar ga niet naar het Dal der Koningen, zoals zij, sla af
richting Deir el-Medina, naar de ruines van dit oude stadje. Daar, in het zand
tussen de half afgebrokkelde muren, lagen duizenden stenen en stukken papyrus
met teksten, ruim drieduizend jaar oud. Teksten over het gewone volk.

Nou ja, gewoon volk. In Deir el-Medina woonden de vaklieden die tijdens het
Nieuwe Rijk de graven van de farao's in het Dal der Koningen uithakten en van
grafschriften voorzagen. De tombe van Toetanchamon bijvoorbeeld. Wat deze
arbeiders deden, hoeveel zij daarvoor kregen, waarover zij ruzie maakten, werd
opgeschreven, voor het grootste deel op ostraca: stukken kalksteen of
potscherven.

Zo ontstond verreweg de belangrijkste verzameling teksten over het dagelijks
leven in het oude Egypte. Maar veel van die stenen en papyri liggen verspreid
over de wereld, in musea en andere collecties. Het onderzoeken ervan, het
verbanden leggen, vergt daardoor veel frustrerend speurwerk. Deze week werd in
Leiden het startsein gegeven voor de tweede fase van een project om de hele
verzameling via internet te ontsluiten.

De experts willen namelijk nog veel onderzoeken aan die oude teksten, ook al
hebben die al het een en ander onthuld. Dat de arbeiders van Deir el-Medina
allesbehalve slaven waren, bijvoorbeeld.

'Het waren hoogbetaalde staatsambtenaren', vertelt dr. Rob Demaree, een van de
egyptologen van de Universiteit Leiden die de verzameling bestuderen. 'Ze werden
keurig maandelijks betaald in natura: graan voor brood en bier, groente, vis,
gedroogd vlees, kleding en brandhout.

'Voor de koning waren zij van groot belang. Geen vaklieden, geen koningsgraf. En
zonder graf geen toekomst: alleen door blijvende lichamelijke aanwezigheid kon
de dode functioneren in het dodenrijk. De grafmakers vielen dan ook bijna
rechtstreeks onder de farao. Slechts de vizier zat ertussen, die strak toezicht
hield op het werk; hij kwam zeer regelmatig op bezoek.'

De arbeiders werkten in twee ploegen van in totaal veertig tot zestig man, elk
geleid door een voorman en diens assistent. Er waren beitelaars, schilders en
hulpjes, die hun ambacht leerden van vader op zoon. Ze konden flink opschieten:
een gang van tien a vijftien meter in de rotsen hakten ze in een kwartaal. Als
de tombes waren uitgehakt, maakten de beitelaars en schilders de befaamde
Egyptische grafteksten in het plechtige hieroglyfenschrift.

Voor dagelijkse dingen werd dit schrift niet gebruikt. De teksten van Deir
el-Medina zijn in het hieratisch gesteld, een soort vereenvoudigde hieroglyfen.
Daarin werd bijvoorbeeld bijgehouden of de arbeiders hun rantsoenen kregen en
hoeveel. Het gebeurde nogal eens dat de aanvoer stokte, dan werd er druk
geklaagd.

Ruzie maken deden de bewoners ook. Demaree: 'Al waren de huizen ruim, zo'n
vijftien meter diep, de mensen zaten dicht opeengepakt. De hoofdstraat van het
plaatsje kun je beter hoofdsteeg noemen: als je je armen uitstrekte, kon je de
huizen aan beide kanten raken. De mensen wisten alles van elkaar. Familieruzies,
overspel bijvoorbeeld, waren dan ook een enorme verstoring van de orde.

'Conflicten werden aan een soort raad van oudsten voorgelegd en de uitspraken
werden genoteerd. Soms werd een orakel geraadpleegd. Desondanks konden ruzies
zich jarenlang voortslepen. Er was bijvoorbeeld iemand die een pot vet kocht en
niet betaalde; het geharrewar daarover duurde twintig jaar.'

De meeste gevonden teksten stammen uit de periode 1300 tot 1100 voor Christus,
dus van na Toetanchamon. Er woonden toen maximaal vijfhonderd mensen in Deir
el-Medina. Ze trokken weg toen na 1070 het Dal der Koningen als begraafplaats
voor farao's in onbruik raakte. Het stadje werd zelf een kerkhof - voor
priesters.

Vanaf de jaren twintig werd er op grote schaal gegraven, eerst door Franse
egyptologen. Het Louvre in Parijs heeft dan ook veel stukken bemachtigd, andere
gingen naar musea over de hele wereld. Na 1935 bleven ze in Egypte; in Cairo en
in een magazijn ter plaatse. Veel teksten zijn verbrokkeld en de brokstukken
kunnen op heel verschillende plekken liggen. 'Ik heb bijvoorbeeld een stuk steen
dat past bij een stuk dat in Toronto wordt bewaard', zegt Demaree.

Die verbrokkeling bevordert de research niet. Onderzoekers moesten tot voor kort
alles bij elkaar zoeken in verspreide kaartenbakken. Er waren stukken die wel
drie of vier nummers hadden, soms veranderden musea de hele nummering. De
computer moet uitkomst brengen. Vanaf 1997 werken Nederlandse egyptologen aan
een database, waarmee onderzoekers uit de hele wereld bijzonderheden van stukken
Deir el-Medina-tekst kunnen opsporen via internet (www.leidenuniv.nl/nino/

dmd/dmd.html). De stenen en papyri zelf staan er niet in, illustraties zouden
het systeem te traag maken. Maar van elke tekst wordt kort vermeld waar hij over
gaat, welke persoon of personen erbij betrokken zijn en waar het stuk is te
vinden. Wie trefwoorden intikt in een zoeksysteem, komt stukken op het spoor.

Maar lang niet alles is al digitaal geinventariseerd - er zijn trouwens veel
teksten die uberhaupt nog gelezen moeten worden. 'Wij hebben nu zo'n tweeduizend
stukken tekst in de database', vertelt egyptoloog dr. Ben Haring, een van de
samenstellers van het systeem. 'Maar wij verwachten dat we wel op vijfduizend
komen.'

De gelegenheid daartoe bestaat, omdat de Nederlandse organisatie voor
Wetenschappelijk Onderzoek (NWO) en de Universiteit Leiden voor de komende drie
jaar opnieuw financiering hebben toegezegd. Vanaf 1997 fourneerden zij ook al
het geld voor de database, maar in 2000 stokte die stroom. De hervatting van het
project werd deze week officieel gevierd met de aanbieding van een boek met
studies over Deir el-Medina aan emeritus-hoogleraar prof. dr. Jac Janssen,
Nederlands pionier in het onderzoek aan het oude stadje.

Intussen wil Demaree de computer inschakelen om handschriften uit Deir el-Medina
te bestuderen. 'De manier waarop de tekens werden geschreven, werd van vader op
zoon overgeleverd. Door ze te vergelijken, hopen we families van schrijvers te
traceren. Er is een mevrouw die bij de politie een digitaal systeem voor de
vergelijking van handschriften heeft ontwikkeld. Met haar ga ik praten om te
kijken of dat voor ons onderzoek te gebruiken is.'

Ostracon uit circa 1150 voor Christus met tekst over levering van rantsoenen.

Blik in een ruine van een huis in Deir el-Medina. De witte stenen zijn de
drempel van de voordeur. FOTO'S R. DEMAREE

Archeologie ; Taalkunde ; Kunst en Cultuur ; Kunst ; Taal- en Letterkunde ;
Geschiedenis

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              82 of 108 DOCUMENTS

                                 de Volkskrant

                                 March 30, 2001

De beste geheimtaal is openbaar

BYLINE: MARTIJN VAN CALMTHOUT

SECTION: cicero; Pg. 34

LENGTH: 1214 words


OP 16 APRIL 1993 kondigde de Amerikaanse president Bill Clinton een plan aan om
op termijn in elke personal computer een speciale chip verplicht te stellen.
Deze zogeheten Clipper-chip zou de gebruiker toestaan de nieuwste en praktisch
onkraakbare geheimschriften te gebruiken voor het verzenden van gegevens. Maar
als een rechter het nodig achtte, zou het dataverkeer wel via de overheids-chip
gelezen kunnen worden door de bevoegde autoriteiten.

'De chip', sprak Clinton bij de presentatie gloedvol, 'is een belangrijke stap
in het oplossen van een tweezijdig probleem met cryptografie: enerzijds helpt
versleuteling de privacy van individuen en bedrijven, maar anderzijds ook die
van criminelen en terroristen.'

Dat leek een redelijk argument, en het was nadrukkelijk ook zo verzonnen door de
National Security Agency, de Amerikaanse geheime afluisterdienst NSA. De chip
leek een antwoord op twintig jaar gesteggel over het gebruik van serieuze
geheime communicatietechnieken buiten gesloten organisaties als het leger en de
overheid. Net als in telefoonverkeer zou privacy gewaarborgd zijn, tenzij de
rechter anders beval.

Maar het project werd een volstrekte ramp, schrijft de Amerikaanse
technoreporter van het weekblad Newsweek, Steven Levy, in zijn nieuwste boek
Crypto. Officieel ging de Clipper-chip ten onder omdat fabrikant Texas
Instruments het project technisch niet aankon. Maar in feite keerde de publieke
opinie het tij, hetgeen de democratische president veel goodwill kostte.

Niet alleen doorgewinterde privacy-activisten waren tegen, zelfs Jan met de pet,
die nog nooit van encryptie had gehoord, roerde zich. Levy: 'Een simpele
analogie bleek van een willekeurige leek een fel tegenstander te kunnen maken:
dit is alsof iedereen een kopie van zijn huissleutel bij de politie moet
inleveren, of hij nou ergens van verdacht wordt of niet.'

In Crypto schrijft Levy de geschiedenis van de moderne cryptografie, die in drie
decennia van een ultrageheime militaire technologie een alledaags verschijnsel
is geworden, waarop alle creditcardtransacties en pinbetalingen zijn gebaseerd.
Het Clipper Chip-debacle is van die roerige geschiedenis in veel opzichten een
soort verkorte samenvatting: overheid probeert tevergeefs de cryptografie voor
zich te houden.

In het militaire tijdperk was de wereld van de cryptografie overzichtelijk.
Iemand die een geheime boodschap wilde versturen, moest de beoogde ontvanger de
sleutel toespelen waarmee hij zijn boodschap door elkaar had gehusseld. De
ontvanger husselt achteruit en leest de boodschap. Het systeem is waterdicht,
zolang de sleutel niet in verkeerde handen valt. En zolang de versleuteling maar
ingewikkeld genoeg is.

In mei 1976 ging een onuitwisbare streep door de rekening van diegenen die,
zoals de NSA tot dat moment, geloofden in dit eeuwenoude concept van geheim
geheimschrift. Wiskundige Marty Hellman van Stanford University en zijn
excentrieke hippie-collega Whit Diffy ontdekten, peinzend over de beperkingen
van de militaire cryptografie, een geheel nieuwe klasse van geheimschriften.

Daarbij was het niet langer nodig de geheime sleutel aan een beoogde ontvanger
toe te spelen, met alle risico's van onderschepping van dien. Met het
Diffy-Hellman protocol konden twee partijen, die elkaar nooit hadden gesproken,
toch komen tot communicatie in een geheimtaal die voor derden nauwelijks te
breken kon zijn.

Hellman en Diffy maakten met hun publicaties over dergelijke public key
encryptie een golf van reacties los, in eerste instantie onder privacy-freaks.
Talloze systemen doken op, steeds gebaseerd op het idee dat de ontvanger de
verzender een soort wiskundig hangslot toezendt, waarmee die zijn boodschap kan
verzegelen, waarna alleen de ontvanger een sleutel heeft waarmee dat slot weer
te openen is. Het slot is in de praktijk een wiskundige bewerking, die
gemakkelijk de ene kant op is uit te voeren (slot dicht), maar onmogelijk de
andere kant op, zonder meer informatie (slot open).

De NSA zag de ontwikkelingen met lede ogen aan en deed er lange tijd alles aan
om de opmars van de vrij beschikbare cryptografie te dwarsbomen. Patenten werden
verboden, aanvragers tot geheimhouding gedwongen, de beschikbare systemen tot
verboden exportproduct verklaard. De firma Lotus ging bijna failliet aan
pogingen om twee versies van hun spreadsheet te maken: een voor de VS en een
voor de rest van de wereld. Sommige anarchistische cryptografen weken uit naar
Europa om de wereld van daaruit te voorzien van hun onbreekbare codes. PGP,
pretty good privacy, dat veel internetgebruikers voor hun e-mail toepassen, is
daarvan het bekendste voorbeeld.

Onder hen was bijvoorbeeld ook David Chaum, een briljante Amerikaanse codemaker
die begin jaren negentig in Amsterdam de firma Digicash opzette, bedoeld om
onkopieerbaar digitaal geld voor internetbetalingen op de markt te zetten.
Chaums digigeld was via een ingenieus cryptografisch systeem wel uniek
geoormerkt, maar net als echte cash niet naar de betaler te traceren. Alle
gangbare betalingssystemen, vreesde Chaum, konden leiden tot een politiestaat.
Niet alleen wanbeheer, maar ook structurele tegenwerking van de NSA leidde tot
een failissement, suggereert Levy in Crypto.

Wel een groot succes is het in 1977 gelanceerde RSA-systeem, vernoemd naar
Rivest, Shamir en Adleman. Dat voorziet via combinaties van zeer grote
priemgetallen (wel te maken, maar haast onmogelijk te ontleden) in uiterst
robuuste en toch snelle geheime communicatie met een openbare sleutel.

Levy's fascinerende, maar nu en dan veeleisende Crypto lijkt in veel opzichten
op zijn eerdere Hackers, dat de anarchistische wereld van de eerste generatie
computerinbrekers schetste. Ook in dit veld hebben volgens zijn verhaal vooral
buitenstaanders de koers van een hedendaagse sleuteltechnologie grondig verlegd.
Zoals hackers met hun brutale inbraken de aandacht vestigden op de volstrekt
onvoldoende beveiliging van computersystemen en bestanden, zo hebben cypherpunks
het geheimschrift onomkeerbaar aan het volk gebracht.

Hetgeen, zo realistisch is Levy ook wel, niet noodzakelijk betekent dat daarmee
de privacy heeft gezegevierd, zoals de meeste van zijn hoofdpersonen wel ooit
droomden. Het zijn vooral de commerciele belangen geweest die de paranoide NSA
uiteindelijk in het gareel dwongen. Dezelfde Bill Clinton die in 1993 tevergeefs
de Clipper-chip lanceerde, zag in dat het krampachtige exportverbod voor
cryptografie onhoudbaar was geworden in een wereld die via e-commerce en
internet nauwelijks meer grenzen kent. Cryptografie was zelfs belangrijke
handelswaar in die wereld.

Bovendien, zo is de laatste jaren een publiek geheim, werkt NSA - de laatste
tijd vooral in het nieuws vanwege het Echelon-afluistersysteem - met computers
die fluitend alle alledaagse versleutelingen kraken. Daar hebben ze geen
achterdeurtje via halfbakken chips voor nodig.

Steven Levy: Crypto. Allen Lane, import Penguin Benelux; 368 pagina's; fl 63,95.
ISBN 0 713 99346 4.

FOTO REUTERS Amerikaans-Britse luisterpost voor satelliet-dataverkeer van het
Echelon-netwerk bij Menwith Hill in Noord-Engeland.

Kunst en Cultuur ; Kunst ; Taal- en Letterkunde ; Non fictie ; Politiek en Staat
; Buitenlandse Betrekkingen ; Spionage

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              83 of 108 DOCUMENTS

                                 de Volkskrant

                                 March 27, 2001

Begeerlijk vlees

BYLINE: DOOR MAC VAN DINTHER

SECTION: Sport; Pg. 13

LENGTH: 1736 words


Nooit eerder in de geschiedenis is er zoveel vlees gegeten als in de tweede
helft van de twintigste eeuw. Wat noodzaak was voor de oermens en luxe voor de
adel, promoveerde tot de doorregen sudderlap van de Kiloknaller. Waarom vinden
we vlees lekker? 'Alsof een levende geit in mij schreeuwt.'

'Een royale portie vlees roept vanouds het beeld op van gelukkige en manhaftige
mensen.' (Ruth L. Ozeki: Mijn jaar van het Vlees).

Dat de eerste mens vlees at, staat als een paal boven water. In zalige
onwetendheid van wat zijn keuze miljoenen jaren later voor gevolgen zou hebben,
zette de oermens zijn tanden in een prehistorisch savannekonijn. Vanaf dat
moment had de mens bloed aan zijn handen.

In kringen van wetenschappers werd altijd al aangenomen dat de eerste mens vlees
at, zegt paleontoloog John de Vos van museum Naturalis in Leiden. Maar twee jaar
geleden is er ook hard wetenschappelijk bewijs voor geleverd.

Onderzoekers vonden in fossiele resten van de Australopithecus Africanus, de
voorloper van de mens, koolstofverbindingen die een regelrecht verband leggen
met vleesconsumptie. Daarmee zijn alle verhalen dat de vroege mens leefde van
vruchten en groenten van tafel geveegd.

Vlees eten hoort tot de natuurlijke staat van de mens. De eerste werktuigen van
de mens waren mesjes om het vlees van de botten te schrapen. 'Dat verbaast me
niks', zegt De Vos. 'Van mensapen als chimpansees is bekend dat ze ook af en toe
vlees eten.' De Neanderthaler, een oermens die het niet haalde, at vrijwel
alleen vlees.

Dat de Australopithecus vlees at was niet zozeer een keuze, als wel een
dwangmaatregel van de evolutie. Drie miljoen jaar geleden trad er verdroging op
in Oostelijk Afrika, waar de wieg van de mens stond. Het regenwoud werd savanne.

Toen gebeurden er twee dingen tegelijkertijd, legt De Vos uit. De mens ging
rechtop lopen en vlees eten. 'Op de savanne moest de Australopithecus grotere
afstanden afleggen, vandaar dat hij rechtop ging lopen. Dat kostte meer energie
en dat haal je gemakkelijker uit vlees dan uit planten.' Bovendien was op de
savanne minder voedsel te halen dan in het regenwoud. Hij moest dus wel.

In deze fase van menswording ontwikkelden de hersenen zich sterk. Reden voor
sommige onderzoekers om te beweren dat vlees, een rijke bron van eiwit, goed is
voor de ontwikkeling van de hersenen. Een theorie die tot op de dag van vandaag
niet wordt tegengesproken door het Voorlichtingsbureau Vlees, maar volgens De
Vos op onzin berust.

'Door het rechtop lopen kwamen de handen vrij. De besturing van de handen
gebeurt vanuit de hersenen. Ik denk dat daardoor de hersenen zich hebben
ontwikkeld. Anders zouden leeuwen superhersens moeten hebben.'

Het eten van vlees vervormde ook ons gebit. Onze lange hoektanden raakten
afgeplat. Onze kaken werden een schaar waarmee vlees kon worden doorgeknipt. Met
de kiezen werd het vermalen. Een typisch allesetergebit, aldus De Vos.

De vroegste mens mag niet vies zijn geweest van het dier, hij was toch vooral
een gelegenheids vlees eter. Hij at vlees als hij het te pakken kon krijgen en
dat was zelden.

Dat veranderde pas toen de mens dieren begon te domesticeren, te beginnen met
het schaap, achtduizend jaar voor Christus. Vanaf dat moment ontwikkelt zich een
relatie tussen mens en dier die gekenmerkt wordt doordat de een de ander
gebruikt en eet.

Er zijn streken waar de mens niet kan leven zonder vlees, zegt Adel den Hartog,
hoofddocent voedingsgewoonten aan Wageningen Universiteit. 'Denk maar aan de
toendra's. Daar groeit niks. Hetzelfde geldt voor de Sahara, of Groenland.'

Opvallend is dat alle volkeren op aarde vlees lekker vinden, of ze het nu nodig
hebben of niet. En dan ook echt alle, zegt Den Hartog. 'Ze vinden niet overal
hetzelfde dier lekker, maar overal eten ze graag vlees. Dat is ook wel logisch.
Basisvoedsel zoals aardappelen, rijst en graan smaakt vlak. Vlees heeft een
sterke, aromatische smaak.' Vlees zorgt voor sjeu op tafel, het is gewild,
begerenswaardig.

Tegelijkertijd is vlees eten nooit onproblematisch. Vlees is behept met een
'duivelse dubbelzinnigheid', zegt Den Hartog. In alle culturen leeft het besef
dat de mens bloed moet vergieten om vlees te eten. 'De mens is zich er sterk van
bewust dat hij doodt om te eten.'

Van alles wat op tafel komt, is vlees het meest beladen met emoties. Vlees is
zondig. Volgens het boek Genesis begon de mens vlees te eten na de zondeval.
Kains broedermoord op Abel was het precedent. Geen voedingsmiddel dat zozeer met
taboes en religieuze voorschriften is belast als vlees.

Moslims roepen Allah aan bij de slacht, de oude Grieken offerden vlees aan de
goden, joden hebben strenge spijswetten wat vlees betreft. Het ene vlees is het
andere ook niet. Hindoes vereren de koe, Britten eten geen paard, islamieten
geen varken, Mongolen walgen van gevogelte en westerlingen eten kat noch hond.

Veel voedseltaboes hebben rationele gronden. Voor ruitervolken was paard taboe,
omdat ze het dier nodig hadden. Hetzelfde geldt voor nomadische herdersvolken en
hun runderen. Herders keken neer op boeren, die vaak varkens hielden. Dat is
volgens Den Hartog de bron van de latere afkeer van varkensvlees in sommige van
oorsprong pastorale religies.

Als spiegelbeeld van de zondigheid van het vlees krijgt vegetarisch eten vaak
een aureool van morele superioriteit. Het eerste wat asceten uit hun leven
bannen is seks, drank en vlees. De Indiase Brahmanen zagen min of meer gedwongen
af van vlees omdat ze in moreel aanzien voorbij gestreefd dreigden te worden
door asceten.

Vegetarisme speelde een rol bij middeleeuwse christelijke sekten die de 'zuivere
leer' beleden en zich afscheidden van Rome. De Britse vegetariers die in 1847 de
Vegetarian Society oprichtten, beweerden dat vlees eten 'dierlijke passies
oproept' en leidt tot zedeloos gedrag.

Niet dat het gewone volk daar erg mee zat. De meesten waren al blij als ze vlees
konden krijgen. De zwelgpartijen van de Romeinen zijn roemrucht, evenals de
feestmaaltijden van de rijke middel eeuwers. Bij de kroning van Hendrik IV van
Engeland in 1399 kwamen veertig gerechten op tafel, bijna allemaal vlees:
everzwijn, jonge zwanen, kapoen, kraanvogel, zilverreiger, wulp, patrijs,
kwartels en gehaktballen. Het gewone volk at brood en pap.

Pas in de middeleeuwen begint in Europa een vleesconsumptie van enige omvang. Na
de pestepidemie in de veertiende eeuw, die flink huishoudt onder de bevolking,
moet er een tijdlang een betrekkelijke overvloed hebben geheerst. Er waren
weiden genoeg voor de beesten en maar weinig mensen om ze onder te verdelen.

Vanaf de zeventiende eeuw groeit de bevolking en moet er bezuinigd worden op het
vlees, dat weer een luxeartikel wordt. De gewone man en vrouw eten gezouten
vlees, stokvis en een reepje spek door de stamppot. Alleen bij de best betaalde
arbeiders komt vlees op tafel, schreef Friedrich Engels in 1844 over arbeiders
in Engeland.

Uit dezelfde tijd dateren de pleidooien om het volk meer vlees te laten eten. G.
Mulder, een van de eerste Nederlandse voedseldeskundigen, maakte in 1847 gewag
van een 'gebrek aan veerkracht' onder de arbeiders. Volgens Mulder kwam dat
omdat ze niet genoeg vlees aten.

Een tijdlang heerste het idee dat te weinig vlees eten tot zwakte leidt. Baron
Liebig, de uitvinder van het vleesextract, beweerde dat de door inspanning
verbruikte spierkracht alleen geregenereerd kon worden door vlees te eten. De
Franse gastronoom Brillat-Savarin schreef de verovering van India door de
Britten toe aan het vleesloze dieet van de Indiers. Mahatma Gandhi, vegetarier,
at in zijn jeugd zes keer vlees om uit te vinden of de Britten daar hun kracht
uit putten. Vervolgens werd hij in zijn slaap geplaagd door rouw. 'Alsof in mij
een levende geit schreeuwde.'

Degenen die het hardst werkten, kregen het minste vlees. Vlees was status, een
teken van rijkdom. Pas in de twintigste eeuw drong het door tot alle lagen van
bevolking. Dat begon in de eerste decennia van de eeuw, zegt Den Hartog. 'Maar
de grote golf kwam na de oorlog, in de jaren vijftig.'

De welvaartsstaat bracht elke dag vlees op tafel. De droom van elke arbeider
kwam uit, zegt Den Hartog. 'Marcus Bakker, de oud-voorman van de Communistische
Partij, zei het al: wat goed is voor het bourgeoiskind, is ook goed voor een
arbeiderskind.'

Het ideaal is bereikt: vlees eten is gedemocratiseerd. Het is goedkoop en niets
bijzonders meer. Jaar na jaar steeg de consumptie van lapjes, worsten en
karbonades. Nog nooit in de geschiedenis is er zoveel vlees gegeten als nu. Maar
sinds kort is er sprake van een lichte tegentrend. Het aantal 'vleesverlaters'
en vegetariers groeit, de vleesconsumptie stagneert. In 2000 werd in Nederland
drie kilo per hoofd van de bevolking minder vlees verbruikt dan in 1996, toen
het vlees eten op zijn hoogtepunt was.

Tegelijkertijd heeft het vlees zijn aanspraken op gezondheid verloren. De
bewering dat vlees gezond is, is wetenschappelijk achterhaald, zegt
voedingsdeskundige S. de Waard van de Nederlandse Vegetariersbond.

'Twee jaar geleden heeft de universiteit van Oxford de gezondheid van
vegetariers en vleeseters vergeleken. Vegetariers hadden een beter
lichaamsgewicht, minder cholesterol en daardoor minder kans op hart- en
vaatziekten.' Veel vlees eten is ongezond.

Ook het maatschappelijk aanzien van vlees is gewijzigd, zegt Den Hartog. Vroeger
was het een teken van armoe als je geen vlees at. 'Nu hoef je je daar niet meer
voor te schamen.' Integendeel, lijkt het. Het grote vlees eten is op de
terugtocht.

Maar dat geldt vooralsnog alleen voor de westerse landen, zegt Den Hartog er
meteen bij. Want we staan aan de vooravond van een 'vleesrevolutie'. De westerse
wereld mag verzadigd raken, de ontwikkelingslanden beginnen aan hun grote
inhaalslag. Volgens het Amerikaanse International Food Policy Research Institute
(IFPRI) zal de vraag naar vlees in ontwikkelingslanden de komende twintig jaar
verdubbelen. In 1995 werd wereldwijd 198 miljoen ton vlees gegeten, het IFPRI
verwacht dat dit in 2020 is gestegen tot 313 miljoen ton. Dat zal wereldwijd
enorme gevolgen hebben voor het milieu en het gebruik van land. Had de
Australopithecus dat geweten, dan was hij nooit uit het regenwoud gekomen.

Pieter Aertsen: De vleeshal (1551).UNIVERSITEIT VAN UPPSALA, ZWEDEN

Voeding ; Geschiedenis ; Kunst en Cultuur ; Consumentenzaken

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              84 of 108 DOCUMENTS

                                 de Volkskrant

                                 March 23, 2001

Van Lumiere naar Melies

BYLINE: JAN BLOKKER

SECTION: voorpagina; Pg. 1

LENGTH: 1371 words


AAN WAT eeuwenlang bij stilzwijgende afspraak onder kunst was verstaan, had de
cinematografie van meet af aan geen enkele boodschap. Dat was voor de gebroeders
Lumiere ook niet aan de orde. Zij claimden geen auteursrecht voor een product
van de verbeelding, ze namen patent op een technisch hoogstandje: een toestel
dat de werkelijkheid in beweging kon weergeven.

Een mirakel natuurlijk - en hele volksstammen hebben zich er aan het eind van de
negentiende eeuw aan vergaapt, zoals ze zich eerder moeten hebben vergaapt aan
de stoommachine, de spoortrein, de telegraaf, de telefoon en het elektrische
licht: tot het laatst aan toe zou de eeuw de eeuw van de vooruitgang blijven.

Maar alles went. Toen na een paar jaar iedereen zo'n beetje alle echte treinen
op een wit projectielaken echt had zien rijden, alle echte fabrieken echt had
zien leeglopen en alle echte koningen en keizers echt had zien wuiven, leek de
betovering uitgewerkt, en zou de sensatie misschien vanzelf zijn verlopen.

Als er geen ondernemende geesten a la Georges Melies waren geweest. Georges
Melies was geen uitvinder, laat staan een wetenschapper - hij was een
illusionist, werkzaam in de onderste regionen van het theater tussen
goochelaars, jongleurs, boeienkoningen en overige kermisklanten: een
entertainer, een amuseur, een kunstenmaker. Maar hij was een van de eersten die
begreep welke ongekende toepassingsmogelijkheden in het wonder van de
cinematografie verscholen lagen - niet voor het vastleggen van maar juist voor
de vlucht uit de werkelijkheid. Bijna letterlijk met kunst- en vliegwerk bracht
hij in donkere tenten en rokerige zaaltjes, voor een publiek van betrekkelijke
armoedzaaiers dat de weelde van een 'uitgaansleven' nooit had gekend, een
volstrekt nieuwe verbeelding aan de macht.

'Daarmee', vat Ansje van Beusekom het samen in haar proefschrift over de film
als een nieuw medium, 'trad de nieuwe techniek buiten het domein van de
technische uitvinding en werd zij ingelijfd door het amusement.'

De Lumieres vonden een apparaat uit, Melies ontdekte de film.

En alles wat zich in de film ontwikkelde - van productie en distributie tot en
met de eigen taal en tekens waarmee hij zich verstaanbaar leerde maken voor een
internationaal miljoenenpubliek - onttrok zich aan de wetten, de normen, de
opvattingen en zeker de 'heiligheden' van de gevestigde kunsten. Film was geen
toneel, geen beeldende kunst, geen literatuur, geen muziek, zelfs geen variete,
geen revue of tingeltangel, het was van alles wat. Je zou kunnen zeggen dat film
al postmodern was toen de rest van de wereld nog modern moest worden. Film was
het begin van de cultuur-industriele revolutie die in de twintigste eeuw de
definitieve breuk met een oude, traditionele elite veroorzaakte, en de
overzichtelijke tweedeling van 'hoog' en 'laag', 'beschaafd' en 'minder
beschaafd', 'kunst' en 'vermaak' allengs te niet deed.

De dissertatie van Van Beusekom heeft die sociaal-culturele verschuiving niet
direct tot thema. 'Hoe het nieuwe fenomeen werd beschreven en bediscussieerd in
Nederlandse publicaties van 1895 tot 1940', meldt ze in haar inleiding, 'is het
onderwerp van deze studie.' Daarmee blijft haar (literatuur) onderzoek in zekere
zin eenzijdig: het anonieme publiek, dat zich ineens massaal in een eigen vorm
van vrijetijdsbesteding kon gaan verheugen, blijft buiten beschouwing, want dat
publiceerde niet.

Maar indirect komen we over de ingrijpende sociale beweging binnen de
samenleving toch het nodige te weten: de publicisten waren tenslotte 'partij',
om het even of ze als belanghebbenden goedgemutst aan de kant van het nieuwe
bioscoopbedrijf stonden, dan wel als sceptische buitenstaanders de
ontwikkelingen met meer of minder bekommernis volgden.

De wisselwerking tussen de twee is er steeds geweest. Op de zorg van de laatsten
- het begrip 'bioscoopgevaar' was al vroeg gemunt - reageerden de exploitanten
met (advertentie)campagnes waarin hun waren bovenal als artistieke waren werden
aangeprezen. Het imago van de straat, de kermis en ongure, letterlijk duistere
vertoningsplekken moest zo snel mogelijk worden uitgewist.

Vandaar al tamelijk vroeg in de jaren tien de bouw van afzonderlijke theaters
(liefst met sjieke, vaak aan de Griekse mythologie ontleende namen) waarin de
voorstellingen zich ook voltrokken volgens een geijkt protocol: allemaal
goedkoper en misschien een tikkeltje wufter dan in een schouwburg, maar verder
geheel zoals het in de hogere kunst hoorde, dus een zaal met een podium, een
toneeldoek, een pauze en als het even kon ook een foyer.

Het Amsterdamse Tuschinski kon in dat opzicht als model gelden: een met purperen
tapijten bekleed paleis met loges waarin de deftige burgerij zich kon laten zien
zonder gestoord te worden door jan-met-de-pet voor wie een schellinkje was
ingericht.

De 'gevaren' waren daarmee nog niet bezworen. 'Vooral de snel stijgende
populariteit van de bioscoop bij bevolkingsgroepen die voorheen vrijwel
'onzichtbaar' waren in het uitgaansleven, zoals kinderen en vrouwen', merkt Van
Beusekom op, 'baarde de schrijvers zorgen. De bioscoop was een nieuwe openbare
ruimte waarin de bestaande verhoudingen tussen openbaar en prive, 'petten' en
'hoeden', volwassenen en kinderen, mannen en vrouwen, op losse schroeven kwamen
te staan.'

En ze citeert verderop Comelis Veth, die sprak van 'een verschuiving van
welstand naar steeds minder ontwikkelde lagen der maatschappij, die nog in 't
geheel niet rijp zijn voor iets beters'. Dat raakt aan de paradox die in Kunst
en amusement wat mij betreft wat dieper had mogen worden uitgegraven: de
achterhoedegevechten van de liberale en vooral sociaal-democratische
'verheffers', die het minder ontwikkelde deel van de bevolking (lees de
arbeidersstand) met alle geweld niet alleen sociaal maar ook geestelijk wilden
emanciperen, maar dan naar het oude, gecanoniseerde, burgerlijke Bildungs ideaal
van de negentiende eeuw: dus niet met schlagers maar met Beethoven. niet met
Courths-Mahler maar met Tolstoi, niet met de bioscoop maar met de schouwburg.

Typerend is nog altijd de reserve die de Amsterdamse wethouder Boekman in zijn
dissertatie over Overheid en kunst inbouwde met betrekking tot film en radio.
'Beide uitvindingen', schreef hij, 'bevatten zeker mogelijkheden, die haar tot
kunst kunnen doen behoren. Of zij zich reeds in 't stadium bevinden, waarin men
haar op een lijn mag stellen met de takken van kunst waarover deze studie
handelt, is echter aan twijfel onderhevig.'

Hij moet toen al - in 1939 - gevoeld hebben dat hij met de oude takken van kunst
waarvoor hij zo liefdevol overheidssteun bepleitte, tegen een bierkaai vocht:
dat hele nieuwe generaties bezig waren, met voorbijgaan van de klassieke
literatuur, het klassieke drama en de klassieke muziek, een eigen cultureel
universum te betreden van film, van televisie, van pop, van video, van clip, van
stereotorens en van elektronische snelwegen.

Veel aandacht is in Kunst en amusement besteed aan de kortstondige variant van
het verhefferswerk, dat we in Nederland kennen als de periode van de Filmliga:
de poging van een kleine, elitaire groep kunstenaars, schrijvers en journalisten
om van de 'ordinaire' (met name Amerikaanse) film datgene te isoleren dat als
'Tiende Muze' net wel door de artistieke beugel zou kunnen - de absolute,
non-figuratieve, avant-gardefilm, waarin het beste van de dromen van dada,
surrealisme en Stijl zou worden verenigd.

Volgens Van Beusekom heeft die radicale beweging, die alsnog de scheiding tussen
hoog en laag (of hoed en pet) beoogde, nog heel lang haar stempel gedrukt op de
Nederlandse filmkritiek. Voorbij is de invloed waarschijnlijk nog steeds niet:
we hebben tenslotte nog altijd bioscoopcomplexen die op de kermis, en filmhuizen
die op schouwburgjes lijken.

Ansje van Beusekom: Kunst en amusement - Reacties op de film als een nieuw
medium in Nederland, 1895-1940. Arcadia; 343 pagina's; fl 59,90. ISBN 90 6613
017 2.

SPAARNESTAD FOTOARCHIEF De bioscoopzaal van het Asta Theater in Den Haag in de
jaren dertig.

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Kunst ; Films ; Filmindustrie ; Kunst en Cultuur ; Geschiedenis

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              85 of 108 DOCUMENTS

                                 de Volkskrant

                                 March 21, 2001

Steeds meer singles, maar Nederlander blijft gezinsdier ; Gezinsraad ziet 'veel
onvrede aan keukentafel'

BYLINE: VAN ONZE VERSLAGGEEFSTER MIRJAM SCHOTTELNDREIER

SECTION: Economie; Pg. 2

LENGTH: 446 words

DATELINE: DEN HAAG


De Nederlander is en blijft een gezinsdier. Hoewel steeds meer mannen en vrouwen
een lange periode van hun leven alleen doorbrengen, blijft het gezinsideaal
levend.

Dat blijkt uit het rapport Gezin: beeld en werkelijkheid van de Nederlandse
Gezinsraad (NGR), geschreven in opdracht van het kabinet. Het wordt vandaag
overhandigd aan staatssecretaris Vliegenthart van Volksgezondheid, Welzijn en
Sport (VWS). De NGR heeft tal van cijfers van het Centraal Bureau voor de
Statistiek gebruikt en, in nauw overleg met het CBS, op een iets andere manier
bekeken.

Volgens de onderzoekers wordt de groei van het aantal alleenstaanden, inmiddels
33 procent van de bevolking, onder meer veroorzaakt doordat jongvolwassenen na
het verlaten van het ouderlijk huis eerst een tijdje zelfstandig gaan wonen.
Doordat de gemiddelde levensduur stijgt, blijven er bovendien steeds vaker
(hoog)bejaarden alleen over.

Dat iemand alleenstaand is, wil niet zeggen dat hij of zij voor het leven een
bewuste single is. Het beeld van de alleenstaande is een momentopname, niet de
'film' van zijn levensloop. In de standaardlevensloop is meer variatie gekomen.

Volgens de NGR leeft nog altijd een meerderheid van de bevolking in een gezin:
2,4 miljoen gezinnen met samen 8,9 miljoen personen. Het merendeel van de jeugd,
80 procent, verlaat rond zijn 22ste het huis. 'Het werd tijd om het beeld van
een geindividualiseerde samenleving bij te stellen', zegt O. Fles, voorzitter
van de NGR.

Nadat in de jaren zestig en zeventig het gezin van hoeksteen van de samenleving
veranderde in 'steen des aanstoots', en de echtgenote van kostwinner Jan Modaal
haar eigen geld en baan opeiste, is de aandacht voor het gezin verzwakt.

Toch blijkt dat het gezin onverminderd het ideaal is van de meeste mensen. Het
gezin geldt nog altijd als de beschermplaats van het kind, waar het wordt
opgevoed en voorbereid op een plek in de samenleving.

Doordat jarenlang de nadruk is gelegd op individualisering, is er te weinig oog
voor de financiele last die er op de relatief korte gezinsfase drukt, vindt de
NGR. Die becijfert het 'inkomensdal', de teruggang in inkomen ten gevolge van de
komst van kinderen, op gemiddeld een kwart tot eenderde. Bovendien is het in
Nederland relatief het grootst, vergeleken met andere landen van de Europese
Unie.

Al lopen er in Nederland geen boze gezinnen met spandoeken over straat, er
heerst 'veel onvrede aan de keukentafel'. Volgens Fles moet de 'vergeten
polderpartner', het gezin, zijn stem laten horen op een eigen 'dag van de
opvoeding'.

Samenlevingsvormen en relaties ; Statistiek ; Algemeen ; Sociologie ;
Maatschappij ; Sociaal Cultureel

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              86 of 108 DOCUMENTS

                                 de Volkskrant

                                 March 17, 2001

De DDR herleeft in Monnickendam

BYLINE: DOOR JOS KLAASSEN

SECTION: Traject; Pg. 3

LENGTH: 1191 words


Tien jaar geleden gaf de Oostduitse staat, de DDR, de geest. Maar toch blijft
hij door onze geschiedenis spoken - tot Monnickendam aan toe. Daar staat sinds
september 2000 een DDR-museum, waar de herinnering aan de 'eerste socialistische
staat op Duitse bodem' (1949-1990) klaarwakker wordt gehouden.

Waarom is er een DDR-museum in Monnickendam? Wat heeft die gemeente met de
ex-DDR? Het antwoord is simpel: de Oostduitse staat fascineert de
Monnickendammer Friso de Zeeuw en zijn vrouw Thea al sinds 1985, toen zij voor
het eerst Berlijn aan gene zijde van 'de Muur' bezochten.

Het was een andere wereld. 'Dat overdreven gedoe van de grenswachters bij
Checkpoint Charlie, het Oost-Berlijnse straatbeeld, die typische geur van lysol
en bruinkool, de pruttelende Trabantjes, die boekhandels met reeksen literatuur
over het regime van Erich Honecker.' De DDR was liefde op het eerste gezicht
voor De Zeeuw, maar hij bleef tot 1990 toch slechts een verre vriend. De val van
de Muur werd het startpunt in de ontstaansgeschiedenis van het eerste DDR-museum
op Nederlandse bodem.

De eerste relicten van de ondergegane staat kocht De Zeeuw bij de talloze
standjes die vrijwel onmiddellijk na de opening van de grens tussen Oost- en
West-Berlijn bij de Brandenburger Tor verschenen. Het betrof toen nog klein
spul: stukjes van de Muur, politiepetten, Russische bontmutsen,
onderscheidingstekens, medailles. De Zeeuw: 'De Muurbrokjes heb ik er overigens
niet gekocht, maar begin 1990 met eigen handen uit de Muur gehakt.'

Zijn verzamelwoede kreeg allengs een duidelijk doel: 'Voorwerpen vergaren die
alle facetten van het leven in de DDR bestrijken: van hoe het regime zijn macht
handhaafde tot het gewone leven van de mensen en hun gebruiksvoorwerpen.' In de
loop der jaren heeft De Zeeuw in Oost-Duitsland een geengageerd particulier
netwerk opgebouwd om aan authentieke DDR-spullen te komen. Om ook zelf zo dicht
mogelijk bij de bron te zitten, kocht hij in het Oost-Berlijnse Scheunenviertel
(in de buurt van de Oranienburgerstrasse) een pied-a-terre.

Het resultaat van alle inspanningen is een museum dat vooralsnog gehuisvest is
in de omgebouwde garage van zijn villa in Monnickendam. Die ruimte is weliswaar
beperkt, maar toch is De Zeeuw erin geslaagd in zijn unieke museumpje de
belangrijkste aspecten van het leven in de DDR in twaalf vitrines bijeen te
brengen. Uiteraard leent de ruimte zich niet voor een Trabbi, en tevens mist de
kenner de typische en op den duur nostalgische DDR-geur: lysol en bruinkooldamp.

De twaalf vitrines tonen elk een apart aspect van de DDR-samenleving. Uiteraard
opent de expositie met de verovering door de Sovjets van Berlijn op 30 april
1945 en vier jaar later de uitroeping van de DDR. Wanneer in 1954 de SED
(Sozialistische Einheitspartei Deutschlands) in Berlijn congresseert, wordt een
felicitatietelegram van Paul de Groot, secretaris-generaal van de CPN, de
Oost-Duitse Genossen onder 'Beifall' voorgelezen.

Dat het regime van Walter Ulbricht de Moskouse bazen in hun vervloeking van
Stalin stipt volgde, blijkt uit de SED-partijspeldjes. Op het ene speldje prijkt
Stalin nog in het rijtje van de grote Sovjet-leiders, na 1956 is zijn
konterfeitsel geschrapt.

De Muur werd in 1961 gebouwd om de massale vlucht van Oost-Duitsers te stoppen.
Berucht werd het Schiessbefehl, waarvan de letterlijke tekst in het DDR-museum
ligt. Dat de SED niet kieskeurig was bij haar heldenverering blijkt uit de lof
voor Feliks Dzjerzinski, Stalins meedogenloze staatsbeul: 'Sein Leben unser
Vorbild', vond de SED. Een grote trofee van De Zeeuw is de hoogste
onderscheiding in de NVA, het DDR-leger: de lauwerkrans plus eredolk. De
typische NVA-helm was overigens ontworpen voor meer dan de simpele geweerkogel:
de helm moest de Oost-Duitse soldaat beschermen tegen de atoombom. Bij de
staatsveiligheid ontbreekt uiteraard de Stasi niet, waarvan het hoofdkwartier in
de nadagen van de DDR door het volk werd bestormd, waarbij overigens de
belangrijkste etages onbereikbaar bleken. Veel materiaal blijft daarom geheim.

De arbeider was zogenaamd de belangrijkste figuur in de DDR. Vrouwen en mannen
werkten in 'brigades' die meer deden dan alleen voor de staat produceren. De
brigade bezocht gezamenlijk concerten, ging samen kegelen, collecteerde voor
Vietnam en Palestina en onderhield vriendschapsbanden met Moskou. In een verslag
van een brigade uit 1982 blijkt dat ook de DDR kampte met een gebrek aan
kinderopvang. Sommige collega's waren vaak afwezig, omdat hun bedrijf geen
Krippe (creche) had. En SED-kader Schramm prest haar collega's om in het
weekeinde de rede van Erich Honecker te bestuderen, omdat daarover 's maandags
werd gediscussieerd.

De Kur wordt in Duitsland niet als luxe gezien, maar als ieders recht. Zo ook in
de DDR, waar het Volksheilbad uiterst populair was. Het toppunt van luxe voor de
kurende Oost-Duitser was de Maventi - afkorting voor de Manikurventilator.

Friso de Zeeuw heeft bij het verzamelen van zijn DDR-kleinoden wel een beetje
geluk gehad. Zo vond hij in 1997 in een afvalcontainer in Oost-Berlijn een
stapel prijzen, oorkondes en medailles. Onder andere redde hij een ingelijste
oorkonde, door het regime aan een bontwinkel uitgereikt in het kader van een
etalagewedstrijd. De Zeeuw: 'Je moet er een beetje gestoord voor zijn. Maar er
groeit iets fantastisch in je als je nieuw dingen vindt.'

De Nederlandse architect en ontwerper Mart Stam stichtte in 1950 het Instituut
voor Toegepaste Kunst van de DDR. Hij propageerde een eenvoudige industriele
vormgeving, omdat zo dingen goedkoper en bereikbaarder werden voor de gewone
man. De bakelieten plantenspuit is er een voorbeeld van. De Oost-Duitsers aapten
westerse merken na. Zo heette Kolnisch Wasser (eau de cologne) Kolnisch Herb;
Florena-creme was verpakt in een blauw-wit doosje, dat verdacht veel leek op dat
van Nivea; de Karo Zigarette kon een zusje zijn van de Amerikaanse Lucky Strike.
De boodschappen werden verpakt in een papieren zak met het opschrift:
Leistungssteigerung: Erhohte Lebensfreude nur in Frieden.

Het DDR-museum besteedt ook aandacht aan de relatie DDR-Nederland. Behalve Paul
de Groot prijst ook PvdA'er Bart Tromp in SED-krant Neues Deutschland (6-4-1983)
de 'grote openheid van de SED die grenzen opent'. Begin jaren zeventig had Nieuw
Links in de PvdA al de erkenning van de DDR tot program verheven. Voor de
CPN-kameraden had staats- en partijleider Erich Honecker bij zijn staatsbezoek
op 20 mei 1987 aan Nederland nog een verrassing in petto: een bronzen buste van
Karl Marx. Ook dit pronkstuk staat in het DDR-museum.

De collectie van het DDR-museum is inmiddels ondergebracht in de Stichting
DDR-collectie. Het museum is gevestigd aan de Bereklauw 10 te Monnickendam. Er
zijn vier open dagen per jaar. Aanmelden per brief of per e-mail:
f.zeeuw@worldonline.nl.

FOTO THOMAS SCHLIJPER De DDR produceerde veel luxe goederen - vooral voor de
Oost-Europese markt. Westerlingen die de DDR wilden bezoeken, wachtte een
omslachtige procedure van de Grenztruppen.

Musea en galerieen ; Naoorlogse geschiedenis ; Kunst en Cultuur ; Geschiedenis

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              87 of 108 DOCUMENTS

                                 de Volkskrant

                                 March 17, 2001

Belastingtelefoon: zeer stellig, maar vaak fout

BYLINE: VAN ONZE VERSLAGGEVER PETER DE GRAAF

SECTION: Voorpagina; Pg. 1

LENGTH: 313 words

DATELINE: TILBURG


De belastingtelefoon verstrekt vaak foutieve informatie. De medewerkers van de
Belastingdienst geven slechts in iets meer dan de helft van de gevallen een
antwoord dat helemaal correct is. Dat blijkt uit een onderzoek van P. Essers,
hoogleraar Belastingrecht aan de Katholieke Universiteit Brabant, dat vrijdag
werd gepresenteerd.

Het onderzoek werd vorige maand uitgevoerd door tien belastingwinkels en
stichtingen Fiscale Rechtshulp, verspreid over het hele land. Aan de medewerkers
van de belastingtelefoon werden vragen gesteld over onder meer de aftrekbaarheid
van ziektekosten, hypotheekrente en studiekosten, over de waardebepaling van het
tweede huis en over de toepassing van de heffingskortingen.

Op 222 gestelde vragen kwamen slechts 126 goede antwoorden. Liefst 62 keer werd
een fout antwoord gegeven, terwijl ook nog eens 27 niet helemaal correcte (of
foute) antwoorden binnenkwamen. In zeven gevallen werd de verbinding verbroken
zonder dat een antwoord was gegeven.

Volgens hoogleraar Essers schiet de belastingtelefoon duidelijk tekort. Bellers
worden nogal eens 'op het verkeerde been gezet' door de instantie die gewone
burgers bij uitstek beschouwen als de autoriteit op belastinggebied. Hij hekelt
vooral de arrogantie van de dienstverlening: 'De antwoorden worden zonder
voorbehoud gegeven. Dat ze het ook wel eens mis kunnen hebben, vertellen ze
niet.'

De belastingtelefoon heeft vooral weinig kaas gegeten van de tweede eigen
woning. In 58 procent van de gevallen werd ongeclausuleerd gesteld dat de waarde
in het economisch verkeer als maatstaf geldt voor de fiscale waardering van het
tweede eigen huis. Het juiste antwoord is echter de WOZ-waarde, indien de
belastingplichtige in belangrijke mate zelf de beschikking heeft over de woning.

Belastingen ; Consumentenzaken ; Economie ; Nationale Economie ;
Overheidsfinancien

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              88 of 108 DOCUMENTS

                                 de Volkskrant

                                 March 10, 2001

Nieuwe status voor abdij van Egmond

BYLINE: DOOR THEO NIJENHUIS

SECTION: Traject; Pg. 3

LENGTH: 1080 words


Liederen zijn gezongen en gedichten gemaakt over de abdij van Egmond. De plek
waar de 'huisheilige' Adelbert begraven ligt, wordt dit jaar nog een beetje
beroemder. Het complex wordt een rijksmonument, tot teleurstelling van de abt.

Monnik Adelbert was een eenvoudig mens, een beetje een kluizenaar, vermoeden de
geschiedschrijvers. Hij leefde rond 750 en ook toen kon het leven vermoeiend
zijn, zeker als je heidenen moet bekeren. Hij trok zich vaak terug in de duinen
bij Egmond, waar bij westerstorm stuifzand opstijgt en weer neerslaat in het
vlakke, groene land.

Daar zijn nog sporen van de Middeleeuwen te vinden. Hier en daar staan
grenspalen en er ligt een kanaaltje dat vreemde knikken maakt. De oogst van de
schelpenvissers moest zonder omweg naar de kalkbranderijen.

Naast de machtige abdij van Egmond-Binnen, op een plek waar de grond wat
heuvelt, ligt nog een herinnering: graaf

Floris I. Zijn grafsteen ligt vrijwel vlak, net als de graaf van Holland zelf
toen hij op een warme dag in 1061 een tukje deed in Nederhemert, na een gevecht
met een concurrerende graaf.

Floris sliep onder 'verkwikkelijke belommeringe van het geboomte', toen de
vijand hem in zijn slaap doodde. Hoge bomen schenken nu de marmeren steen
belommeringe.

Het betreden van die grond is 'licht illegaal', zegt abt Gerard Mathijsen mild,
maar dat geldt niet voor het graf van de heilige Adelbert. Hij ligt
majesteitelijk begraven onder het lichtgrijze altaar van de abdijkerk van
Egmond.

De rustplaats zou de eenvoudige Adelbert wel bevallen. Het interieur is van een
protestantse soberheid: muren van rode baksteen rijzen meters steil omhoog en
vinden elkaar pas in de bogen van de nok, als vingers die zich vouwen voor het
gebed.

De abt is tevreden met die eenvoud. Hij heeft niks tegen barokke kerken, maar
een leven tussen 'de barokke engeltjes' ('wij gaan vijf keer per dag naar de
kerk') zou hem minder bevallen.

De kerk is weer opengesteld, nadat de deur maanden gesloten was vanwege
kattenkwaad en vandalisme. De benedictijnen vonden het niks dat de deur alleen
open was tijdens kerkdiensten.

Niet de abdijkerk alleen, maar het hele abdijcomplex inclusief het
abdijkaarsenfabriekje-annex-expositiecentrum en acht kippenhokken en een
boerderij komt dit jaar te staan op de lijst van rijksmonumenten. 'De kans dat
dat niet doorgaat, is nagenoeg nihil', zegt Anita van Breugel,
architectuurhistorica van de gemeente Bergen, waaronder Egmond valt.

Het is een tegenvaller voor abt Mathijsen. Het zit hem niet lekker dat de abdij
voortaan alleen mag worden verbouwd als het klooster een vergunning krijgt. Het
enige voordeel, geeft hij toe, is dat zich geen discotheek of buitensportzaak in
de abdij kan vestigen als het klooster leeg zou komen te staan.

In Egmond-Binnen maken ze zich daarover zorgen. Er zijn nog maar zestien
'paters'. 'Maar veel kunnen er echt niet meer bij', zegt de abt. Het probleem is
vooral de leeftijdsopbouw: zeventigers, zestigers, vijftigers, geen veertigers
en dertigers. Aan twintigers is een gebrek. Het is er maar een. 'Hij is de
redder des vaderlands', glimlacht Mathijsen.

De abdij mag imposant zijn, ze is bepaald niet oud. Veel ouder zijn de resten
van Adelberts oorspronkelijke graf op de Adelbertusakker, ingeklemd tussen een
eetcafe en een kleine manege. Na tien minuten lopen richting duinen, lijkt het
wel of massa's verliefden en verloofden diezelfde St. Adelbertusweg zijn
afgeslenterd. De bemoste zandstenen blokken die aangeven waar een kapel voor de
heilige Adelbert heeft gestaan, zijn volgekerfd met namen, initialen, pijltjes
en hartjes.

Adelberts graf heeft het toch al zo moeilijk gehad. Dat nare stuifzand heeft een
keer de oorspronkelijke, houten kapel doen instorten. En anders namen de
Noormannen dat werk op zich. En toen hun nazaten in de zestiende eeuw keurig
waren ingeburgerd, woedde de opstand tegen de Spanjaarden waarbij een van de
bevelhebbers van Willem van Oranje tot in de wijde omgeving alles afbrak,
afbrandde en plunderde wat de oprukkende Spaanse troepen zou kunnen dienen als
onderdak, althans dat was het argument.

Adelberts gebeente was allang verhuisd van zijn akker naar de abdij, die Floris'
voorvader

Dirk I in de tiende eeuw had laten bouwen. 'Het bezit van een klooster betekende
aanzien', zegt medieviste Anja Kalis, 'en zeker als er de resten worden bewaard
van een heilige.'

Het gewone volk trok weliswaar nog naar de oude plek, waar een bron was ontstaan
in de leegte van het graf. Nog steeds vieren paters, parochianen en pelgrims
eenmaal per jaar de eucharistie op de akker, dit jaar op zondag 24 juni.

Maar Adelbert zelf werd volgens Kalis 'de huisheilige' van de graven van Holland
zoals Egmond-Binnen hun bakermat was geworden. 'Absoluut waar', zegt abt
Mathijsen. 'De graven waren hier heer en meester. Ze lieten zich hier begraven.'

Er onstonden pas moeilijkheden toen ze hun residentie verplaatsten naar
Rijnsburg en later naar Den Haag. Er meldden zich in Egmond-Binnen landheren die
zich opwierpen als rentmeesters. Het waren de latere graven van Egmond die
politiek ook een deuntje zouden meeblazen, wat in datzelfde jaar 1573 het einde
werd van hun slot in Egmond aan den Hoef en van de Slotkapel.

Het was vermoedelijk het werk van de Spanjaarden. De kapel is gerestaureerd, het
slot nooit.

Eerherstel voor de abdij volgde ruim zeventig jaar geleden, toen benedictijner
monniken in Oosterhout het Noord-Hollandse complex fase voor fase herbouwden. En
nu volgt nog meer erkenning met de status van rijksmonument.

Abt Mathijsen hoeft zich geen zorgen te maken en Adelbert overkomt geen kwaad.
Van Breugel van de gemeente Bergen: 'Fiscaal is het heel aantrekkelijk en voor
kerken is er een subsidiestelsel waarbij de helft van het onderhoud wordt
vergoed. Ik zou binnenkort graag eens met de abt praten.'

Aquarellen en schilderijen van de beroemde benedictijner monnik-schilder
FranCois Mes (1892-1983) worden van 31 maart tot en met 12 mei in de
kaarsenmakerij van de abdij geexposeerd onder de titel Een Loflied in Kleur.
Open ma-za 10.30-16.30 uur. In Egmond aan den Hoef wordt begin april aan de
Slotlaan 46 een permanente expositie geopend over de geschiedenis van Egmond.
Informatie bij Rob Leijen: 072-506.68.48.

Egmond-Binnen

FOTO'S MARTIJN BEEKMAN - DE VOLKSKRANT

De abdij in Egmond-Binnen. Rechtsonder de Adelbertusakker.

Gebouwen ; Monumenten ; Kunst en Cultuur ; Cultuur ; Kunst ; Architectuur

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              89 of 108 DOCUMENTS

                                 de Volkskrant

                                 March 10, 2001

En wie is de dupe? ; COHABITATION

BYLINE: MARTIN SOMMER

SECTION: Reflex; Pg. 5

LENGTH: 788 words


Monsieur Tout-le-Monde

IN HET Elysee bereidt de staf van president Chirac zich voor op het ergste.
Morgen gaan de Fransen naar de stembus voor de gemeenteraden, en de
opiniepeilingen laten weinig twijfel: Parijs, sinds mensenheugenis in handen van
rechts, kantelt. In het kader van de rampenbestrijding stijgen van achter de
vergulde Elyseehekken sussende geluiden op. 'Parijs is Frankrijk niet.'

Dat is waar, en het ziet er inderdaad niet naar uit dat de socialisten van
premier Jospin erin slagen een 'roze golf' burgemeesters over Frankrijk te laten
spoelen. Het autoriteitsvoordeel van zittende burgemeesters levert 70 procent
van hen een nieuw mandaat op. En de meeste Franse burgemeesters zijn nu eenmaal
rechts. Des te harder komt het verlies van Parijs aan, de bourgeoisstad bij
uitstek. We kunnen ons nu al verheugen op de zoveelste existentiele crisis bij
de gaullisten van Jacques Chirac.

De verwachte afstraffing bij de raadsverkiezingen staat immers niet op zichzelf.
Voor Chirac wordt het de vierde nederlaag op rij, na de parlementsverkiezingen
van 1997, de regionale van 1998 en de Europese van 1999. Het verlies in aantocht
telt des te meer omdat een zittende regering in de tussentijd klop pleegt te
krijgen. De zittende regering, dat is premier Jospin. Hij interpreteert het
uitblijven van zijn verkiezingsnederlaag al als een stevige overwinning.

Chirac probeert rust uit te stralen. Maar volgens zijn politieke vrienden van Le
Figaro is de president ten einde raad. Zichtbaar is dat zijn toon in de
links-rechtse cohabitation steeds schriller wordt. Naarmate het rechtse kamp
zich verder in de nesten werkt, moet Chirac naar grovere middelen grijpen om
zich te profileren, ten koste van zijn linkse premier.

In het gevecht lijkt voor Chirac langzamerhand alles geoorloofd. Via de tv
ontketende hij in de herfst een Europese BSE-crisis, uitsluitend om de regering
dwars te zitten. De door Jospin voorgestelde autonomie voor Corsica kan niet
deugen - terwijl Chiracs eigen ministers vijf jaar terug in dezelfde richting
koersten. Onveiligheid en criminaliteit worden tot schrikwekkende proporties
opgeblazen, omdat de president alleen daarmee in de peilingen punten haalt.

De 'constructieve cohabitation' heeft na drieenhalf jaar plaatsgemaakt voor de
permanente guerrilla. Met name bij Chirac, die immers niet zelf regeert en zich
dus specialiseert in het schieten uit de heup. Vier jaar cohabitation zijn
dodelijk gebleken voor de politieke moed - dat wil zeggen standpunten die de
kiezer niet direct stroop om de mond smeren. 'Zodoende', schrijft de
invloedrijke commentator Alain Duhamel, 'wordt elke ambitieuze binnenlandse
politiek onmogelijk gemaakt.'

Ook het buitenland heeft zijn fall-out gekregen. Zie Chirac en de BSE-crisis.
Zie ook de Europese top in Nice. Daar verzette Chirac zich met hand en tand
tegen een voorstel om Duitsland meer stemmen te geven dan Frankrijk in de
Europese ministerraad. Moeten we die houding zien als een van de structurele
bedreigingen van de Europese Unie? Dat vond bijvoorbeeld professor Brands op de
Forumpagina. Hij vreest dat de Fransen in Europa als een 'permanente
stoorzender' gaan optreden, vanwege hun onvermogen de eigen 'neergang' te
verwerken.

Ik merk er weinig van. Ten eerste verkeert Europa allang in het stadium dat men
'deep integration' noemt. Economische arrangementen gaan door, ongeacht
politieke humeuren. Ten tweede waren de compromissen van Nice niet toevallig zo
moeizaam: de hete aardappel van de EU-bestuurshervorming was al bij de top in
Amsterdam in 1997 jaren vooruitgeschoven. En ten derde is Frankrijk al sinds
jaar en dag een 'permanente stoorzender'. Maar als puntje bij paaltje komt, ook
een loyale Europese partner. Eigenwijs bij goed weer, betrouwbaar bij storm,
noemde president De Gaulle die opstelling.

Nee, wat de Fransen in Nice dwarszat, was niet de verblekende grandeur, maar de
cohabitation. In de doorlopende verkiezingscampagne kan noch Chirac, noch Jospin
zich een slecht-nieuwsgesprek met het volk veroorloven. En afnemende invloed in
Europa blijkt hoe dan ook slecht nieuws. Niet alleen voor Frankrijk, ook voor
kleinere landen.

Frankrijk moet nog een jaar zo voortkijven, tot de presidentsverkiezingen van
2002. Ooit was de cohabitation populair als een surrogaat voor het in de Vijfde
Republiek ontbrekende dualisme. Maar het idee van de 'wederzijdse politieke
controle' is overgegaan in de 'wederzijdse politieke vernietiging'. Met als
voorspelbaar gevolg dat de betrokkenheid van Jan Modaal (in het Frans monsieur
Tout-le-Monde geheten) er niet op vooruitgaat.

Verkiezingen ; Lokale politiek ; Politiek en Staat ; Binnenlandse Politiek ;
Gemeenten ; Recht ; Staatsrecht

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              90 of 108 DOCUMENTS

                                 de Volkskrant

                                 March 10, 2001

HET DIERENINFERNO

BYLINE: HANS WANSINK

SECTION: Media; Pg. 18

LENGTH: 790 words


IN ENGELAND zijn de Middeleeuwen nooit helemaal voorbij gegaan. Honderden
loeiende brandstapels met varkens, schapen en koeien confronteren de Britten met
een nieuwe aflevering van de dierentragedie. De mond- en klauwzeer-epidemie
spoelt als het ware over de gekke-koeienziekte heen.

In Nederland zijn we moderner. We onttrekken het 'ruimen' van veestapels zoveel
mogelijk aan het zicht. De herten, schapen, varkens en koeien worden bij ons in
containers gesmeten en afgevoerd naar verbrandingsovens. Ze waren niet ziek,
maar hadden bezoek gekregen van soortgenoten uit het Verenigd Koninkrijk.

De Britten overwegen het uitstellen van de landelijke verkiezingen. Daar komt
een debat op gang over het meedogenloze karakter van de internationale
agribusiness, zowel voor de dieren als voor kleine boeren. De wrede verstoring
van de idylle van het platteland schudt de Engelsen wakker.

Bij ons ging het publieke gesprek nog even over het afgelasten van het rapen van
kievitseieren en veemarkten, het sluiten van kinderboerderijen en
natuurgebieden. Maar al snel gaan we weer over tot de orde van de dag (dat wil
zeggen: de partnerkeuze van de kroonprins).

Maar de helse machine die de hedendaagse, internationale vleesindustrie is
geworden, gaat niet aan Nederland voorbij. Waarom sluiten wij - met de gruwelen
van de varkenspest nog op het netvlies - onze ogen voor de gewetenloze
bio-industrie waar opnieuw miljoenen dieren een zinloze dood vinden?

Op deze plaats heeft Marcel van Dam (op 1 maart) een terechte vergelijking
gemaakt tussen de bio-industrie en de moord op de Europese joden tijdens de
Tweede Wereldoorlog. De overeenkomst ligt in de goed georganiseerde,
systematische, fabrieksmatige manier waarop regeringen massaal onschuldige,
gezonde dieren worden vernietigd.

De Groninger historicus Frank Anker smit maakt in zijn messcherpe artikel
'Dachau en de varkens' in het Historisch Nieuwsblad van december dezelfde
vergelijking. Ankersmit is geinspireerd door een beroemd boek van de
Brits/Poolse socioloog Zygmunt Bauman uit 1989, Modernity and the Holocaust,
onlangs in het Nederlands vertaald. Bauman baseerde zich op zijn beurt op The
destruction of the European Jews van de Amerikaanse holocaust-expert Raoul
Hilberg.

De overeenkomst tussen de shoah en de bio-industrie ziet Ankersmit in het
verholen karakter ervan. In de ogen van de nazi's was de Kristallnacht een
mislukking. De meerderheid van de Duitse bevolking reageerde namelijk met
afschuw op de gewelddadige vernedering van hun joodse buren door de nazi's. Deze
besloten daarop dat de Endlosung aan het oog van het Duitse volk moest worden
onttrokken.

'Wij willen graag (veel) vlees eten', stelt Ankersmit, 'maar dan moet ons wel de
aanblik worden bespaard van het afbranden van de snavels van kippen, van
legbatterijen, van kalveren die in hokken worden gestopt waarin iedere beweging
onmogelijk is, van varkens die geen enkele kwelling wordt bespaard en van
veetransporten die zich door de anomalieen van het EU-subsidiesysteem soms over
heel Europa uitstrekken en die zozeer herinneren aan de transporten van de joden
naar Auschwitz, Treblinka, Sobibor et cetera.'

Voor de modernist, schrijft Bauman, zijn de wereld en de natuur een tuin die
bemest, gesnoeid, besproeid, veredeld en rucksichtlos van onkruid ontdaan moet
worden. Net als de nazi's hun ideale Duitse tuin ontdeden van ongewenste raciale
'smetten', menen wij dat wij met de natuur en de dieren alles kunnen en moeten
doen wat onze behoeften lijkt te kunnen bevredigen.

Ankersmit concludeert uit Baumans metafoor van de tuin dat het boerenbedrijf,
als oervorm van onze overwinning op de natuur, door ons nog steeds als iets
half-heiligs wordt beschouwd. Vandaar dat boeren boven en onder de wet blijken
te staan: 'Zij mogen ongestoord bouwen, vervuilen, oneigenlijke economische
winst opstrijken, landelijke en Europese richtlijnen aan hun laars lappen en
zich aan iedere denkbare vorm van asociaal gedrag schuldig maken. En dat alles
op een manier die geen enkel normaal bedrijf, laat staan de gewone burger, zich
zou kunnen permitteren.'

Vandaar ook dat opnieuw de boeren op hoge toon compensatie voor het door hen
zelf afgeroepen dierenleed zullen eisen en krijgen. Terwijl het veel beter zou
zijn als we hen - met hun duivelse bio-industrie - gewoon failliet zouden laten
gaan. Dat bespaart miljarden aan belastinggeld - geld dat we dan kunnen besteden
aan een reele prijs voor een biologisch verantwoord product. Vijftien gulden
voor een scharrelkip, in plaats van die drie gegrillde haantjes voor een tientje
bij de poelier om de hoek.

Veeteelt ; Ziekten ; Gezondheid ; Geneeskunde ; Economie ; Bedrijfstakken ;
Agrarische Sector ; Landbouw

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              91 of 108 DOCUMENTS

                                 de Volkskrant

                                 March 9, 2001

Niemand kan om Leo Kirch heen

BYLINE: PHILIPPE REMARQUE

SECTION: Stroom; Pg. 19

LENGTH: 1428 words


Pakt Leo Kirch het voetbal af van de gewone man? De Beierse mediatycoon is
opnieuw in opspraak geraakt. Afgelopen dinsdag bereikte hij een akkoord met de
publieke omroep over de WK-uitzendingen, maar trok zelf weer aan het langste
eind. Portret van een streng katholieke ondernemer, die met gewaagde media-deals
miljarden verdient.

HIJ was de afgelopen weken weer het zwarte schaap, de duistere zakenman die
miljoenen binnenhaalt ten koste van de gewone tv-kijker. Voor Leo Kirch is het
een bekend stramien. Maar belangrijker voor hem is dat de strijd om het
WK-voetbal en de Formule 1 volgens het vaste patroon eindigt: alle partijen zijn
met hem in zee gegaan. In Duitsland kan niemand om Leo Kirch heen.

Commentatoren en politici kritiseerden de 74-jarige mediabaron uit Beieren toen
zijn onderhandelingen met de Duitse publieke zenders ARD en ZDF over de
uitzendrechten voor het WK in 2002 en 2006 stukliepen. Het geliefde voetbal
achter de decoder van Kirchs betaaltelevisie? Reclame bij inworpen en
hoekschoppen, of permanent onder in beeld? Dat kan niet, vond zelfs de
Bild-Zeitung, waar Kirch toch een vinger in de pap heeft. Bondskanselier
Schroder, zelden wars van een populistische interventie, sprong in de bres voor
de Duitse voetbalfan. Hij dreigde zelfs met een wetswijziging om alle
uitzendingen voor de publieke omroep te behouden.

Tegelijkertijd protesteerden de grote autofabrikanten fel tegen Kirchs dreigende
deelname, via het filmrechtenbedrijf EM.TV, aan de Formule 1. De autosport is in
Duitsland immens populair, zeker nu 'Schumi' (Michael Schumacher) kampioen is.
Kirch zou weleens kunnen proberen de races uitsluitend op zijn slechtlopende
betaaltelevisie Premiere World te vertonen. 'Als Kirch werkelijk 75 procent
overneemt, betekent dat het einde van de Formule 1', zei een boze Daimler
Chrysler-directeur. Hij dreigde net als andere autobedrijven met het opzetten
van een eigen Formule 1-organisatie.

Was de eeuwige gokker Kirch te ver gegaan? Hij hervatte de onderhandelingen met
de publieke omroep over de WK-uitzendingen en bereikte afgelopen dinsdag een
overeenkomst. ARD en ZDF mogen 25 wedstrijden uitzenden, de rest gaat achter
zijn decoder. 'Een overwinning voor de fans', vond kanselier Schroder. Op het
Formule 1-front wist Kirch de gemoederen ook te bedaren. De Kirch-Gruppe
verwierf weliswaar daadwerkelijk de gevreesde 75 procent van de rechten, maar
beloofde de races 'niet op betaaltelevisie te laten verdwijnen' en biedt de
automakers nu een deelname aan.

Kirch heeft een al te grote verontwaardiging over de macht van zijn imperium
kunnen afwenden, terwijl de zaken blijven lopen: de publieke omroep betaalt hem
750 miljoen mark voor 50 voetbalwedstrijden. Daardoor krijgt hij iets terug van
de riskante mega-investering die hij in 1996 deed, toen hij voor 3,4 miljard
mark van de FIFA de wereldwijde uitzendrechten kocht van het WK-voetbal in 2002
(in Japan en Zuid-Korea) en 2006 (in Duitsland). De overeenkomst met ARD en ZDF
betekent dat Kirchs pokerspel dankzij een interventie van politici is afgedekt
door de miljoenen betalers van Duitslands forse omroepbijdrage. 'Dit
wereldkampioenschap wordt u op uw kosten gepresenteerd door uw politieke kaste',
schreef de Frankfurter Algemeine smalend. In Nederland onderhandelt NOS op dit
moment met Kirch over de WK-rechten. Daarbij zou het gaan om een prijs van 100
miljoen gulden.

Dat Kirch een kansje waagt en wint is niet ongewoon. Het is de leidraad van zijn
carriere. Vaak is het einde van zijn opmars verkondigd, wegens geldgebrek of
problemen met de kartelautoriteiten in Brussel. Maar altijd wist hij zijn
imperium verder uit te breiden. De Kirch-Gruppe heeft een ingewikkelde structuur
met ongeveer zeventig ondernemingen, met een omzet van ruim acht miljard mark en
verbindingen met de mediatycoons Berlusconi en Murdoch. Met zenders als Sat 1,
Pro Sieben, N24 en Premiere World is Kirch de grootste aanbieder van commerciele
televisie in Duitsland. Maar het hart van zijn conglomeraat vormt nog steeds de
handel in film- en televisierechten, waarmee het in de jaren vijftig allemaal
begon.

Kirch, zoon van een wijnboer en gepromoveerd wiskundige, zag als jonge
ondernemer in dat de televisie een permanente honger naar films en series zou
krijgen. Hij kocht in het buitenland de rechten, beginnend met Fellini's La
Strada. Bonanza, Flipper en Kojak volgden. Keken de Duitsers naar de
verwikkelingen in Dallas of Denver, dan verdiende Kirch eraan. Altijd weer
moesten Duitslands publieke zenders bij hem aankloppen. Later volgden grote
koopcontracten met de Hollywood-studio's. Inmiddels heeft Kirch in de opslag van
zijn hoofdkwartier nabij Munchen 15 duizend speelfilms liggen en 50 duizend uur
tv-amusement. Als een tolheffer verdient hij er steeds opnieuw geld mee.

Met dezelfde vooruitziende blik was Kirch in de jaren tachtig de eerste die in
Duitsland met commerciele televisie op de markt kwam. Inmiddels is ongeveer 60
procent van de Duitse televisie in commerciele handen. Kirch experimenteert
verder met digitale betaaltelevisie. Hij liet een decoder bouwen die de
standaard van Duitsland moest worden. Het succes hiervan blijft vooralsnog uit.
Premiere World heeft slechts 2,1 miljoen abonnees en maakt grote verliezen.
Kirch probeert Premiere aantrekkelijker te maken met het Beate
Ushe-erotiekkanaal en de Bundesliga, waarvan hij de uitzendrechten bezit.
Terwijl de voetbaluitzendingen op gratis televisie sterk zijn vermagerd,
vertoont hij live-wedstrijden achter de decoder.

Dit levert Kirch weinig extra abonnees op, maar schaadt wel zijn reputatie. Zijn
antwoord daarop is een diep stilzwijgen. Kirch heeft in de afgelopen decennia
slechts enkele interviews gegeven. Verder leeft hij teruggetrokken als een
Beierse Howard Hughes. Dat vergroot zijn charisma. De verhalen over hem zijn een
mengeling van waarheid en speculatie. Zijn kantoor zou de bijna blinde
ondernemer niet voor twee uur 's nachts verlaten. Met telefoontjes over de hele
wereld bestuurt hij zijn media-imperium. Daarbij draagt hij, zo wil het verhaal,
zijn favoriete vest met de versleten mouwen. Volgens de rijkemensenlijst van
Forbes heeft hij zijn vermogen de laatste jaren verdubbeld tot 11,5 miljard
dollar, het Duitse Manager-Magazin houdt het op een bescheiden zeven miljard
mark.

Vaststaat dat de streng katholieke Kirch goede betrekkingen onderhoudt met de
christen-democratische regering van Beieren. Hij is een vriend van
oud-bondskanselier Kohl, die zijn prive-vliegtuig mag gebruiken en van Kirch
prompt een miljoen mark kreeg toen hij vorig jaar in moeilijkheden raakte door
het zwartgeldschandaal. Kirch ontkent de hardnekkige geruchten dat hij ook een
van de mysterieuze zwarte donateurs is van wie Kohl nog steeds de namen niet wil
onthullen. Een feit is dat Kohl als bondskanselier een goed woordje voor zijn
vriend heeft gedaan in Brussel. Ook werkte de regering-Kohl mee aan de invoering
van Kirchs decoder.

Kirch probeert politieke invloed uit te oefenen door middel van zijn aandeel van
41 procent in het conservatieve krantenbedrijf Axel Springer, uitgever van onder
meer Bild. Hij hamert er bij de hoofdredacteuren op dat de roodgroene regering
van bondskanselier Schroder harder moet worden aangepakt. Een van hen moest
verdwijnen omdat hij te kritisch was over Kohls zonden.

Toch waarschuwt Dieter Dorr, hoogleraar mediarecht aan de universiteit van
Mainz, dat Kirch te makkelijk wordt gedemoniseerd. 'Kirch is in Duitsland altijd
de bad boy, terwijl het mediaconglomeraat Bertelsmann misschien wel machtiger
is.' In de berichtgeving van de afgelopen weken dreigde het feit onder te
sneeuwen dat de belangrijkste WK-wedstrijden (de openingswedstrijd, halve
finales en finale en alle wedstrijden van Duitsland) sowieso op gratis televisie
worden uitgezonden. Dit heeft de FIFA contractueel vastgelegd voor alle landen,
en is in Duitsland ook nog eens wettelijk gegarandeerd.

Dorr is wel bezorgd over de concentratie in de commerciele televisie, die in
Duitsland vrijwel geheel in handen is van Kirch of Bertelsmann, de eigenaar van
RTL. 'Die macht kan misbruikt worden. Kijk maar naar Italie.' In Duitsland is
echter wettelijk vastgelegd dat geen enkele groep meer dan 30 procent van de
televisie in handen mag hebben. Bovendien blijft volgens Dorr de bereidheid
bestaan de publieke omroep in stand te houden. 'Zolang die uitzendt, zie ik geen
gevaar voor de pluriformiteit van opinies.'

Kirchs aandeel in tv

FOTO PETER THOMANN Leo Kirch.

Televisie ; Commerciele zenders ; Media ; Omroep

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              92 of 108 DOCUMENTS

                                 de Volkskrant

                                 March 2, 2001

Hoe het socialisme aan de VS voorbijging ; IMMIGRANTEN DACHTEN NIET AAN
ARBEIDERSBEWEGING

BYLINE: DOEKO BOSSCHER

SECTION: cicero; Pg. 31

LENGTH: 1414 words


VAN DE historicus/politicoloog Richard Hofstadter komt de boutade dat het
Amerika's lot is 'geen ideologie te hebben, maar er een te zijn'. Waar de meeste
andere landen hun inwoners aan zich binden met een gemeenschappelijke
geschiedenis, doen de Verenigde Staten dat met eigen 'isme', ontstaan uit een
vervlechting van sociaal-geografische omstandigheden, economisch, op het
individu gericht vrijheidsdenken, argwaan tegen de staat en geloof in de
wijsheid van 'het gewone volk'. Het socialisme maakte daardoor als beweging geen
kans. Waarom zou iemand een vreemde ideologie omhelzen als er al een inheemse
bestaat die geluk belooft?

Sinds Sinclair Lewis, de eerste Amerikaanse winnaar van de Nobelprijs voor
literatuur, in 1935 een roman schreef over een fascistische staatsgreep in de
Verenigde Staten, onder de uiteraard ironisch bedoelde titel It Can't Happen
Here, is dat een gevleugelde kreet geworden. Hoewel zo'n rechtse noch een linkse
revolutie zich ooit heeft voorgedaan, vonden velen het in navolging van Lewis
toch naief te denken dat het nooit zou kunnen.

De bekende sociologen-politicologen Lipset en Marks publiceerden onlangs een
boek waarin zij proberen uit te leggen hoe het komt dat het socialisme, laat
staan het nog radicalere communisme, in de Verenigde Staten nooit echt een voet
aan de grond heeft gekregen. It Didn't Happen Here, luidt de titel met een
knipoog naar Lewis' oproep tot waakzaamheid. Het is een doorwrocht betoog
geworden, dat niet alleen een opsomming en analyse is geworden van in Amerika
ontbrekende voorwaarden, maar ook Europa stof tot nadenken geeft over zijn eigen
toekomst. Want het verleden van de Nieuwe Wereld - fragmentatie van krachten die
een linkse beweging stimuleren - zou een voorbode kunnen zijn van wat de oude
nog te wachten staat.

Lipset en Marks houden niet van half werk. Alle van oudsher geopperde hypotheses
passeren de revue, bij alles wordt empirisch (contra-)bewijs gezocht, en als
bevestiging ontbreekt, voeren zij de theorie af door de zijdeur. In hun
historisch overzicht maken zij duidelijk dat het socialisme in Amerika vooral in
de eerste helft van de twintigste eeuw af en toe serieus heeft meegedaan aan de
politieke wedstrijd tussen ideologieen. Bij bijna alle presidentsverkiezingen
tussen 1904 en 1952 was er ook een linkse kandidaat, die bij tijd en wijle
vooral de Democratische Partij voelbare concurrentie aandeed.

Toch kon 'links' in het algemeen gesproken, anders dan in Europa, niet tippen
aan de macht van de grote partijen. Alleen op lokaal en regionaal niveau (stad,
county, staat) en binnen organisaties als de grote vakbonden (zoals de American
Federation of Labor), wilde een 'rode' kandidaat wel eens een positie van belang
verwerven. Zelfs in de jaren dertig, toen de grote economische depressie ook in
Amerika leidde tot vergaand staatsingrijpen ten gunste van de minstbedeelden,
ontstond er nooit zoiets als een goede startpositie voor een grote
socialistische beweging. En dat terwijl veel theoretici altijd voorspeld hadden
dat het socialisme natuurlijk juist in Amerika tot zijn grootste bloei zou
komen, omdat daar immers het kapitalisme - als de kracht die een tegenkracht
oproept - het verst was voortgeschreden.

Lipset en Marks zoeken de kern van het Amerikaanse 'exceptionalisme' niet zozeer
in het kiesstelsel. Hoewel recentelijk weer nadrukkelijk is bewezen dat het
districtenstelsel de politieke meerderheid overdreven begunstigt en de
minderheid onzichtbaar maakt (weliswaar op zo'n feilbare manier dat al die
meerderheden samen landelijk soms een minderheid vormen en dan toch de macht
kunnen grijpen), menen beide auteurs dat dit onvoldoende 'eigenaardig' is om het
verschil met bijvoorbeeld Groot-Brittannie te verklaren. Dat laatste land kent
eveneens een districtenstelsel, en toch is Labour er op gezette tijden aan de
macht.

Ook in het federalisme, dat veel macht legt bij de afzonderlijke staten, valt de
oorzaak niet te zoeken. Tal van andere federatief geordende staten hebben een
stevige socialistische beweging gekend. Een vergelijking met landen als Canada,
Zwitserland en Australie lijkt uit te wijzen dat een relatief kleine partij
juist voordeel kan putten uit de mogelijkheid in een geografisch beperkt deel
van de federatie eerst een uitvalsbasis te consolideren, om van daaruit de grote
sprong naar landelijke machtsontplooiing te maken.

Meer muziek zien Lipset en Marks in theorieen die wijzen op het belang van de
vroege invoering van het kiesrecht. In veel staten was het algemeen
mannenkiesrecht al rond 1840 een feit. Industrialisatie en andere ontwikkelingen
die in Europa de opkomst van de arbeidersbeweging zouden stimuleren, waren toen
nog nauwelijks te bekennen. Partijvorming draaide daardoor niet om de
tegenstelling tussen kapitaal en arbeid, maar om landverdeling, de macht en
onmacht van etnische minderheden en belangrijke beroepsgroepen, en conflicten
tussen stad en platteland.

Een politieke partij moest om uberhaupt de nodige aanhang te verwerven en
daardoor in Washington een vuist te kunnen maken, 'inclusief' zijn, dat wil
zeggen van vele markten thuis zijn en breed van sociale en politieke signatuur.
Bewegingen die zich op slechts een enkele kwestie concentreerden (de single
issue-partijen), of alleen de belangen van een bepaalde regio dienden, konden
eenmalig opbloeien maar legden op termijn het loodje. Nieuwkomers op de
kiezersmarkt (immigranten, minderheden die pas in een laat stadium tot
emancipatie kwamen, vrouwen) troffen daardoor op het moment dat hun politieke
activiteit aanving, al een volledig uitgekristalliseerd tableau van partijen
aan. De keus was nog slechts: stemmen of zich van stemming onthouden. Niet: is
er wel een partij naar onze smaak, en zo nee, zullen wij er een oprichten?

Zoals bekend is er door allerlei historici van de arbeidersbeweging gespeculeerd
over de invloed van immigratie op grote schaal. Zolang de Amerikaanse werkgevers
beschikten over een immer op peil blijvend arsenaal van verse nieuwkomers, die
heg noch steg wisten en al helemaal geen looneisen durfden te stellen, konden
zij de arbeiders arm houden zonder het risico van een rode opstand te lopen; dit
beeld rijst uit nogal wat beschouwingen op.

De stelling weerleggen doen zij niet, maar Marks en Lipset komen met boeiende
nuanceringen. Kerkelijke en etnische diversiteit stond de arbeiders meer in de
weg om een vuist te maken dan machteloosheid als gevolg van het nieuwkomerschap.
Recente immigranten werden vaak liefderijk opgenomen in een grote groep eerder
gearriveerden. Deze groepen gingen met elkaar, in plaats van met de werkgevers
als klasse, de strijd aan om politieke en sociale macht. Nogal wat immigranten
hoedden zich bewust voor assimilatie met de Amerikaanse omgeving, welke dan ook.
Zij verwachtten te zijner tijd terug te zullen keren naar het land van herkomst,
met een flinke buidel geld om daar de draad weer op te vatten, maar nu met veel
meer mogelijkheden tot ontplooiing.

Deze orientatie op het moederland was een slechte voedingsbodem voor de
mentaliteit van een 'zelfbewuste, strijdbare arbeider'. Voor het ontstaan van
een sterke linkse beweging was die juist op grote schaal nodig, naast werkelijke
interesse voor Amerikaanse sociale kwesties. Ook die laatste ontbrak.

Naast organisatorische kwesties besteden Marks en Lipset uiteraard ook aandacht
aan de cultuur: de 'idee' van individualisme, die in Amerika alles heet te
doordrenken. Deze stukken van het boek lijken plichtmatig geschreven; uit alles
blijkt dat zij dit maar een lastig terrein vinden. Natuurlijk, vrijheidsdrang,
het meest oorspronkelijke motief van de natie, heeft zich vastgezet in alle
hoofden, ook in die van de potentiele gegadigden voor een socialistisch
offensief. Maar verder? Hoe leidt dat tot een nederlaag voor het socialisme? Uit
het plezier en het gemak waarmee zij zich toeleggen op organisatiekunde, blijkt
in ieder geval dat in de hoofden van deze twee auteurs de politicologie en de
sociologie het als vanouds van de meer impressionistische geschiedenis hebben
gewonnen.

Seymour Martin Lipset & Gary Marks: It Didn't Happen Here - Why Socialism Failed
in the United States.

Norton; 379 pagina's; circa fl 80,-.

ISBN 0 393 04098 4.

FOTO ABC Immigranten die zijn toegelaten tot de VS wachten op Ellis Island op de
veerboot naar New York, 1920.

Kunst en Cultuur ; Kunst ; Taal- en Letterkunde ; Non fictie ; Maatschappij ;
Bevolking ; Migratie

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              93 of 108 DOCUMENTS

                                 de Volkskrant

                               February 28, 2001

'WEG MET DE JURISTEN'

BYLINE: KEES SCHUYT

SECTION: Voorkant; Pg. 11

LENGTH: 818 words


HET recht spreekt tot de verbeelding. Burgers die opkomen voor hun recht hebben
al gauw de sympathie van hun medeburgers. De strijd tegen onrecht, bijvoorbeeld
in de vorm van een algehele staking, blijft jarenlang in het collectieve
geheugen gegrift. Daarnaast blijft het uitdelen van straf de fantasie prikkelen.

Een bezoek aan de Gevangenpoort is voor veel kinderen de eerste kennismaking met
oude strafwerktuigen. Gruwelijk en aantrekkelijk tegelijkertijd. Gevangenismuren
moeten nieuwsgierige jongeren afschrikken: 'zorg dat je daar nooit achter komt'.
In de Middeleeuwen en zelfs tot laat in de achttiende eeuw was een openbare
voltrekking van een straf een heus volksvermaak. In onze moderne, beschaafde en
natuurlijk veel rationelere samenleving gaat de televisie met het recht aan de
haal. In Oklahoma zal binnenkort voor het eerst de voltrekking van een
doodvonnnis rechtsstreeks op de televisie worden uitgezonden, een raar soort
reality tv.

Wat zouden de redenen kunnen zijn voor de grote aantrekkingskracht, die het
recht heeft op het voorstellingsvermogen van veel mensen? Is het het
spelkarakter, met winnaars en verliezers, zoals de historicus Huizinga
veronderstelde? Of het strijdkarakter waardoor partijen hun onderlinge gevecht
tot de 'allerhoogste' rechter willen voortzetten? Of het theater dat steeds
wordt opgevoerd, met mannen en vrouwen in vreemde kledij? Elke rechtszaak is een
klein drama.

Het recht verbindt de symbolische wereld van idealen en hoge waarden met de
reele wereld van de politiek en de economie. Universele mensenrechten gaan in
het recht gelijk op met de ruige wereld van politie en handboeien. Alles is op
een of andere manier door wetten geregeld. Zelfs als mij iets volkomen vrij
staat, bijvoorbeeld het dragen van een bespottelijk hoedje, is er een regel die
andere mensen verbiedt dat hoedje van mijn hoofd te slaan. De rechtszaken die
voor een rechter komen, varieren van een simpele burenruzie tot megaclaims en
miljoenenfraudes. In sommige strafzaken wordt de fantasie ingehaald door de
werkelijkheid, die gruwelijker kan zijn dan de burgers in hun onschuld durfden
denken.

Het hoeft, kortom, geen verbazing te wekken dat vele schrijvers en literatoren
zich aan het recht gewaagd hebben, als een ontzagwekkend onderwerp of om er hun
gramschap mee uit te drukken. Wie kent niet de Shakespeariaanse uitdrukking uit
het koningsdrama Henry VI 'Kill all the laywers', hetgeen vredelievender
vertaald moet worden met: 'Weg met de juristen, die albemoeiers'.

Beroemde schrijvers als Dostojevski, Kafka en Camus hebben het recht op een
fascinerende en soms raadselachtige manier beschreven. Niet alleen in L'etranger
drijft Camus de spot met rechter en advocaat. De hoofdpersoon in La Chute kijkt
berouwvol terug op zijn vroegere leven als advocaat in Parijs, de lichtstad. Om
dat leven wat gruwelijker voor te stellen laat Camus La Chute spelen in
Amsterdam, die stinkstad met zijn grachten, die doen denken aan de zeven
hellekringen van Dante.

Twee Tilburgse juristen hebben onlangs de moeite genomen om een groot aantal
beroemde passages uit de wereldliteratuur, die het recht verbeelden, bijeen te
brengen. Onder de titel Verbeeldingsmacht, wat juristen moeten lezen houden ze
een pleidooi (ook al zo'n juridische term) om in het juridische onderwijs meer
aandacht te besteden aan deze brede algemene vorming door middel van het lezen
van de beste pennevruchten van de wereldliteratuur. Ik kan me voorstellen dat
Billy Budd aangenamere lees- en leerstof is dan het Burgerlijk Wetboek of de Wet
REA.

Literatuur is voor juristen wat wiskunde is voor de natuurwetenschappen: pure
verbeeldingskracht, die niettemin voortreffelijk op de realiteit van toepassing
is. Maar het zal nog wel even duren voor Law and Literature een verplicht vak is
geworden.

Het absolute hoogtepunt in dit nieuwe vakgebied is naar mijn mening de recente
studie van Wai Chee Dimock, Residues of Justice (1997). Ze laat in dit boek op
een hoogst originele manier zien dat in de literatuur van de negentiende eeuw
juist de irrationele kanten van de rechtspleging hun plek krijgen. Het westerse
recht is naar haar mening zo door en door gerationaliseerd, zo verschrikkelijk
rechtlijnig geworden, dat de oncontroleerbare resten, de onaangeboorde emoties
en kromme culturele vooroordelen, die meestal met geen pen te beschrijven zijn,
niet meer aan bod komen.

Die worden echter wel aangeroerd in de fantasieen van schrijvers (Cooper,
Melville, Walt Whitman e.a). Door die schrijvers nauwgezet te analyseren
ontstaat een onaangenaam inzicht dat de vele zekerheden waar juristen en gewone
burgers vanuit gaan, op een smalle leest geschoeid zijn. Als er geen rekening
wordt gehouden met wat het recht weglaat, ontstaat een vals beeld van dat recht
en zo ook van onze eigen werkelijkheid. Aangenaam om te lezen, verplicht voor
juristen en andere landmeters.

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              94 of 108 DOCUMENTS

                                 de Volkskrant

                               February 24, 2001

Rook

BYLINE: STEPHAN SANDERS

SECTION: Voorkant; Pg. 13

LENGTH: 1137 words


'Deze personen kunnen (...) ook zelf de verantwoordelijkheid nemen, namelijk
door te stoppen met roken. Iedereen die blijft roken, neemt zelf een risico'.

Minister E. Borst van Volksgezondheid.

Dat waren ongekend hardvochtige woorden van minister Borst, zeker nadat 'deze
personen' in beeld waren geweest: een vrouw van onbestemde leeftijd, moeizaam
sprekend op de veel te korte golven van haar ademhaling, en een oudere man op
rollend materieel met een zuurstofslangetje onder zijn neus.

Twee gewone burgers die op een vanzelfsprekende manier de gemiddelde mode hadden
gevolgd van veertig, vijftig jaar geleden, toen bewindslieden het nauwelijks
bezwaarlijk vonden rokend op de televisie te verschijnen, en zelfs leden van de
koninklijke familie nicotine aan hun vingers hadden.

Nog steeds slaat de schrik je om je hart als je oud archiefmateriaal onder ogen
krijgt: al die paffende mensen in vergadering bijeen, tijdens gala-avonden,
zomaar in beeld. Dat is stemmingmakerij, aantasting van de privacy,
stigmatiserend.

Het beeld van de sigaret verdraagt zich nauwelijks nog met dat van de eerzame
burger. Het werkt incriminerend: men denkt al snel aan therapie, aan een klein
symptoom dat binnen de kortste keren een volwaardige persoonlijkheidsstoornis
zal blijken te zijn.

Toch waren in de wederopbouwperiode voorbeelden genoeg, en ze leken allemaal
even geruststellend; Amerikaanse filmhelden, notabelen uit de provincie, ja
zelfs vrouwen van de notabelen uit de provincie, zij allen speelden met vuur,
hulden zich in rookgordijnen, en zogen hun longen vol alsof zij een boswandeling
aan het maken waren.

Het merendeel van hen is inmiddels dood of heeft kans gezien de oude verslavende
gewoonte af te zweren. Maar zoals dat gaat, zijn er altijd meelopers die maar
doorgaan met het volgen van de trend, ook als de trendwatchers allang 'neen'
hebben geschud. Op een gegeven moment staan ze vooraan in de stoet die geen
stoet meer is, en zijn het onbedoeld volhouders geworden.

Twee van deze mensen begonnen een proces tegen tabaksfabrikant Niemeyer, waarbij
zijzelf hun belangrijkste getuigen waren: een blik volstond om niet te twijfelen
aan hun slachtofferschap.

Maar slachtoffers van wie of wat? Van het tabaksconcern, dat hen mogelijkerwijs
misleid had? Van toegevoegde, verslavende stoffen die hun hersens als
schoothondjes hadden gedresseerd? Slachtoffers van henzelf, van hun eigen
goedgelovigheid, hun gebrek aan wilskracht?

Op dat moment velde minister Borst, die toch een imago te verliezen heeft als de
ministeriele versie van Miss Marple, pietluttig als het moet, empathisch als het
kan, haar onbarmhartige oordeel.

Eigen schuld.

Woorden die zij wel degelijk heeft uitgesproken, maar niet rechtstreeks in de
gezichten van de aanklagers. Dat zou onmenselijk zijn. Misschien niet eens
onterecht, maar wel onhandig, gezien de publieke sympathie waarop langdurig
zieken en bedlegerigen mogen rekenen.

Borst doelde met 'deze personen' op de rokers die een vergoeding willen krijgen
voor cholesterolverlagende medicijnen. Dat is ongetwijfeld een grote, maar ook
anonieme groep, die vooralsnog geen harten breekt.

Daar kan ferme taal geen kwaad.

Toch zou de minister pas consequent zijn wanneer zij dezelfde bruuske bedside
manners zou toepassen op deze naar adem en onschuld snakkende mensen die in de
rechtszaal verschenen.

Wat de Niemeyer-zaak zo ingrijpend maakt, is dat niet alleen een tabaksfabrikant
ter verantwoording wordt geroepen, maar de menselijke wil als zodanig: hoe vrij
en handelingsbekwaam is een roker nog?

Moet hij gezien worden als een volwaardig burger, met zijn eigen
verantwoordelijkheden, of reserveren we voor hem de status van patient die voor
zijn eigen bestwil beschermd moet worden, juist omdat zijn eigen vrije wil niet
zo best meer functioneert.

In dit geval geldt niet de genade van de late, maar juist van de vroege
geboorte. Zelf stak ik mijn eerste sigaret op in 1973, en ik genoot bij vol
bewustzijn van de duizelingwekkende slechtheid van mijn daad. Dr. Meinsma had
Nederland al meermalen voor de laatste keer gewaarschuwd. Zeker, er waren veel
rokers in mijn omgeving, van een vader die abrupt zou stoppen zonder pleisters
of homeopathisch consult, tot en met leraren, die zelfs in de klas nog wel eens
wilden opsteken, maar nooit zonder ons te waarschuwen hun voorbeeld niet te
volgen.

Zij rookten shag. Vlotte, progressieve leraren. Ik zwoer mij te zullen beperken
tot filters. Die belofte heb ik gehouden, tot op de dag van vandaag

De onschuld en de onwetendheid moeten lang voordien worden gezocht, diep in
jaren vijftig. Alleen die rokers kunnen zich beroepen op het toch al
twijfelachtige: 'Ich habe es nicht gewusst.'

Blijft over een periode van twintig, dertig jaar dat de waarschuwingen
verschenen, de vliegtuigen en de klaslokalen rookvrij werden gemaakt, en kleine
kinderen onder het vertederd oog van hun ouders je sigaretten doormidden braken.
Het inzicht was wijdverbreid en viel net zo min te ontlopen als de verkoper van
de daklozenkrant bij de ingang van AH.

Wanneer de aanklagers van Niemeyer in het gelijk worden gesteld, behalen zij een
zege die niemand hen zal benijden: zij hebben dan de zaak gewonnen, en
tegelijkertijd hun vrije wil verspeeld. Het is zo'n resultaat waarbij alleen
verzorgers en verplegers begripvol zullen glimlachen.

Tabak, ja zelfs het verleden laat zich verwerken.

De Tweede Wereldoorlog speelt zich inmiddels af op het cognitieve vlak, en het
gaat daarbij om dezelfde pijnlijke vragen die nu ook in de tabakswereld zo'n
belangrijke rol spelen: Wat wist men? Wat had men kunnen weten? En hoe actief is
de wil tot niet-weten geweest?

De advocaten van de tabaksfabrikanten proberen de argeloosheid zo ver mogelijk
op te rekken, tot ver in de jaren zeventig, toen pas eenduidig zou zijn bewezen
hoe schadelijk roken was.

Volgens biograaf Martin Gilbert wist Churchill tot de zomer van 1944 niet van
Auschwitz.

Telkens wordt gezocht naar een aannemelijk tijdstip waar voorbij de onschuld
verandert in medeplichtigheid, en onwetendheid in botte onwil.

Ook de aanklagers van Niemeyer kennen hun historische rol. Ze zijn niet langer
mensen die willens en wetens een sigaret opsteken, maar rokers,zoals je ook
joden hebt, en homoseksuelen.

Hun verslaving is hen aangedaan. Zij zijn geen daders maar vervolgden,
slachtoffers van de vernietigingsindustrie.

Wat zij zoeken, zijn herstelbetalingen, Wiedergutmachung, en zij zullen niet
rusten voordat de rechter verklaart:

'Deze rokers kunnen niet zelf de verantwoordelijkheid nemen. Stoppen met roken
staat voor hen gelijk aan stoppen met leven (...). Iedere roker die leeft (...)
heeft recht op behoud van zijn identiteit.'

Tabak ; Bevolking ; Maatschappij ; Consumentenzaken ; Voeding

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              95 of 108 DOCUMENTS

                                 de Volkskrant

                               February 24, 2001

HAI VOOR DE YUP EN DE GUP ; en hapjes met stokjes

SECTION: Magazine; Pg. 44

LENGTH: 1238 words


De sushi voor de gewone man komt eraan. In Purmerend worden deze Japanse hapjes
niet alleen geassembleerd, maar ook diepgevroren. MAG DAT EN Kan dat dan? JAWEL.

Voorspelling: ons dagelijks eten zal nog kanter-en-klaarder worden, maar vooral
ook zullen we het al in de winkel op gaan eten. Nog een voorspelling: zalm gaat
vreselijk vervelen. We kochten sushi in het Centraal Station in Amsterdam, in
een viswinkel in IJmuiden en in een sushibar in Amsterdam en vielen telkens in
slaap bij die met zalm. Maar let op, makreel, verse rauwe makreel gaat de zalm
doen verbleken. In de sushibar in Amsterdam was die met makreel veruit de
smakelijkste en ook uit IJmuiden won de makreel het van alle vissen op deze
stinkdure Japanse snackjes die sushi heten en gemeengoed geworden zijn. Alleen
de stokjes nog niet.

Je laat een zoute pinda vallen, je maalt er niet om, er zitten er nog genoeg in
je vuist. Maar de Amerikaanse toeriste die een knoetje rijst met rauwe tonijn
tussen haar stokjes uit liet glijden - lunchtijd in een sushibar aan de Amstel
in Amsterdam - keek toch even heel beteuterd. Daar lag pardoes voor meer dan
vijf gulden op de tegels. Ze keek nog eens rond met pijn op haar gezicht, maar
de sushibarman die het hapje voor haar geassembleerd had, kwam haar niet
tegemoet. Weg is pech.

Assembleren is het juiste woord. Sushi is kunstnijverheid, spullen op dingetjes.
Men neemt een knoetje Japanse kleefrijst en doet er een stukje rauwe vis op, een
garnalenstaartje of een reepje koude omelet. Soms moet een strookje zeewier de
onderdelen bij elkaar houden. Een visje op een poefje rijst heet nigiri. En er
is een andere sushi van de rol.

Altijd 18 centimeter lang, die rol, en precies zo gemaakt als een shagje. De
tabak is een pluk kleefrijst, het vloeitje een dunne lap donkergroen of bijna
zwart zeewier.

Voordat de rijst in het zeewier wordt gerold, gaat er nog een vullinkje in, een
reepje omelet bijvoorbeeld, of een kinderpinkdik strookje zalm dat straks een
stipje rose zal zijn, omringd door witte rijst. De rol van 18 centimeter wordt
in zes kootjes gesneden en de sushi in deze vorm heet maki, wat we eerder als
makkie uitspreken dan als maakie.

Op een bedrijventerrein bij Purmerend staat het eerste Neder landse industriele
sushi-assemblagebedrijf, waarvan de directie het woordje 'ja' heeft gedeponeerd
als merknaam en waar zojuist de minimakkie is uitgevonden. We zijn er op bezoek
en krijgen in een geimproviseerde kantine een plank rauwe zalm te eten. Met
stokjes. Sushi-arbeiders in schone witte kleren kijken welwillend toe hoe we het
er van afbrengen en vertellen vervolgens schaterend hoe ze op excursie met het
bedrijf Japanners hadden ontmoet die, ork ork ork, sushi aten met een vork.

Directeur Piet Laan van Kuriya in Purmerend wil sushi maken voor de gewone man.
Het geheim van het toekomstige succes van de industriele sushi is volgens hem:
we hebben geen honger en er is geld. De 'yup en de gup' lopen door de supermarkt
en zien overal plastic bakken met maaltijden. In het verleden moesten
kant-en-klaar maaltijden altijd goedkoop, nu mag het mooi eten zijn, niet veel
en gerust duur. Laan laat verpakkingen zien die hij uit Japan liet komen.
Kleurige plastic bakjes, voor eenmalig gebruik, maar zo mooi dat wij ze al
zouden willen kopen met nog niets erin. Dat is ook de belangrijkste
aantrekkingskracht van sushi: mooi. Het is maar goed dat we geen honger hebben.

In de fabriek van Kuriya staat een grote kleefrijstmachine die de met azijn en
suiker 'opgesmaakte' rijst niet alleen voor het eigen assemblagebedrijf kookt,
maar ook voor sushibars in de grote steden en zelfs voor het Amstel Hotel in
Amsterdam, waar ze er dan zelf een stukje rauwe vis op draperen. Ook Japan
Airlines laat kleefrijst in Purmerend koken. Een andere lopende band in de
fabriek ('komt zo uit Japan, kostte me vier ton') maakt van de kleefrijst
nauwkeurig op maat geknede plakken, waar de maki van gerold worden in een vel
zeewier. Dat rollen gaat nog met de hand. En dus is het duur en dus bedacht
directeur Laan de minimakkie en dat kwam doordat hij wou uitdelen.

In Maastricht liep op een beurs voor cafehouders en snackbarboeren een Japanse
kimono rond met een vrouw erin die - wat geeft het - niet uit Japan kwam. Dat
deed er ook niet toe, want het ging echt om de kimono. De kamerjas trekt
aandacht tussen broeken en pakken en die aandacht was nodig voor het product. De
dame deelde maki uit.

Als ik de rolletjes maki in zessen had gesneden, zoals dat hoort, was het me wat
te duur geworden, zegt Laan. Hij liet er kleinere mootjes van snijden: acht. Dus
meteen ruim 30 procent meer te trakteren. En toen gebeurde het. In deze vorm,
klein, niet eng, leek het cafebazen opeens interessant. Dit is een portie
bitterballen, maar dan heel anders. De minimakkie was geboren.

Eerder al vond Laan de diepvriessushi uit, wat helemaal niet kan, maar toch.
Sushi stellen niet zo veel voor, maar zijn wel opwindend vers. Volgens Laan
wordt in Japanse sushibars niet over dagvers, maar over uurvers gesproken. De
vis komt nog maar net uit de zee (als het ware). Er wordt flink de hand mee
gelicht, de culinaire kunstenaars gebruiken ook ontdooide visproducten en
diepvriesgarnalen zonder dat ze dat hun klanten vertellen.

Dan kun je net zo goed open en bloot diepvriezen, redeneert Laan en hij claimt
dat zijn sushi die hij nu aan supermarkten en cateringbedrijven levert, van
Parijs tot Helsinki, beter zijn dan oudbakken verse sushi van een sushibar.
Binnen een half uur na het maken van de sushi in zijn fabriek zijn ze
diepgevroren en komen ze, als de yup en de gup ervan willen eten, kakelvers uit
de magnetron.

Nee, niet helemaal stokjesklaar, de rauwe vis mag niet in de magnetron ontdooid
worden. Zo'n stukje vis is maar dun en ontdooit snel genoeg op het aanrecht. De
knoetjes rijst die in een diepvriespak zitten, moeten een tel in de magnetron,
daarna moet de vis moet erop worden opgelegd en dan kan het hapje tussen de
stokjes. Zo zal de sushi Europa veroveren, dromen Laan en zijn compagnon.

En voor wie alsnog iets eten wil omdat sushi er niet zijn voor de honger, droomt
Laan, die in een vorig leven krokettenfabrikant was, al weer verder. Een Japanse
maaltijd wil hij maken waar ze in Japan nog nooit van hebben gehoord. Hij legt
uit dat het in Japan niet beleefd gevonden wordt als mensen elkaar aankijken als
ze met elkaar praten. Maar hoe weet de prater dan of de zwijger nog wel naar hem
luistert? Door voortdurend ja te zeggen bevestigt de zwijger dat hij net doet of
hij hoort wat de prater zegt. Ja is in het Japans hai. En dat woord is nu van
hem. Laan heeft het merk Hai gedeponeerd en onderhandelt met een Belgische
maaltijdfabriek over een hele nieuwe lijn Japansig voedsel, de Hailijn.

De verpakking heeft hij al, een zwarte plastic bak met een matje van bamboe
eromheen. En stokjes erbij natuurlijk. Een woning heb je er niet meer bij nodig
als je het eten in de winkel warm mag maken. Dat zal ervan komen. Albert Heijn
heeft ernstige plannen om het klanten nog veel gemakkelijker te maken. Er komt
apparatuur in de winkel waarmee mensen direct kunnen bereiden wat ze kochten en
meteen opeten. Nooit meer naar huis. Altijd Hai.

Laatste voorspelling: makreel. En dan zonder kleefrijst.

foto's FONS KLAPPE

Voeding ; Producten ; Agro-industrie ; Economie ; Bedrijfstakken ; Agrarische
Sector ; Algemeen ; Consumentenzaken

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              96 of 108 DOCUMENTS

                                 de Volkskrant

                               February 15, 2001

Recht op een gun ; Het alledaagse van de Amerikaanse wapenlobby

BYLINE: DOOR WILLEM ELLENBROEK

SECTION: Pg. 24

LENGTH: 1005 words


Fotograaf Zed Nelson legde in Amerika een samenleving vast waarin wapenbezit
wijdverbreid is. Niet het bloed en de bodybags zijn onthutsend, maar de foto's
van wapenwinkels en hun klanten. Omdat ze zo gewoon zijn.

TUSSEN een kalender met een fazant en de regel knop van de centrale verwarming
hangen de artikelen op standaards geprikt in gaatjesboard, zoals de
schroevendraaiers, steeksleutels, beitels, hamers en zagen bij ons in de
Bouwmaat, Doeland of Fixit. De koopjes in de aanbieding van de week zijn
geschreven in het zwierige viltstift-reclamehandschrift dat elke winkelier
beheerst en het klimaat is er heel huiselijk. Over de toonbank heen, van een
stand op een beurs, vertroetelt oma haar baby-kleinkind.

De mannen keuren hun tools met de toegewijde aandacht die de amateurvakman
siert. Kleine jongens kijken vol ontzag naar een grotere broer, die al een stap
verder in de materiaalbeheersing is en ook de meisjes laten zien dat ze niet
bang en onhandig zijn, maar meetellen en van wanten weten. Het ziet er heel
gewoon uit allemaal, meer buurts en dorps dan grootsteeds, en beklant met
gelijkgestemden die graag met elkaar een praatje beginnen.

Alleen gaat het hier niet om timmermans- of tuingereedschap, maar om guns:
revolvers, pistolen, assault rifles, machinegeweren en pistoolmitrailleurs in
alle soorten, maten en prijzen. Soms zijn ze zelfs, in de
zwaarkaliberuitvoeringen, te huur, zoals bij ons een vloerschuurmachine of een
electrische beitel, want die heb je niet altijd nodig maar slechts af en toe.

De foto's van de winkelnering in de zoektocht van de Britse fotograaf Zed Nelson
naar het wapenbezit in Amerika zijn het meest onthutsend in de serie, omdat ze
laten zien hoe gewoon het allemaal is.

Deze handel is niet clandestien of aan strenge regels gebonden, verankerd in een
wapenwet met vergunningen en een lidmaatschap van een schietclub of
jachtvereniging en een continue controle door de overheid. Het gaat in alle
openheid, er is niets geheimzinnigs of crimineels aan. De gunshops liggen in
gewone winkelbuurten, tussen een acupuncturist en een garage in, hebben geregeld
leuke aanbiedingen - SALE, zeggen de labels, CASH PRICE, en zo doet deze week
een automatisch geweer 699 in plaats van 713 dollar en krijg je bij aankoop van
vijf AK 47-magazijnen de zesde cadeau.

Zed Nelson, in 1998 winnaar van World Press Photo, trok twee jaar lang door
Amerika op zoek naar die gewone, alledaagse kant van de wapenlobby, naar het
leven achter de statistieken die zeggen dat het aantal wapens in privebezit
vorig jaar opliep naar 250 miljoen en blijft stijgen, dat veertig procent van de
huishoudens tenminste een vuurwapen bezit en er in de Verenigde Staten per jaar
dertigduizend mensen door vuurwapens worden gedood.

Die wapenlobby, en die gewone Amerikaanse burgers, beroepen zich op het Tweede
Amendement in de Amerikaanse grondwet, waarin the right of the people to keep
and bear arms is vastgelegd. De grondwet werd in 1787 en in een heel ander
Amerika dan het huidige geschreven, maar is onaantastbaar. Er valt in het
politieke klimaat van Amerika niet aan te denken dat daar ook maar een letter in
verandert. In de introductie van Gun Nation zegt Daniel Lazare, schrijver van
het boek The Frozen Republic: How The Constitution Is Paralyzing Democracy, dat
het de wapenbezitters om veel meer gaat dan om de aantasting van de vrijheid om
wapens te bezitten alleen. Ze voelen zich niet alleen door de misdaad maar ook
door de samenleving bedreigd. Ze beroepen zich op de aantasting van een
grondwettige vrijheid omdat zij in wapenbezit ook een voorbeeld zien van een
soort vrijheid 'die liberalen, de milieubeweging en andere unpatriotic sorts
constant proberen weg te nemen'.

Nelson laat hun wereld zien in de jaarlijkse conventie van de National Rifle
Association, de schietbaan, de gunshops en in portretten van die gewone burgers
zelf met hun wapens in hun huis, tuin of keuken. En toont de andere kant van dit
wereldbeeld in de ambulances en traumahelikopters, die slachtoffers van
schietpartijen aanvoeren in ziekenhuizen, in de operatiezalen waar het bloed
langs de wanden gutst en de lijkenhuizen waar de bodybags op brancards zijn
gesmeten.

Nelson documenteerde de stomme ontzetting van de schoolkinderen, hun leraren en
ouders na de schietpartij in de Columbine High School in Littleton, Colorado op
20 april 1999: twee leerlingen vermoordden twaalf klasgenoten en een leraar
waarna ze zichzelf doodschoten. Ze waren uitgerust met een zwaarkaliber geweer,
een karabijn en twee shotguns met afgezaagde loop, die een vriend voor hen had
gekocht in zo'n gunshop.

Tien dagen later citeerde de acteur Charlton Heston, voorzitter van de National
Rifle Association, tegenover de ouders uit Littleton die demonstreerden tegen
zijn conventie, Benjamin Franklin, een van de samenstellers van de grondwet:
Those who give up their freedom to purchase a little security deserve neither
freedom nor security.

Niet de bloederige ziekenhuisbeelden of de onzetting op de Columbine High School
spreken het meest tot de verbeelding. Het zijn de portretten van gewone mensen,
die wapens hebben aangeschaft om zichzelf en hun gezin te beschermen, die echt
doel treffen.

Een groepje dames in een woonkamer met hun wapens op tafel, als was het een
tupperware party. Of het ouder echtpaar, Born Again Christians, dat Gods zegen
heeft gevonden in zijn interpretatie van de Tien Geboden. 'Gij zult niet doden',
zegt de bijbel, maar natuurlijk heeft God in Zijn wijsheid voorzien dat de mens
tot zelfverdediging zou kunnen worden gedwongen, en moeten we dit volgens hen
lezen als 'Gij zult niet moorden'.

Zed Nelson: Gun Nation. Londen, Westzone Publishing Ltd, GBP 30,-.

Vicky Sykes (40) tijdens dameskransje: 'Ik weiger me uit te leveren aan het
gespuis op straat.'

Machinegeweren te huur in een wapenhandel.

John en Kaywin Lenoue interpreteren het Tiende Gebod als: 'Thou shalt not
murder.'

Fotografie ; Wapens ; Defensie ; Kunst en Cultuur ; Kunst

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              97 of 108 DOCUMENTS

                                 de Volkskrant

                                February 8, 2001

Het Rijksmuseum verbouwt eerst en denkt later

BYLINE: MICHAEL ZEEMAN

SECTION: Forum; Pg. 9

LENGTH: 765 words


In verband met de renovatie van het Rijksmuseum wil staatssecretaris Van der
Ploeg dat er een nationaal debat komt over de toekomst van onze 'nationale
schatkamer'. Michael Zeeman constateert dat de directie niet wil nadenken over
de vraag wat er moet worden tentoongesteld.

OMDAT het Rijksmuseum, in de heersende gouvernementele retoriek, 'van ons
allemaal' is, en dat Rijksmuseum de komende paar jaar voor 445 miljoen gulden
verbouwd, gerestaureerd en heringericht gaat worden, moest er van de
onderminister van cultuur, Rick van der Ploeg, een nationaal debat komen over de
toekomst van dat museum. Dat is immers onze - zelfde type opzwepende retoriek -
'nationale schatkamer', maar onder invloed van een veranderende samenleving -
jong! allochtoon! - is lang niet duidelijk wat er voortaan met de begrippen
'ons', 'nationaal' en 'schatkamer' bedoeld wordt.

Het Rijksmuseum bestaat in feite uit vijf musea, waarvan er een de eminente
voortbrengselen van de Nederlandse kunst tot het midden van de negentiende eeuw
toont en een ander de geschiedenis van het vaderland. Maar hoe laat je die kunst
zien, geisoleerd of in samenhang met de tijd waarin ze gemaakt werd?

Is het wel netjes om het bij de grote, hoge kunst te laten, of horen de
voortbrengselen van de kunstnijverheid daar, heel sociaal-democratisch, ook
naast te staan of te hangen? En wiens geschiedenis is het eigenlijk die we te
zien krijgen in de historische afdeling van het Rijksmuseum? Alleen die van de
elite, of moeten naast de montere relicten van de VOC ook, onder het beleefd
groeten van die veranderde bevolking, de memorabilia van de slavenhandel worden
tentoongesteld?

En dus ging er een verzoek uit vanwege de onderminister van cultuur om een
debat. Veertig deskundigen, veertig commentatoren en, na een oproep in de
dagbladen en een voorselectie, veertig gewone burgers werd verzocht een stelling
in te leveren betreffende Het Nieuwe Rijksmuseum. Die drie keer veertig
debattanten bleken dinsdag met zijn tweehonderden te zijn toen ze, onder leiding
van Adriaan van Dis, in de Beurs van Berlage in Amsterdam zich met de toekomst
van de nationale schatkamer mochten bemoeien.

Het bleek een klassiek staaltje van demagogie en misleiding. Wat was
aangekondigd als een debat, werd een monotone reeks stemverklaringen over zulke
uiteenlopende kwesties als de toekomst van het fietstunneltje onder het museum,
het verwijderen van de grafzerken rond de binnenplaatsen, de mogelijke
aanbrenging van een roltrap in de centrale hal, de verkoop of het van buitenaf
zichtbaar maken van de Nachtwacht en de wenselijkheid van een eigentijdsere
wijze van opstellen en ophangen dan de huidige die op chronologie en
genre-systematiek is gebaseerd ('interactief!', 'circulair in plaats van
lineair!').

Maar hoe het nu verder moet met het gebouw en de collecties, hoe het nu verder
moet met een Rijksmuseum dat van ons allemaal is en dat in de toekomst iets
betekenisvols en houdbaars moet zeggen over Nederland, zijn kunst en zijn
geschiedenis, liefst in internationaal perspectief en met respect voor een
veranderende bevolking, bleef duister.

Althans: in schijn. Stelselmatig werd er, door de gespreksleider en door de
directeur van het Rijksmuseum, Ronald de Leeuw, verwezen naar een 'programma van
eisen' dat voor de architecten gemaakt is, en een nog veel uitgebreider
geheimzinnig plan waarin de toekomst van het museum en detail uit de doeken
wordt gedaan. Die plannen liggen al klaar. Het debat of welk debat dan ook zal
er geen invloed meer op kunnen uitoefenen.

En dus gaat er verbouwd worden zonder dat er duidelijk is waartoe. De slopers,
de restaurateurs en de herinrichters staan al klaar, er zijn zeven architecten
aangewezen die mogen meedingen naar de opdracht. Wat we in de straks door een
hunner ongetwijfeld smetteloos opgeleverde ruimte gaan tentoonstellen, hoe we
dat gaan doen en wat dat dan over ons allemaal beweert, is een zaak waar niemand
iets mee te maken heeft.

Vooraanstaande museumdirecteuren als Sjarel Ex (Centraal Museum) en Rudi Fuchs
(Stedelijk Museum) mogen daar stellingen voor formuleren en suggesties voor
doen, willekeurige en geengageerde bezoekers uit Apeldoorn, Meppel en Enschede
mogen naar Amsterdam komen om zich tweeeneenhalf uur te koesteren in de illusie
dat hun mening geapprecieerd wordt, in werkelijkheid is verbouwen veel hipper
dan nadenken of discussieren.

Michael Zeeman is redacteur van de Volkskrant.

FOTO WIM RUIGROK - DE VOLKSKRANT Rijksmuseum

Gebouwen ; Musea en galerieen ; Kunst en Cultuur ; Kunst ; Architectuur

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              98 of 108 DOCUMENTS

                                 de Volkskrant

                                February 8, 2001

Negentig procent moet dood

BYLINE: JEROEN TROMMELEN

SECTION: Sport; Pg. 13

LENGTH: 549 words


BIJNA DRIEDUIZEND dode muskusratten in twee weken. Voor die oogst kwamen onlangs
alle vijftig beroepsrattenvangers van de provincie Gelderland naar de
Tielerwaard; een Betuwepolder waar de rattenplaag de laatste jaren fors uit de
hand is gelopen. Minstens negentig procent van de muskusratten in de polder
moest dood. Aan die opdracht, zegt rayonhoofd Tieler- en Culemborgerwaarden Ed
Huyberts, is ruimschoots voldaan.

Muskusratten zijn exotische dieren zonder natuurlijke vijanden. Ze zijn een eeuw
geleden ten behoeve van de bontproductie van Amerika naar Europa gehaald. Ze
eten alles wat plantaardig is, worden nauwelijks ziek en fokken als konijnen.
Omdat ze dijken en slootkanten ondergraven, worden ze fel bestreden. In
Nederland werken 450 fulltime rattenvangers in provinciale dienst. Hun taak komt
nooit af.

Gewone burgers mogen het niet, maar iedereen kan muskusratten leren vangen, zegt
Huyberts. Neem een muskusrattenklem en zet hem voor de ingang van het
muskusrattenhol. De volgende dag zit het dode beest erin, of anders de dag erop.
Het zijn prima klemmen. 'De longen klappen in een keer dicht. Het moet een
vrijwel pijnloze dood zijn.'

Bij een grote actie wordt het waterpeil in de polder tijdelijk verlaagd. De
ingang van de holen zitten diep onder de waterspiegel en worden dan beter
zichtbaar. De kleinste slootjes komen droog te staan, waardoor de beesten zich
verplaatsen. Dan slaat de bestrijder toe.

Een goede rattenvanger weet de ingangen van de holen blindelings te vinden.
'Kijk in deze sloot', doceert hij. 'Je ziet iets te veel of je ziet iets te
weinig. Dat zwemspoor in de modder, bijvoorbeeld. Of die weggegraven klei aan de
oever. Volg het spoor en je komt bij het hol.'

Afgeknaagde wortels van de lis of rietplant zijn ook een aanwijzing. Net als een
reeks kleine luchtbellen onder het ijs of een wissel (spoor) op het weiland.
Muskusratten grazen als enige hun wissel af. 'Een afgevreten spoortje in het
grasland komt dus niet van een haas of eend, maar van een muskusrat.'

Veel bestrijders doen het werk al meer dan twintig jaar. Ze waren ooit
metselaar, kok of boerenzoon en begonnen als premiejager in de tijd dat elke
dode muskusrat nog vijf gulden opleverde. Dat was, glimlachen ze nu, niet zo'n
slim systeem. 'Waarom zou je in de winter twee ratten vangen, terwijl er dat in
het voorjaar samen met hun jongen ook dertig kunnen zijn?'

Het beroep is populair. Dagelijks met de lieslaarzen de sloot in, vallen zetten,
controleren, fuiken plaatsen en bij hoog water een gevluchte muskusrat uit de
boom schieten. Het verloop onder de professionele bestrijders is klein.

Alleen in de stad, waar rond vijvers en singels steeds meer muskusratten
opduiken, is het werken lastiger. De mensen begrijpen niet hoe schadelijk de
beesten zijn, verzucht de Veluwse rattenvanger Andre Merrenbach. 'Ze vinden het
zielig en gooien de vallen achter je rug het water in. En dan altijd die hetze
tegen de jacht. . .' Zeker tachtig procent van de rattenvangers, schat hij, is
in de vrije tijd jager.

Net als overdag, eigenlijk.

Rattenvangers in de Tielerwaard. FOTO'S MARCEL VAN DEN BERGH - DE VOLKSKRANT

Dieren ; Natuurbeheer ; Beroepsgroepen ; Economie ; Natuur en Milieu ;
Wetenschap en Techniek ; Exacte Wetenschappen ; Biologie

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              99 of 108 DOCUMENTS

                                 de Volkskrant

                                February 3, 2001

Rijksmuseum ; 6-2 DINSDAG

BYLINE: TEKST PETER BRUSSE

SECTION: Magazine; Pg. 5

LENGTH: 261 words


Nog geen plannen ingediend voor het nieuwe Rijksmuseum? Schan de. Waar is uw
burgerzin? Her kan sing vanavond in Felix Me ri tis, waar onder leiding van
Maarten Kloos van het Amsterdams Architectencentrum arcam een debat gehouden
wordt over de vraag wat met de 345 miljoen moet gebeuren om de nationale
schatkamer mooier en aantrekkelijker te maken. Het is een alternatief, openbaar
debat dat plaatsvindt op hetzelfde moment dat A dri aan van Dis in de Beurs van
Berlage dezelfde vraag stelt aan een geselecteerd publiek; alsof de burger weer
in verzet komt tegen de regenten. Rijksmuseum-directeur De Leeuw,
staatssecretaris Rick van der Ploeg, neerlandica Marita Mathijsen en journalist
Henk Hofland zitten bij de notabelen. Maar ook tachtig gewone burgers mogen naar
de Beurs. Zij zijn uitgenodigd omdat zij, in reactie op een krantenoproep,
boeiende ideeen indienden. Het Beurs -de bat is op de website van het
Rijksmuseum live te volgen. Er zijn verbindingen tussen Felix Meritis en de
Beurs, maar ieder houdt zijn eigen discussie. Wat verwachten wij van een museum
in de 21ste eeuw? Is het een tempel of een toeristenattractie? Gra tis, zoals in
Engeland? Wat ontbreekt, wat kunnen we missen om het Rijks nog spannender te
maken dan het Louvre met zijn pyramide en het Brits Museum met zijn nieuwe
glazen dak?

Amsterdam, De Beurs van Berlage en Felix Meritis; discussies over de toekomst
van het Rijksmuseum. 20.00 uur. Ook op: www.rijksmuseum.nl.

Wat te doen met 345 miljoen voor het Rijksmuseum? Foto Paul van Riel/HH

Musea en galerieen

LOAD-DATE: August 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              100 of 108 DOCUMENTS

                                 de Volkskrant

                                January 24, 2001

Beatrix laaft zich aan Oranjepassie

BYLINE: VAN ONZE VERSLAGGEVER JAN HOEDEMAN

SECTION: Binnenland; Pg. 3

LENGTH: 606 words

DATELINE: ORANJESTAD/THE BOTTOM


Het repeterende rumoer in Nederland over het verleden van Jorge Zorreguieta, de
mogelijke schoonvader van de kroonprins, is doorgedrongen in de koninklijke
stoet die een werkbezoek aflegt aan de Nederlandse Antillen. Not amused is de
primaire reactie in het gevolg van koningin Beatrix.

De moeder van Willem-Alexander en de ouders van zijn vriendin Maxima staan
laconiek tegenover de ophef die wordt gemaakt over het ministerschap van Jorge
Zorreguieta in het Argentijnse Videla-regime, dat duizenden mensen liet
ombrengen. Koningin Beatrix is niet genegen concessies te doen aan het protocol
om de zichtbaarheid van vader Zorreguieta terug te dringen, bevestigen
ingewijden. Beatrix moet schipperen tussen de politieke druk en het niet verder
schofferen van Maxima's vader.

In de hofhouding lopen de opvattingen over de kwestie uiteen. Hovelingen die een
maatschappelijke antenne hebben, vinden dat er wel iets moet gebeuren, vooral om
te voorkomen dat het mogelijke huwelijk wordt overschaduwd door de schoonvader.
Anderen vinden het een onzinkwestie en hopen dat Beatrix zich niets aantrekt van
de commotie.

Terwijl in het ene deel van het koninkrijk de monarchie geregeld onderwerp is
van incidenten, laaft ruim achtduizend kilometer verderop de koningin zich aan
de monarchistische passie van veel rijksgenoten. Alleen op Sint Maarten zijn de
bewoners wat gereserveerder tegenover de Oranjes. Dat heeft te maken met het
feit dat meer dan honderd nationaliteiten het eiland bevolken. De gewone man
heeft er geen sterk koninkrijksbewustzijn. Tijdens de culturele avond in de open
lucht blijven veel stoelen leeg.

Maar op Saba en Sint Eustatius manifesteert zich maandag en dinsdag een totale
oranjegekte zoals die aan de Noordzee al decennialang niet meer is waargenomen.
In Fort Oranje op Sint Eustatius juichen vele honderden belangstellenden het
staatshoofd toe. Omdat ze over zeven dagen jarig is, wordt ze geregeld
getrakteerd op Happy birthday to you.

De gedichten die worden voorgedragen en de liederen die worden gezongen, ademen
een bijna blinde devotie. Een dichteres declameert: 'In een wereld waarin normen
en waarden afnemen, tonen wij loyaliteit aan de kroon'.

Waarom wordt op deze eilanden de verbondenheid met het Huis van Oranje zo sterk
gevoeld? De Nederlandse onderwijzer Douwe Griffioen: 'Dit is een geisoleerd
eiland. Alles wat hier gebeurt, is meteen een happening. Als er iemand
verongelukt, loopt het hele eiland uit om te rouwen. Dus als koningin Beatrix
komt, wil iedereen erbij zijn.' Gezaghebber Abdul van Sint Eustatius heeft een
praktische verklaring: 'Op Nederland kunnen we terugvallen in moeilijke tijden
en iedereen hier weet dat ook.'

Voor zijn gerestaureerde woning zit oud-onderwijzer Dennis Sprott. Hij is ervan
op de hoogte dat de atmosfeer in Nederland jegens het koningshuis aan
verandering onderhevig is. 'Nederland lijkt meer een republiek. Als het geen
monarchie meer zou zijn, dan doet me dat groot verdriet.'

Een andere orangiste, Gladys van Tal, is van haar woonplaats op CuraCao naar
Saba gereisd voor het koninklijk bezoek. Van Tal, getooid met oranje
parafernalia, stoort zich aan de rol van de media. 'Publicaties zijn toch vaak
een schok voor Beatrix. We moeten haar gevoelens ontzien. Ze heeft het al
moeilijk genoeg.'

Over de kwestie-Zorreguieta heeft zij een duidelijke opinie. 'De gevoelens van
nabestaanden en Nederlanders die de oorlog hebben meegemaakt, moeten worden
ontzien. Koningin Beatrix moet voorkomen dat die vader een stempel drukt op het
huwelijk.'

Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              101 of 108 DOCUMENTS

                                 de Volkskrant

                                January 20, 2001

Celstraf is reden voor weigeren aanvraag

SECTION: Kunst; Pg. 9

LENGTH: 439 words


Volgens een geheim politierapport zouden asielzoekers in Groningen bijna vijf
keer zoveel criminele delicten plegen als gewone burgers. Alleen dit getal
isuitgelekt, en bijvoorbeeld niet welke vergrijpen het betreft. Burgemeester
Wallage van Groningen weigert tot nu toe het rapport openbaar te maken. Zijn
uitspraak donderdag dat er 'te veel criminele asielzoekers' zijn, heeft tot
discussie geleid.

De Immigratie- en Naturalisatiedienst (IND) van het ministerie van Justitie
heeft naast dit rapport geen gegevens over criminaliteit onder asielzoekers.

Er zijn twee categorieen vluchtelingen: zij die volgens de IND recht hebben op
een status en zij die dat niet hebben. Allen wachten in de centra op een besluit
over hun asielaanvraag of de beoordeling door de rechter. Circa een kwart mag
blijven, de anderenraken ooit uitgeprocedeerd.

Zowel asielzoekers als degenen die al een status hebben gekregen, vallen onder
de Vreemdelingenwet. Daarin staat dat een gevangenisstraf of een vervangende
straf grond is om een vergunning in te trekken of te weigeren. Er is dan sprake
van een gevaar voor de openbare rust en orde of de nationale veiligheid.

Voor vreemdelingen met verblijfsvergunning geldt de 'glijdende schaal': hoe
langer zij in Nederland zijn, des te hoger moet de celstraf zijn om de status te
verliezen. Korter dan drie jaar hier en een strafmaat van minstens negen maanden
betekent: geen vergunning meer. Pas na een verblijf van twintig jaar kan een
vreemdeling die de fout is ingegaan, niet meer worden weggestuurd.

De IND kent 'in de regel' geen verblijfstitel toe als er sprake is van een
onvoorwaardelijke veroordeling. Maar een asielzoeker heeft recht op een
procedure en mag die ook na een jaar celstraf afwachten in het centrum. Krijgt
hij van de IND geen vergunning, dan kan de rechter nog wel anders beslissen.

Afhankelijk van de categorie zijn er twee mogelijkheden: de vreemdeling had toch
al geen recht op asiel; dan moet hij terug naar het land van herkomst en wordt
hij illegaal als hij blijft.

Het kan ook zijn dat hij wel recht op asiel had, dat hij dat door wangedrag
heeft verspeeld, maar dat internationale verdragen verhinderen dat hij wordt
teruggestuurd. Dan mag hij hier blijven zonder vergunning, dus verstoken van
voorzieningen. Een zeer kleine groep is in Nederland volgens artikel 3 van het
Europese Verdrag voor de Rechten van de Mens, het Verdrag van Rome, waarin staat
dat 'niemand mag worden blootgesteld aan marteling of een onmenselijke
behandeling of straf'.

Asielzoekers ; Criminaliteit ; Recht ; Maatschappij ; Bevolking ; Migratie ;
Vluchtelingen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              102 of 108 DOCUMENTS

                                 de Volkskrant

                                January 18, 2001

Moderne Crusoe verpakt in moralistische boodschap

BYLINE: JAN PIETER EKKER

SECTION: Film; Pg. 11

LENGTH: 684 words


In 1995 komt een FedEx-vrachtvliegtuig in noodweer terecht, raakt uit koers en
stort - in een bloedstollende scene - neer in de Stille Oceaan. Er is maar een
overlevende: Chuck Noland (Tom Hanks), die op een eiland aanspoelt.

Noland moet zichzelf in leven zien te houden. Hij moet op zoek naar drinkbaar
water, kokosnoten leren klieven, vuur maken en vissen vangen. Als dat eenmaal
lukt, maar hulp uitblijft, moet hij zich ook geestelijk zien staande te houden.
Met een antiek, niet lopend uurwerk met een fotootje van zijn vriendin (Helen
Hunt) erin als enige herinnering aan thuis.

Aangespoelde FedEx-pakketten sorteert Noland aanvankelijk monter op bestemming,
maar na verloop van tijd worden ze stuk voor stuk geopend. Op een na: een met
engelenvleugels beschilderde doos wordt Nolands symbool van hoop.

De rest, op het eerste gezicht slecht bruikbare zaken als kunstschaatsen,
Chinese video's, een baljurk en volleybal, krijgt van de praktische Noland een
nieuwe functie: de ijzers van de schaatsen doen dienst als mes en bijl, de
video's fungeren als tape, van de jurk maakt hij een visnet en op de volleybal
tekent Noland een gezicht. Hij noemt de bal Wilson, naar de merknaam die op de
achterkant staat. Op een avond rekent Noland Wilson voor hoe klein de kans is
dat ze gevonden worden.

Vier jaar later - Noland ziet eruit als een wildeman, met lendedoekje, woeste
baard en lange, door de zon geblondeerde, haren; ook Wilson oogt niet meer zo
fris - bouwt Noland een vlot, kiest het ruime sop en wordt als door een wonder
gered.

Omdat Hanks vijfentwintig kilo moest afvallen, werden de opnamen op het
onbewoonde eiland Monu-riki een jaar stilgelegd.

Het avontuur op het onbewoonde eiland duurt ruim anderhalf uur. Wat er
ondertussen thuis in Memphis is gebeurd, blijft buiten beeld.

Maar ondanks de (bijna-)afwezigheid van confrontaties, dialogen en
ondersteunende (duidende) muziek is de gewone man in buitengewone omstandigheden
boeiend; soms grappig en ontroerend.

Maar Hanks (die de film ook coproduceerde), scenarist William Broyles (die zelf
de wildernis in trok voor hij begon te schrijven) en Zemeckis (die eerder samen
met Hanks Forrest Gump maakte) wilden meer. Om te voorkomen dat ook maar een
kijker de louterende werking van het primitieve eiland zou ontgaan, werd er nog
een stukje voor en een stuk achter de hedendaagse Robinson Crusoe-variant
geplakt.

In de proloog wordt, met een dynamisch bewegende camera, het hectische leven van
Noland uiteengezet. Het werk gaat voor het vrouwtje; Noland is voortdurend
onderweg. Toen zijn wagen stuk was, pikte hij zelf eens een fiets van een kind
om een pakketje maar op tijd te kunnen leveren.

Als Noland ruim vier jaar later met een omzichtig geintroduceerde collega
terugvliegt naar de bewoonde wereld, is het eerste wat hij zegt dat het hem
spijt dat hij de begrafenis van diens vrouw heeft moeten missen.

Als hij dezelfde avond na een copieus maal ziet wat het kleffe gezelschap aan
restjes achterlaat, is de afschuw van zijn gezicht te lezen. Daar had hij vier
jaar lang van kunnen eten. De daaropvolgende scenes met zijn vriendin zijn voor
de kijker een zwaardere beproeving dan de vier jaar op het eiland voor Noland
moeten zijn geweest.

Doodzonde. Dat Noland een ander, beter mens is geworden, was zo ook wel
duidelijk. Cast Away ('Aangespoeld') lijkt in overbodige nadrukkelijkheid op een
andere Tom Hanks-hit, Steven Spielbergs Saving Private Ryan, waarbij een kleffe
proloog en epiloog op een militaire begraafplaats, eveneens een verder fraaie
film om zeep dreigden te helpen.

Gewoon goed is niet goed genoeg; het lijkt de makke van de heilige Hanks. Maar
de Amerikanen zijn er dol op. Hanks is inmiddels genomineerd voor een Golden
Globe (een belangrijke graadmeter voor de Oscars). De film bracht in de
Verenigde Staten binnen een maand al 165 miljoen dollar in het laatje.

Cast Away van Robert Zemeckis. Met Tom Hanks, Helen Hunt. In 69 zalen, waaronder
Arena 13 en De Munt 3 Amsterdam, Metropole 1 en Buitenhof 1 Den Haag en Pathe 5
Rotterdam.

Tom Hanks.

Film

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              103 of 108 DOCUMENTS

                                 de Volkskrant

                                January 15, 2001

Varkenssnuit met pens in Porto

BYLINE: VAN ONZE VERSLAGGEVER FRED DE VRIES

SECTION: Kunst; Pg. 9

LENGTH: 602 words

DATELINE: PORTO


De Rotterdamse delegatie in Porto moet zich zaterdag als figuranten in een
Fellini-film hebben gevoeld. In het zachte namiddaglicht schreed de bus met
burgemeester Opstelten en gevolg door de afgezette Rua de Passos Manuel. De
Nederlanders hadden zich keurig aangekleed voor de opening van Porto Culturele
Hoofdstad 2001, maar staken toch bleek af bij de Portugese jetset. Die vertoonde
zich in bontjas, in wolken parfum en met diepe decolletees aan het toegestroomde
publiek. Fotografen en cameramensen schoten toe.

Bij de deur van het oude theater, het Coliseu: de president, de premier,
ministers, leiders van politieke partijen, kunstenaars en artiesten. En
natuurlijk 'a reinha da Holanda', Beatrix in zwarte jurk met parelketting.

Er waren geen openingsspeeches eergisteren. Daarvoor kende de aanloop van Porto
2001 te veel conflicten - met een opstappende directeur en een nieuwe directeur,
die constant overhoop ligt met de burgemeester van de stad. Buiten de
afzettingen werden wel drie demonstraties gehouden. Onder meer van winkeliers
die protesteren tegen de belabberde organisatie van Porto 2001.

Zij verwijten het bestuur dat de straten nog altijd openliggen en dat Porto
daarom de fakkel 'bouwput van Europa' van Berlijn kan overnemen. Her en der
hangen dan ook borden in de etalages met teksten als 'failliet door de
werkzaamheden'.

Binnen in het Coliseu heeft niemand tijd voor 'bijzaken'. 'Hoofdzaak' is het
Nationale Orkest van Porto dat tegen een achtergrond van kubistische kunststof
palmen de premiere begeleidt van de film Maos na pedra, olhos no ceu. Vervolgens
laat operazangeres Elisabete Matos haar stembanden fonkelen. Het orkest speelt
zelf ook twee stukken, met Tsjaikovski's Ouverture 1812, Op. 49 als apotheose.
Tien minuten applaus.

Dan barst de hemel van het Coliseu open en moet even later ook hare majesteit
glanzende, blauwe confetti uit het haar schudden. Gerrit Komrij, op de eerste
rij van de tweede ring, klapt de handen rood. 'Kitsch!' moppert
filmfestivaldirecteur Dario Oliveira.

Porto 2001 is overal. Voor het stadhuis kan de gewone man de opening volgen via
een reusachtig beeldscherm. Na afloop wordt overgeschakeld op de voetbal-derby
Boavista-FC Porto.

In de Rua de Miguel Bombarda hebben zeven galeries een gelijktijdige
alternatieve opening georganiseerd. Uit Galeria Fernando Santos klinkt muziek
uit de tijd van dictator Salazar. Protest tegen het elitaire gehalte van Porto
2001.

In het hippe Artes em Partes wil iedereen om negen uur weg om naar het vuurwerk
en de lichtshow bij de dubbele stalen brug Louis I over de Douro te gaan kijken.
Maar eerst moet er gegeten worden. 'Heeft u een tafel voor twintig?'

Geen probleem. Het eten komt snel, lokale lekkernijen als varkenssnuit in zwarte
bonen en pens. De televisie in het restaurant vertoont vooral Porto 2001, met
ook aandacht voor Rotterdam 2001.

De tocht van restaurant naar Douro-kade blijkt een onmogelijke. Tienduizenden
Portugezen persen zich als een menselijke lavastroom door de middeleeuwse
straten en stegen. Het verkeer zit in alle richtingen hopeloos vast. Boven de
huizen met hun stalen balkonnetjes en wapperende was spat vuurwerk uiteen. De
brug beneden lijkt te branden.

In een uur komen we vijfhonderd meter vooruit. Tienduizend mensen verderop is
inmiddels het afsluitende popconcert in het Palacio de Cristal begonnen. Geen
nood. Niemand die zich druk maakt.

Protest tegen de organisatie van de Culturele Hoofdstad Porto. FOTO WIM RUIGROK
- DE VOLKSKRANT

Kunst en cultuur ; Dorpen en steden ; Infrastructuur ; Ruimtelijke Ordening

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              104 of 108 DOCUMENTS

                                 de Volkskrant

                                January 11, 2001

BERSSENBRUGGE

SECTION: Dag in dag uit; Pg. 34

LENGTH: 122 words


Henri Berssenbrugge (1873-1959) koos voor zijn foto's bij voorkeur het
straatleven en de 'gewone man' tot onderwerp. Hij fotografeerde in Parijs,
Milaan en Londen en in Nederlandse en Belgische dorpen en steden, maar werd
vooral beroemd door zijn beelden uit Rotterdam. In De Kunsthal in Rotterdam een
retrospectief met tweehonderd originele afdrukken, waaronder veel straatopnames
van de vooroorlogse stad. Met die harmonieus gecomponeerde, schitterend
afgedrukte en gedetailleerde foto's bewijst Berssenbrugge zijn uitzonderlijke
vormgevoel.

Rotterdam, Kunsthal, 13 januari t/m 15 april.

'Goudsesingel bij 't Boschje, Rotterdam', een foto van Berssenbrugge uit 1905 of
'06.

Fotografie ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              105 of 108 DOCUMENTS

                                 de Volkskrant

                                January 9, 2001

ARTSENSTAKING ?

BYLINE: JACOMIJN DE RAAD

SECTION: Sport; Pg. 12

LENGTH: 844 words


Huisartsen gaan weer actievoeren. Op 15 januari sturen ze ziekenfondspatienten
een rekening volgens particulier tarief, op 15 februari volgt een staking. De
Consumentenbond en Kamerleden zijn ertegen. Terecht?

Wouter Distelbrink, huisarts in Amsterdam: 'Nou, hm, ik ben niet zo happig op
die staking. Een beetje flauwekul vind ik het, de minister heeft al genoeg
toegezegd. Natuurlijk moet je afwachten of ze daar hard aan gaat werken. Maar
staking is een voor ons beroep niet zo geslaagd middel. Met de klachten ben ik
het eens, ik ervaar de problemen dagelijks, maar de manier van actievoeren staat
me niet zo aan. Ik zie de protestborden al: Wij prikken het niet meer, en dan de
R tussen haakjes. Dat is toch van een kinderlijkheid. En als ik een collega op
tv hoor zeggen: we kunnen niet meer op wintersport, staat het schaamrood me op
de kaken. Zo'n argument is niet geloofwaardig. Wel dat we ontzettend veel uren
draaien en dat er veel te weinig artsen in opleiding zijn.'

An Brouwer uit Eindhoven, ziekenfondsverzekerd: 'Ik vind het gevaarlijk en eng.
Als je op die dag iets krijgt, bijvoorbeeld een hartinfarct, en je weet dat het
langer kan duren, dan raak je in paniek en dat maakt het nog erger. Eigenlijk
moet je als je al langer klachten hebt voor die dag alvast naar de dokter gaan.
Of op de dag zelf meteen een taxi naar het ziekenhuis nemen.

Borst kan nog zoveel geld geven, maar je trekt niet zomaar een blik artsen open.
Die moet je eerst opleiden. Tandartsen zijn er ook te weinig. Ik kan het me
voorstellen, die actie, het gaat immers om geld. Die artsen zijn natuurlijk
wanhopig, maar nu pakken ze de patienten, niet de oorzaak van het probleem.'

Tamar de Graaf, doktersassistente in de Amersfoortse Tolliuspraktijk: 'Er werken
hier vijf huisarten maar die hebben het allemaal te druk, misschien kan ik u
helpen. Aan die actie in februari gaat een aantal artsen van ons meedoen, maar
hoeveel weet ik niet. Bij de vorige zijn er drie naar de RAI gegaan. De andere
twee waren met cursus, anders hadden zij ook meegedaan. Die dag werd er
zondagsdienst gedraaid door iemand van een andere praktijk. Waarom ze aan die
actie meededen kan ik niet precies zeggen, ik wil niet voor hen spreken. Er
wordt hier wel gepraat over dat soort zaken maar het is zo druk, het gaat vaak
langs ons heen. Ons ja, we zijn met zeven assistentes. Maar heeft u nog meer
vragen? Anders hang ik graag weer op, we zijn verschrikkelijk druk.'

Arie Versteeg, manager, particulier verzekerd: 'Huisartsen hebben het niet
slecht. Als ze hard moeten werken is dat niet erg, ze worden goed betaald. Voor
een medicijn uitschrijven rekenen ze 19,25 gulden en ze zijn er vijftien
seconden mee bezig. Dat ze op de ene actiedag doorverwijzen naar de
ziekenhuizen, is afschuiven van het probleem. Die zijn ook overbelast. Op zijn
zachtst gezegd vind ik het niet netjes. Wat nog veel schrijnender is: nieuwe
ziekenfondspatienten krijgen die andere actiedag een rekening op particulier
niveau. Ze weten niet wat ze daarmee moeten doen. De huisartsen pakken de
zwakste groep in de samenleving. Ze moeten het lef hebben om particulieren te
pakken, mij dus. Maar dat doen ze niet, want die brengen het geld binnen. Ik
stel voor dat alle particulieren solidair zijn met de ziekenfondsverzekerden
door de rekening van hun huisarts pas na een maand of twee naar hun verzekeraar
te sturen. Dan krijgen de huisartsen later betaald, dus hebben ze een
probleempje. De sterken die opkomen voor de zwakkeren, dat noem ik
solidariteit.'

Jur Kingma, huisarts in Uden: 'Een echte staking is niet gepast, de
patientenzorg mag niet in gevaar komen. Ik zeg niet tegen mijn patienten: je
zoekt het maar uit. De vorige keer draaiden drie van de veertien huisartsen in
Uden zondagsdienst, de rest ging naar de RAI. Als we dat nu weer doen, doe ik
mee. We behandelen dan alleen spoedgevallen. We willen geen mensen in de kou
laten staan. Het is even wat anders dan bij de spoorwegen - wat ze daar doen,
dat kan bij ons niet.'

Bert Putters, NS-machinist, VVMC-kaderlid, woordvoerder stakers, particulier
verzekerd: 'Gelul, en dat weten ze zelf ook wel. Het is absoluut niet anders dan
bij ons. Elke staking is voor iedereen vervelend. Wij vonden het ook niet leuk.
Maar als je werkgever het niet eens is met je verlangen, dan is er maar een
middel: staken. Alleen, in de vervoers- en zorgsector zijn de gevolgen groter
dan in andere sectoren. Maar artsen mogen ook opkomen voor hun belangen, net als
metselaars en loodgieters.

Ik zou echt niet willen ruilen met een tandarts of huisarts. Ze moeten dag en
nacht voor iedereen klaarstaan, worden onderbetaald, moeten constant cursussen
volgen. En dat ze geld rekenen voor medicijnen voorschrijven: mogen ze
alsjeblieft?

Dat van die ziekenfondspatienten vind ik wel vervelend, je zal maar een
bijstandsmoedertje zijn met twaalf-, dertienhonderd gulden per maand. Zoiets
vind ik hypocriet. Maar je treft altijd het publiek: Jan met de pet is de lul.'

Arbeidsonrust ; Geneeskunde ; Gezondheid ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              106 of 108 DOCUMENTS

                                 de Volkskrant

                                January 6, 2001

Meer werken is geen oplossing ; Aantal werkenden met burnout zal verder toenemen

BYLINE: ERNST LABRUYERE

SECTION: Forum; Pg. 15

LENGTH: 792 words


Schiet Nederland er wat mee op wanneer werknemers langere werkweken gaan maken,
zoals de secretaris-generaal van Economische Zaken wil? Volgens Ernst Labruyere
slaat de topambtenaar de plank mis. De maatschappelijke kosten zijn te groot.

HET is langzamerhand een regelmatig terugkerend fenomeen: een topambtenaar van
het ministerie van Economische Zaken die pleit voor verlenging van de werkweek.
Deze week was het de beurt aan secretaris-generaal Oosterwijk in zijn
nieuwjaarsverhaal voor ESB. De argumenten die gebruikt worden zijn onder meer de
relatief korte werkweek (van 36 tot 40 uur) in Nederland en de toenemende druk
op de arbeidsmarkt als gevolg van de vergrijzing. Door mensen langer te laten
werken kan hun productiepotentieel beter gebruikt worden en kan aan de
toenemende vraag naar arbeidskrachten worden voldaan. In dit geval is de worst
die de (hardwerkende) burger voor de neus wordt gehouden een belastingverlaging
op overuren.

In mijn ogen is het verlengen van de arbeidsweek een heilloze operatie. Er valt
namelijk een aantal zwaarwegende argumenten tegen in te brengen:

Nederland heeft niet alleen een van de kortste werkweken ter wereld, maar ook
zowat de hoogste arbeidsproductiviteit. Daardoor wordt in de relatief korte
werkweek toch veel gepresteerd. Het is naief om te denken dat met een tienurige
werkdag de arbeidsproductiviteit met 25 procent toeneemt. Dit zal eerder in de
orde van grootte van 5 a 10 procent liggen, omdat de werknemer zijn energie over
een groter aantal uren gaat uitsmeren. Er zal sprake zijn van afnemende
meeropbrengsten. Het is daarom spijtig dat door Oosterwijk niet gerefereerd
wordt aan deze hoge arbeidsproductiviteit.

Nederland heeft te maken met een groot aantal WAO'ers als gevolg van
psychosomatische klachten. Die hebben te maken met de grote werk- en
prestatiedruk. Deze mensen zitten over het algemeen niet uit luxe in de WAO,
maar omdat ze volledig opgebrand zijn (burnout). Door de lat nog hoger te
leggen, zal ook dit aantal werknemers alleen maar toenemen.

Nu is het al vaak zo dat kinderen van werkende ouders het kind van de rekening
worden. Zij zijn veroordeeld tot kinderopvang, overblijfuren op school en tot
het eten van kant-en-klare maaltijden, omdat vader en moeder om zeven uur 's
avonds niet meer de energie hebben een fatsoenlijke maaltijd klaar te maken.
Quality time is in dat kader een uitvinding van werkende ouders die hun
schuldgevoel proberen weg te saneren door de kinderen in de spaarzame,
gezamenlijke uren te overladen met activiteiten en bezigheden. Door de werkdagen
nog verder te verlengen hebben de kinderen nog minder contact met de ouders en
zullen zij nog minder aandacht krijgen dan nu al het geval is.

De tijd die de Nederlander in de file doorbrengt (al gauw anderhalf tot twee uur
per dag) wenst ook geen enkele werkgever voor zijn rekening te nemen, maar dient
wel bij de gewerkte uren te worden opgeteld. Mijn werktijd loopt daardoor van
07.30 uur tot 18.30 uur. Ik vind dat meer dan genoeg.

Het is allerminst zeker dat de economie de komende jaren zal blijven groeien in
het huidige tempo. Uitgaande van de signalen van de effectenbeurzen zouden de
'zeven vette jaren' binnenkort wel eens voorbij kunnen zijn. Een recessie acht
ik allerminst onwaarschijnlijk en is in mijn ogen zelfs goed om de overspannen
economie en het overspannen consumptiepatroon van de Nederlander weer in het
gareel te krijgen. Dat de werkloosheid daarbij zal toenemen leidt geen twijfel.

Het is natuurlijk te gemakkelijk om het voorstel van Oosterwijk alleen maar af
te branden zonder een alternatief te verzinnen. Wat kan er wel gedaan worden om
aan de toegenomen vraag naar arbeidskrachten te voldoen?

Omscholingsprogramma's met prestatieverplichting voor jongeren in de bijstand
die wel kunnen maar niet willen. Ook de werkgever zal zijn steentje bij moeten
dragen door deze mensen een arbeidsplaats in het vooruitzicht te stellen. Als de
keerzijde hiervan strafkorting op de bijstandsuitkering voor onwilligen is, dan
moet dit maar zo zijn.

Betere integratie van allochtone Nederlanders in het arbeidscircuit en betere
kansen op hoge posities voor deze Nederlanders. Met name in de regio Amsterdam
is dit al redelijk vanzelfsprekend, maar in de landelijke gebieden is dit
allerminst het geval.

Probeer met name in de ICT-branche meer en beter gebruik te maken van de
gehandicapte medemens die vaak graag wil, maar door de omstandigheden nog niet
kan. Juist de computer is, in combinatie met e-mail en internet, een krachtig
wapen om mensen thuis te betrekken in het arbeidsproces.

Ernst Labruyere werkt in de IT-branche.

FOTO HARRY COCK - DE VOLKSKRANT

Arbeid ; Werkgelegenheid ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              107 of 108 DOCUMENTS

                                 de Volkskrant

                                January 5, 2001

WELVAARTSPORNO

BYLINE: PETER GIESEN

SECTION: Stroom; Pg. 17

LENGTH: 1364 words


Rijkdom en luxe vormen dagelijkse kost in de media. En ze pakken er stevig mee
uit. De middenmoot lijkt niet meer te bestaan. Tussen rijkdom en armoede gaapt
een enorme leegte. Zo ontstaat er een scheef beeld van de werkelijkheid. Waar
het om gaat is: 'Als je het niet maakt, ben je een lul.'

DE bruiloft van Madonna in het Schotse Dornoch kostte maar liefst 7 miljoen
gulden. De bruidstaart werd ingevlogen uit Frankrijk, Sting zong het Ave Maria,
en uit de hele wereld kwamen de gasten per chartervliegtuig naar Schotland.
Helaas werden de Schotse luchthavens vlak voor de trouwerij gesloten wegens
dikke mist. De Britse luchtmacht hielp en stelde een basis ter beschikking. De
rekening van 16 duizend gulden zal waarschijnlijk zonder morren worden voldaan:
het vermogen van The Material Girl wordt geschat op minstens 500 miljoen.

Vrijwel alle media besteedden uitgebreid aandacht aan de kerstbruiloft van
Madonna en Guy Ritchie. 'Artiesten zijn de adel van deze tijd', schreef NRC
Handelsblad in een voorbeschouwing op de voorpagina. De welvaart neemt toe, het
aantal rijken groeit en de media doen er gaarne verslag van. Het Amerikaanse
vakblad Columbia Review of Journalism spreekt zelfs van 'welvaartsporno':
berichten uit een lustvolle droomwereld waar de lezer of kijker zich aan
vergaapt. Journalist Gary Poole heeft er zijn bedenkingen bij: 'Zijn we de
Nieuwe Rijkdom niet op een overdreven manier aan het vieren, waarbij we de lezer
de indruk geven dat hij de enige is wiens zakken niet uitpuilen?'

Subtieler dan de reportages over het huwelijk van Madonna zijn de talrijke
verhalen over meer alledaagse luxe. 'Terwijl de markt van massa-auto's
stagneert, zijn de superdure auto's in Nederland niet aan te slepen', schreef de
Volkskrant onlangs. 'Niet alleen kopen mensen luxere auto's, maar de wagens zijn
ook veel exclusiever uitgerust. Dure sportsturen, leren bekleding,
navigatiesystemen, spraakgestuurde telefoon, elektrische airco of indrukwekkende
audioinstallaties, het kan niet op.' In een reportage in deze krant over
Kerstmis figureert 'internet-bloembinderij' De Roos in Amsterdam: 'Vanmorgen
kwam er nog een bestelling binnen voor een kerststukje van 750 gulden.' NRC
Handelsblad signaleerde onlangs 'het einde van de Nederlandse
boterhammetjescultuur': 'Wie ook maar even aan de bedrijfskantine kan
ontsnappen, gaat buiten de deur lunchen. Om geld uit te geven en gezien te
worden.' Steeds meer appartementen worden zonder keuken opgeleverd, berichtte de
Volkskrant onlangs, omdat de bewoners elke avond buiten de deur eten.

Ook de commerciele televisie doet enthousiast mee aan het celebreren van de
nieuwe rijkdom. In de wereld van soap en videoclip blinken de Rolexen en gouden
kettingen de kijker tegemoet. In Wannahaves van Veronica reizen Winston
Gerschtanowitz en Quinty Trustfull 'de wereld rond om de kijker deelgenoot te
maken van exclusieve en hippe lifestyles. Wannahaves staat voor een manier van
leven die zich het beste laat omschrijven als Work Hard, Play Hard.' In al deze
verhalen en programma's figureren dezelfde mensen: singles, jonge tweeverdieners
zonder kinderen of zeer geslaagde professionals uit de zakenwereld.

In de media lijkt de middenmoot niet te bestaan. Tussen de kartonnen doos van de
zwerver en het grachtenpand van de yup gaapt een enorme leegte. 'Het gewone
heeft geen spat charisma, dus dat is ook wel begrijpelijk. Maar daarmee creeren
de media wel een scheef beeld van de werkelijkheid', zegt Meerten ter Borg,
godsdienstsocioloog aan de Universiteit Leiden.

De gemiddelde Nederlander slaat geen duizendje of wat stuk tijdens een weekendje
shoppen in New York. In 1998 bedroeg het gemiddelde huishoudinkomen van werkende
Nederlanders ruim 58 duizend gulden, aldus het Centraal Bureau voor de
Statistiek. Geen bedrag dat een ruime mate van decadentie toelaat.

Mensen laten zich echter wel beinvloeden door de aanhoudende beelden van luxe en
succes, denkt socioloog Martijn Lampert van onderzoeksbureau Motivaction.
'Vooral jongeren zijn erg gevoelig voor de beelden van de consumptiecultuur:
dure kleding, mooie auto's, exclusieve merken', zegt hij. 'Zij identificeren
zich met de voorbeelden van succes die ze met name op de televisie zien.
Sommigen zijn ook bereid flinke schulden aan te gaan om die artikelen te kunnen
aanschaffen.' De welvaartsporno is ook van invloed op de beroepskeuze, denkt
Lampert. De belangstelling voor onderwijs, zorg en overheidsdienst lijkt
tanende, mede doordat deze sectoren allerminst geassocieerd worden met
maatkostuums en lease-auto's.

De gemiddelde Nederlander vindt dan ook dat hij steeds meer geld nodig heeft om
een acceptabel bestaan te kunnen leiden. Tussen 1991 en 1998 nam het 'minimaal
nodig geachte inkomen' met 9 procent toe, gecorrigeerd voor inflatie. Dat kwam
door stijgende vaste lasten, maar ook doordat er hogere eisen werden gesteld aan
het minimaal noodzakelijk geachte consumptiepakket, aldus het CBS. Tegelijk
daalde de tevredenheid over het eigen inkomen, zij het licht, van 73 procent in
1994 naar 69 procent in 1998.

Uiteraard kan die toenemende materialistische orientatie niet zomaar op het
conto van de media worden geschreven. Veeleer weerspiegelen de media een
maatschappelijke verandering. 'Vroeger werd gezegd: wie als een dubbeltje
geboren is, wordt toch nooit een kwartje. Tegenwoordig word je zelf geacht het
te maken. En als je het niet maakt, ben je een lul, want het is je eigen
schuld', zegt socioloog Ter Borg. Als de oude standsverschillen verdwijnen,
voorzag de Franse denker De Tocqueville al in de negentiende eeuw, blijft er
slechts een criterium ter distinctie over: geld. In de skybox-samenleving tellen
afkomst en deftigheid nauwelijks meer mee. Een vette bankrekening, zichtbaar
gemaakt door dure artikelen en verre reizen, zijn van aanzienlijk groter belang.

Maar op hun beurt houden de media de consument ook weer een worst voor. American

dream-achtige verhalen over rijkdom en succes horen bij een samenleving waarin
sociale mobiliteit mogelijk is, aldus Ter Borg. 'Zulke verhalen hebben een
voorbeeldfunctie voor de gewone burger. Joop van den Ende werd geboren in de
Indische Buurt en is nu miljardair.'

Het verhaal van Van den Ende is een modern sprookje. 'Maar de oude sprookjes
gingen over prinsen en paleizen, een wereld waar je als normale sterveling nooit
deel van zou uitmaken. Over de hedendaagse rijken kun je niet alleen fantaseren,
je kunt je ook nog voorstellen dat je zelf ooit rijk wordt', aldus Ter Borg.

'In zekere zin klopt het natuurlijk ook. We leven niet meer in een
kastensamenleving, waar je niet of nauwelijks hogerop kunt.' Aan hedendaagse
geldsprookjes zit echter ook een sterk ideologisch karakter. 'Rijkdom is slechts
voor sommigen weggelegd, niet voor enkelen. Dat wordt nogal eens door elkaar
gehaald.'

De media zijn doorgaans trouwe volgers van de tijdgeest. In elke periode
verkondigen zij dan ook de mythen die bij die tijd horen. In de jaren zeventig
verschenen optimistische verhalen over de maakbare samenleving, tegenwoordig
berichten media vol vertrouwen over het maakbare individu. Ze sporen de lezer of
kijker aan: met een beetje talent, geluk en doorzettingsvermogen is dat succes
ook voor jou weggelegd!

'Het calvinistische Nederland lijkt ten onder te gaan aan de ongebreidelde
levenslust en het exhibitionistische uiterlijk vertoon van de 21ste eeuw',
schreef Nieuwe Revu in een fotoreportage over 'de nieuwe jetset, die niet
noodzakelijk superrijk is, maar wel schaamteloos de geneugten van het leven
etaleert'.

We zien gewone Nederlanders als Mr. Big Al die moeiteloos duizend gulden
spendeert aan een avondje uit: 'Het is een gewoonte geworden, geld uitgeven gaat
eigenlijk vanzelf, vooral in Saint-Tropez.' Consultant Ron Vermeulen en Mirjam
Bax, assistente van mode-ontwerper Frans Molenaar, vinden dik doen daarentegen
'fout en patserig, tenzij op een subtiele manier smaak en stijl worden getoond.
Ron en Mirjam bezitten een complete Bang & Olufsen-hifi set en Le
Corbusier-meubels.'

Verder zijn ze heel gewoon.

FOTO TRANSWORLD

Media ; Maatschappij ; Sociologie ; Wetenschap en Techniek ; Sociale
Wetenschappen

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.

                              108 of 108 DOCUMENTS

                                 de Volkskrant

                                January 3, 2001

ORANJE VRIJSTAAT

BYLINE: KEES SCHUYT

SECTION: Voorkant; Pg. 13

LENGTH: 879 words


HET was een goed idee van het NOS-journaal om in het traditionele jaaroverzicht
aan enkele dichters te vragen een onderwerp in te leiden. Zo hebben we nu een
gedicht in de vorm van een rekensom van de kersverse P.C.Hooft-prijsontvanger
Gerrit Krol, die daarmee zijn befaamde combinatie van alpha- en beta-elementen
weer eens kon demonstreren. De berekening klopte natuurlijk wel, maar de
redenering die er achter zat deugde deze keer niet.

Volgens Krols berekening zitten er momenteel tienduizend personen in de
Nederlandse gevangenissen, met een gemiddelde vrijheidsstraf van twee maanden.
Maakt zestigduizend op jaarbasis. Omdat slechts 10 procent van alle misdrijven
tegenwoordig wordt opgespoord, rekende Krol ons voor dat er 540 duizend personen
(90/10 x 60.000) 'buiten zitten, die eigenlijk binnen horen'.

Een leuke opgave voor middelbare scholieren: zoek de fout in deze redenering.
Want niet elke opgehelderde zaak leidt tot vervolging (slechts 50 procent), niet
elke vervolging eindigt in een veroordeling (circa 90 procent) en niet elke
veroordeelde krijgt een vrijheidsstraf (zo'n 20 procent).

Krols dichterlijke vrijheid werd vermoedelijk ingegeven door ergernis, zoals hij
zich al eerder intelligent heeft geergerd aan het Nederlandse strafrechtelijke
systeem, namelijk in Voor wie kwaad wil (1990). Zijn ergernis over de zeer lage
ophelderingsgraad is zeer goed te begrijpen. In 1950 was het
ophelderingspercentage 63 procent, in 1960 nog 53 procent om vervolgens, na de
eerste grote stijging van de criminaliteit in 1965, te zakken naar 29 procent in
1980, 22 procent in 1990 en weer tien jaar later tot onder de 15 procent.
Nederland lijkt een Oranje Vrijstaat te zijn geworden voor wie kwaad wil.

Krol zoekt de oplossing voor de zeer lage pakkans en de logischerwijs hoge
straffeloosheid aan het einde van de strafrechtketen, in de vrijheidsstraf,
terwijl naar mijn mening allereerst zeer veel gedaan zou moeten worden om het
begin van de keten, de opsporing en de beveiliging van gewone burgers, te
verbeteren. Als de kleine misdaad loont, lokt de grote.

De gedachte dat er niets meer wordt gedaan aan de opsporing van 'gewone'
misdrijven en dat de politie steeds minder bereid is om aangiften van
slachtoffers in ontvangst te nemen, krijgt vastere voet. De oorzaak hiervan moet
vooral gezocht worden in de politie-organisatie zelf en in de daar heersende
mentaliteit. De manschappen zijn in alle rangen en standen cynisch geworden.
Optreden heeft geen zin, zeggen ze, maar misschien hebben ze zelf geen zin meer
om op te treden.

Een voorbeeld? Alleen al op het NS-baanvak tussen Amsterdam CS en Schiphol zijn
er, volgens de spoorwegpolitie, 350 berovingen per maand - meestal van
nietsvermoedende toeristen, die hun eerste schreden in Nederland zetten. Het
wordt gedaan door enkele goed georganiseerde bendes van kleine en grote jongens.
Niemand die hier iets tegen doet. De NS vindt deze publieke taak niet op haar
weg liggen. De politie heeft er geen tijd voor. Aangiften worden genegeerd: te
weinig belang. Wie bij dienstdoende agenten aanklopt krijgt steevast het via
mediatraining ingestudeerde antwoord: 'Wij willen wel, maar we kunnen niet' of:
'We hebben te weinig mensen en aan de kleine criminaliteit geven onze bazen geen
prioriteit meer'.

Zo geef je letterlijk een vrijbrief aan de vrije jongens van Oranje Vrijstaat,
die met een kleine maandelijkse omzet beginnen maar daarna aansluiting vinden
bij het 'echte' criminele werk. Hier is de overpeinzing van Gerrit Krol uit 1990
volledig op zijn plaats: 'Als je een dief niet wilt straffen, omdat je dat
eigenlijk niet kunt, zul je een machthebber die steelt ook niet kunnen straffen,
zelfs als je het wil.'

De prioriteiten van de machthebbers liggen nu bijna nog uitsluitend bij de grote
misdaad, de drugstransporten, gewelddaden, wapen- en slavenhandel. Maar wie de
kleine misdaad niet weert, zich aan de grote bezeert. De essentie van elk
misdrijf is, naar de woorden van de ten onrechte vergeten J.B. Charles,
overpowering: met alle macht je medeburger overmeesteren. Als zulke op overmaat
van macht beluste figuren niets meer in de weg wordt gelegd, groeit de onmacht,
de rancune van de slachtoffers en het verzet tegen het strafrechtssysteem.

De moraal van dit verhaal is niet ver te zoeken. Het heeft weinig zin om, zoals
Krol suggereert, alle delinquenten, gepakt en niet-gepakt, groot en klein, jong
en oud, achter tralies te zetten, als je het begin van de strafrechtelijke keten
niet in de hand hebt. Als je aan opsporing en beveiliging weer opnieuw de
hoogste prioriteit gaat geven, hoef je niet iedere veroordeelde van zijn
vrijheid te beroven. Doelgerichte werkstraffen werken, voor veel jonge dieven en
oude boeven (ongeveer 80 procent van de veroordeeldenpopulatie), eenvoudig
beter.

Laat dus als de donder iedere diender weer zijn/haar echte werk doen en verander
de cynische houding van de door de eigen bazen platgewalste agenten. Laat
niemand ooit nog de funeste uitdrukking gebruiken: 'Ach, meneer, het is toch
maar dweilen met de kraan open.' En ten slotte: als binnenkort de meevallers
worden verdeeld en onderwijs en zorg om de aandacht van de politiek strijden, is
de beste raad aan Melkert cum suis: vergeet de politie niet.

LOAD-DATE: May 8, 2003

LANGUAGE: DUTCH

                © 2001 PCM Uitgevers B.V.  All rights reserved.
