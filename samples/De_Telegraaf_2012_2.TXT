
                               1 of 22 DOCUMENTS



                                  De Telegraaf

                            10 februari 2012 vrijdag

Wientjes: Kritiek O.-Europa  schadelijk voor Nederland

SECTION: 1; Blz. 27

LENGTH: 454 woorden


Van een onzer verslaggevers DEN HAAG   Nederlandse bedrijven die in Midden- en
Oost-Europa ondernemen, beginnen steeds meer hinder te ondervinden van de al
kritischer houding in ons land tegenover de toestroom van Poolse werknemers en
de Haagse blokkade van een Schengenlidmaatschap van Roemenië en Bulgarije.  Een
onverantwoorde houding die de economie van Nederland schaadt , aldus
VNO-NCW-voorman Bernard Wientjes.

Volgens de werkgeversbaas geeft ons land een volstrekt verkeerd signaal af in de
nieuwe EU-lidstaten, die juist van enorm belang zijn voor onze exportbedrijven.
In Bulgarije en Roemenië snappen ze er echt helemaal niets van. Natuurlijk moet
er druk op beide landen blijven, maar een veto is een verkeerd signaal , aldus
Wientjes, die vreest dat Nederlandse bedrijven de dupe worden.

Vooral voor de Rotterdamse haven zijn er grote belangen in de Balkanlanden, die
volgens Wientjes een belangrijk  draaipunt  tussen oost en west gaan worden.
Een tankopslagbedrijf als Vopak, dat dolgraag in Roemenië wil investeren, loopt
door de Nederlandse houding nu tegen problemen op.

Wientjes snapt ook de opmerkingen van minister Kamp niet die Nederlandse
bedrijven moeten stimuleren meer Nederlanders en minder Polen aan te nemen.  Het
zijn immers gewoon EU-burgers. We kunnen niet ons eigen volk eerst gaan aannemen
, aldus de VNO-NCW-voorman.  Laat de politiek er dan eerst eens voor zorgen dat
ze de honderdduizenden Nederlanders die zonder goede reden aan de kant staan
dwingen om aan de slag te gaan.

Zomaar de Polen gaan uitschelden omdat een klein deel overlast veroorzaakt, vind
ik onverantwoord , aldus Wientjes, die gisteren tijdens een bijeenkomst van de
Vereniging van Europese Journalisten ook geen goed woord overhad voor de Poolse
klaagsite van de PVV.  Ook het tegenhouden van duizend aardbeienplukkers uit de
Balkan is naïef en kinderachtig.

De VNO-NCW-voorman benadrukte juist het belang van verdere Europese samenwerking
en integratie.  De eurozone mag niet uit elkaar vallen. Als Zuid-Europa een
zeuro  zou invoeren, kan dit Nederland alleen al in de handel met Italië 40.000
banen kosten.

In plaats daarvan moet de EU zelfs worden versterkt naar een echte politieke
unie.  Alleen dan kunnen we als handelsblok blijven concurreren met andere
opkomende blokken en markten. In Azië, Zuid-Amerika en ook Afrika schieten die
nu overal uit de grond.  Wientjes wees daarbij ook naar de 17e eeuw.  Nederland
was een machtige handelsnatie, maar bleek politiek een dwerg. Daarom bouwden
uiteindelijk niet wij maar de Britten een wereldimperium op. Maar gelukkig ziet
nu ook het kabinet dit in. Rutte en De Jager hebben eind vorig jaar de bocht
gemaakt en vinden nu ook dat Brussel meer macht moet krijgen.

LOAD-DATE: February 9, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               2 of 22 DOCUMENTS



                                  De Telegraaf

                            6 februari 2012 maandag

DECADENTIE EN VERVAL

SECTION: 1; Blz. 15

LENGTH: 652 woorden


Ed Wubbe creëert zijn eigen hof

Al regelmatig heeft Ed Wubbe zich voor zijn choreografieën laten inspireren door
barokmuziek. Maar zijn fascinatie voor de barok reikt verder. In Pearl , de
nieuwe avondvullende productie van Scapino Ballet Rotterdam, komen de pracht en
praal, de decadentie, het verval én de sensualiteit van de barok tot leven.  Ik
wilde als het ware een klein, fictief Versailles op het toneel creëren, een
gemeenschap waar mensen elkaar beloeren en intriges aan de orde van de dag zijn.

Barokmuziek is heel dynamisch, vitaal, heeft swing, en tegelijkertijd is de
muziek ook heel theatraal en spreekt er veel gevoel uit.  Choreograaf Ed Wubbe
(54) vertelt waarom hij barokmuziek zo geschikt voor dans vindt, zelfs al zijn
veel composities niet voor dans geschreven.  Het is muziek die je raakt en die
door haar hoge kwaliteit op de een of andere manier tijdloos is, muziek waar je
ook als hedendaagse choreografen heel veel mee kunt.

Aanvankelijk wilde Wubbe voor zijn nieuwe choreografie vooral muziek van Bach
zijn favoriete componist   en diens voorganger Biber gebruiken. Maar gaandeweg
verschoof zijn keuze, mede gevoed door intensief overleg met barokensemble
Combattimento Consort, dat alle voorstellingen van Pearl  live begeleid.  Met
name Biber heeft vrij zware muziek geschreven. En ik wilde uiteindelijk toch
iets lichters, iets levendigers.  Zo  herontdekte  Wubbe Vivaldi   ,,gewèldige
dansmuziek   , van wie hij concerten en opera-aria s koos, en deze combineerde
hij, voor de variëteit, met solocomposities voor luit van Robert de Visée. De
ouverture van Pearl   komt van Italiaan Tarquinio Merula.  Het is een van de
oudste barokcomposities en vormt daardoor een mooie opmaat tot de rest van de
voorstelling.

Wubbe verdiepte zich voor Pearl  uitgebreid in de tijd van de barok, maar, zegt
hij, zijn ballet is geen historisch stuk.  Ik gebruik elementen uit barokdansen,
en de aankleding van de voorstelling is overdadig, de barok hier en daar zelfs
uitvergrotend, maar ik voeg mijn eigen fantasie daaraan toe en trek de productie
op die manier naar het heden.

Vooral het menselijk gedrag, zoals dat destijds aan met name de Franse en
Italiaanse hoven gewoon was, intrigeert hem.  Je ziet dat prachtig verbeeld in
films als Dangerous Liaisons , Barry Lyndon, Le Roi  Danse . De decadentie, de
excessen, de uitbundigheid waarmee geleefd werd terwijl het gewone volk in
armoede leefde, het elkaar continu beloeren en begluren, de grote nadruk op
sensualiteit en erotiek. De barok is een vat van tegenstrijdigheden: iedereen
aan het hof kleedde zich met de meeste zorg, ook mannen droegen make-up, men
luisterde naar verfijnde muziek, maar onder al dat uiterlijk vertoon gingen veel
viezigheid en ziektes verborgen. En alle intriges, avontuurtjes en regelrechte
hoererij werden afgeschermd en  weggeschminkt  met etiquette, vorm en
correctheid.

Extravaganza  Dat de Franse Revolutie uiteindelijk een eind aan dat alles
maakte, verbaast hem niet.  Het kón ook niet zo doorgaan, de extravaganza
groeide en groeide maar, een kleine groep werd steeds rijker, steeds meer blasé.
Wubbe ziet er een relatie met de huidige tijd in:  Ook nu heerst het gevoel dat
het uit de klauwen loopt, dat de wereld doldraait, dat een radicale ommezwaai
onontkoombaar is.

De titel Pearl  koos hij om diverse redenen.  Een parel staat voor rijkdom, voor
jezelf versieren, maar draagt, doordat zij afkomstig is uit de oester, ook een
element van sensualiteit en erotiek in zich. Daarnaast zijn de composities die
ik gebruik een voor een muzikale parels. Verder heeft de parel ook een relatie
met Nederland, vanwege Vermeers Het meisje met de parel . De kleur ervan is ook
prachtig, en is door kostuumontwerpster Pamela Homoet daarom als uitgangspunt
voor de aankleding van het ballet genomen. En, tot slot: de naam Pearl  heeft
ook iets goedkoops, het is vooral in Amerika een veel voorkomende hoerennaam.

LOAD-DATE: February 5, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               3 of 22 DOCUMENTS



                                  De Telegraaf

                            4 februari 2012 zaterdag

CRISIS

SECTION: 1; Blz. 7

LENGTH: 1114 woorden


In alle dag- en weekbladen is er een onderwerp dat vrijwel in iedere uitgave
wordt besproken, namelijk: De Crisis. Niemand weet op dit moment waar die crisis
het sterkst ingrijpt in onze samenleving. Alle nieuwsmedia staan echter vol met
luxeaanbiedingen, zoals dure merkkleding, nieuwe auto s, vakantiereizen, cruises
op de meest uitbundige schepen, tweede huizen als vakantieverblijf en voor de
feestdagen pompeuze diners met uitgelezen wijnen in de meest chique restaurants
en hotels.

Oppervlakkig gezien is er niets aan de hand en is er geen enkele reden tot
ongerustheid. Maar anderzijds moet er op wurgende wijze bezuinigd worden. En
vooral op maatschappelijk uiterst belangrijke instellingen, zoals onderwijs,
ouderenzorg, medische hulp en cultuur. Eminente orkesten worden opgeheven,
topmusici verliezen hun baan. Kleine toneel- of cabaretgroepen moeten hun werk
staken, musea worden met sluiting bedreigd en het onderwijs wordt nog slechter
dan het kwalitatief al was, door het inzetten van minder bevoegde maar
goedkopere docenten.

Dat er weer echte armoede heerst, is te merken aan de toegenomen vraag naar hulp
via de voedselbanken. Meer dan 24.000 mensen zijn thans afhankelijk van die
banken, omdat ze geen geld genoeg hebben om zelf in hun primaire levensbehoeften
te voorzien. Het is een ernstig symptoom dat er in ons land, dat bekendstaat als
welvarend en goed georganiseerd, mensen zijn die geen geld genoeg hebben om eten
te kopen.

Verspilling  Het Financieele Dagblad van 20 mei 2011 vatte het probleem zeer
bondig samen. De journalist Karel Beckman stelde dat democratie een recept is
voor verspilling. De crisis die wij nu beleven is geen geïsoleerd fenomeen,
schreef hij. Het is een deel van een grote waaier aan problemen waar de meeste
democratische landen mee te kampen hebben, zoals permanente inflatie,
werkloosheid, een verpletterende bureaucratie, falend onderwijs, een verkokerde
zorgsector, ondermaatse politici en justitie, criminaliteit, hufterigheid en
sociale spanningen. Wie de moeite neemt slechts een nummer van bijvoorbeeld De
Telegraaf of een ander groot dagblad in zijn geheel door te lezen, komt al die
politiek-sociale kwalen in zijn totaliteit zeker tegen.

De meeste politici staan machteloos, gevangen als zij zijn binnen verkalkte
partijstructuren, belangengroepen en de waan van de dag. Typische kwalen van een
democratisch systeem zijn onder meer: kortetermijnpolitiek, potverteren,
manipulatie van financiële systemen, subsidiecultuur, regelzucht, centralisatie
en het afhankelijk maken van de bevolking van overheidsinstellingen. De befaamde
Engelse politicus en staatsman Winston Churchill had ook geen hoge pet op van
democratie. Hij zei dat het vermoedelijk een van de slechtste systemen was, maar
dat hij op dat moment geen beter alternatief kon bedenken. Maar dat alternatief
is er wel degelijk, namelijk een kleinschalige, vrije samenleving met ouderwetse
deugden zoals zelfredzaamheid, spaarzin, toewijding, saamhorigheid,
verantwoordelijkheidsgevoel, discipline en hulpvaardigheid. Kortom, een vorm van
democratie zoals wij die nog zien in kleine landen met als typisch voorbeeld
Zwitserland.

Tot zolang zullen wij gekluisterd worden door met overheidsgeld smijtende
ambtenaren en politici die dol zijn op ambitieuze automatiseringsprojecten; die
vaak mislopen en die miljoenen tot miljarden euro s kosten. En dan praten we nog
niet over de talrijke zogenaamde studiereizen of dienstreizen van hogere
ambtenaren en politici die vaak duizenden euro s per dag per persoon kosten en
die meestal nergens voor nodig zijn.

Typisch voor de ambtelijke situatie is de huidige discussie over de
dienstpistolen van de politie. Tot nu toe zijn onze agenten bewapend met de
Duitse Walther P5, 9mm, of de Oostenrijkse Glock, eveneens 9mm. Beide zijn
uitstekende pistolen, die over de hele wereld worden gebruikt. Maar onze politie
vindt dat ze moeten worden vervangen. Het waarom is niet helemaal duidelijk. Een
goed pistool heeft een levensduur van ruim 100.000 schoten. Politiepistolen
halen dat nooit, omdat de politie te weinig oefent en op straat zelden gedwongen
wordt te schieten. Vermoedelijk worden er met een politiewapen in totaal nooit
meer dan gemiddeld 1500 schoten gelost. Slijtage is zeker geen belangrijke
factor bij de beslissing andere wapens te kopen.

Die moeten dan lichter in gewicht zijn en gemakkelijker te hanteren door
vrouwelijke agenten. Ook moeten ze voorzien zijn van elektronica, zodat achteraf
onder meer is vast te stellen hoeveel schoten ermee zijn gelost en door wie.
Zodoende is er een commercieel-technische strijd uitgebroken tussen de
fabrikanten Walther (Duits), SIG Sauer (Zwitsers), Beretta (Italiaans) en
Heckler & Koch (Duits).

Oefenen  Deze strijd, inclusief een rechtszaak, duurt nu al ruim vier jaar. Maar
het gaat wel om een groot bedrag. Een nieuw pistool kost onze overheid plm.
vierhonderd euro. Er zijn 42.000 wapens nodig. Dus het gaat ruwweg om een bedrag
van ruim 16 miljoen euro. Wellicht is het zinvol de schietopleiding te
verbeteren in plaats van het dienstwapen te vervangen. De praktijk heeft immers
geleerd dat er bij de politie vrij veel fout gaat bij het gebruik van het
dienstwapen. De enige remedie daartegen is regelmatig oefenen. Vandaar dat
sportschutters vaak betere schietresultaten boeken dan agenten. Elk jaar vallen
er gemiddeld drie doden en veertien gewonden door politiekogels. Dat is niet
veel in verhouding tot het aantal inwoners van Nederland en het aantal agenten.

Anderzijds wordt door politieagenten vaak lang geaarzeld voor zij een vuurwapen
trekken. Iedere agent weet dat hij of zij uitvoerig wordt verhoord indien er een
vuurwapen aan te pas is gekomen. Zelfs indien er helemaal niet is geschoten.
Vandaar dat een politieman of -vrouw zich wel driemaal zal bedenken voor hij of
zij een pistool trekt. Maar ook dat kan slachtoffers maken.

Berucht is de zaak van de gruwelmoord in Pernis. In de nacht van 15 op 16 juni
2007 werd een jongeman door drie criminelen zo vreselijk mishandeld, dat zijn
angst-, pijn- en doodskreten in de hele straat te horen waren. De ijlings
gewaarschuwde politie bleef voor de gesloten deur staan, maar greep niet in,
zogenaamd om te wachten op versterking.

Toen die eindelijk kwam, was het slachtoffer reeds overleden. De agenten waren
bewapend doch hebben niets nuttigs met die bewapening gedaan.

Ook dit soort lamlendigheid is een uitvloeisel van ons totaal uit de hand
gelopen systeem waarbij iedereen denkt dat de overheid er is om onze problemen
op te lossen. Meestal is het tegendeel waar en moeten de gewone burgers maar
zien hoe ze op hun eigen simpele niveau oplossingen vinden voor problemen die ze
zelf nooit hebben veroorzaakt.

LOAD-DATE: February 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               4 of 22 DOCUMENTS



                                  De Telegraaf

                            3 februari 2012 vrijdag

Bankiers leren het nooit;
 Als ze zoveel geld waard zijn, waarom zagen ze dan de crisis niet aankomen?

SECTION: 1; Blz. 6

LENGTH: 601 woorden


De strijd om de bonussen voor bankbazen is nieuw leven ingeblazen door de PvdA
en de SP: zij dienden een wetsvoorstel in voor een verbod op bonussen. Maar er
is geen Kamermeerderheid voor te porren en dat ontlokt een stellingdeelnemer de
woorden:  De ware aard van de Tweede Kamer komt boven. Zij zijn in meerderheid
geen volksvertegenwoordiger maar een verlengstuk van de bonusbandieten.

Meer dan negen van de tien deelnemers vinden dat de bonuscultuur ertoe leidt dat
bankbonzen onverantwoorde risico s nemen met het geld van de gewone man en 86%
wijt de wereldwijde crisis aan de perverse prikkels van dit beloningssysteem.
Iedereen weet dat dit alleen kortetermijndenken in de hand werkt. Alles
gebaseerd op rendement voor de aandeelhouder. Het hele systeem is doodziek.

Er is ook bijna niemand die de eeuwige riedel over  zelfregulering  nog ernstig
kan nemen. Dat banken hebben afgesproken de bonussen voor bestuurders te
beperken tot maximaal één jaarsalaris, en dat bovendien op vrijblijvende basis,
vindt 79% niet overtuigend. En het  morele beroep  dat minister De Jager op de
financiële sector doet, vindt 87% ronduit lachwekkend.  De banken hebben de
afgelopen jaren alle tijd gehad om de belachelijk hoge bonussen in te perken. De
tijd van zachte heelmeesters is voorbij.

Bemoeien  Een kwart meent dat de overheid niets te zeggen heeft over de
beloningsstructuur van banken, omdat het immers private ondernemingen zijn.  Bij
bedrijven als Philips of DSM bemoeien we ons daar toch ook niet mee?  vraagt een
van hen zich af.

Maar de overige driekwart ziet dat heel anders.  Het kunnen wel private
ondernemingen zijn maar ze zijn wel essentieel voor het land en bovendien beter
beschermd dan andere ondernemingen , schrijft dan ook iemand. En omdat banken
toch nooit failliet gaan maar met belastinggeld overeind gehouden worden als het
misgaat, vindt 86% het helemaal geen echte private bedrijven.

En juist daarom vindt 62% de bonuscultuur zo idioot: zij vinden dit niet passen
bij een in feite volledig risicoloos beroep.  Je kunt zonder moeite een
kolossale bonus opstrijken ook als er geen winst is. Veel verdienen omdat ze zo
goed zijn? Flauwekul, zie de economie. Zakkenvullers!

Wel tevreden is 86% over het effect van maatschappelijke verontwaardiging. In
2010 zag de top van de ING, overeind gehouden met belastinggeld, af van de
aanvankelijk toegekende bonussen nadat er grote woede over ontstond.  Bankiers
genieten van aanzien, veel gemor leidt dus zeker tot zelfregulering. Overigens
ben ik allang overgestapt naar een ideële bank.

Overstappen naar een duurzame bank zegt 72% wel eens te overwegen, uit onvrede
over de eigen bank. Maar overwegen is nog wat anders dan werkelijk doen en daar
zullen grootbanken dus wel niet zenuwachtig van worden.

Talent  Het argument dat het bonussysteem moet blijven bestaan om talenten voor
Nederland te behouden, wil er bij 77% niet in.  Het is te ver doorgeschoten,
maar je moet zorgen dat het talent in Nederland blijft , overweegt een
deelnemer. De meerderheid is heel wat zuiniger in hun oordeel:  Zo talentvol
waren deze talenten niet want banken zijn massaal in de problemen beland.

Nogal wat deelnemers reageren dan ook schouderophalend over die  talentenvlucht
.  Banken dreigen al decennialang dat ze zullen vertrekken als ze in Nederland
niet hard genoeg mogen graaien , merkt iemand op, en een ander vult aan:  In
2007 dreigde ING-topman Michel Tilmant nog met vertrek van zijn gehele
hoofdkantoor naar het buitenland. De enige die een paar maanden later vertrok
was de falende Tilmant zelf en wel met de staart tussen de benen.

Johan Jansen

LOAD-DATE: February 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               5 of 22 DOCUMENTS



                                  De Telegraaf

                            3 februari 2012 vrijdag

Belastingen

SECTION: 1; Blz. 3

LENGTH: 252 woorden


Het zit nog maar net tegen in ons land en verschillende politici suggereren
alweer dat belastingverhogingen hét medicijn zijn om de overheidstekorten terug
te dringen. Ondanks het feit dat de tarieven in ons land al tot de hoogste ter
wereld behoren, menen vooral de linkse partijen dat hier nog wel een schepje
bovenop kan. Eufemistisch spreekt men al van een  solidariteitsheffing .

Een dergelijke houding heeft iets aanmatigends. Het is alsof de overheid beter
weet hoe met het zuurverdiende geld van werkend Nederland moet worden omgegaan
dan de belastingplichtige zelf. En dat is een gevaarlijke ontwikkeling, want een
bureaucratie die ruimer bij kas zit, neigt per definitie tot verspilling.

Een goed voorbeeld daarvan is het reisgedrag van een aantal leden van het
Europees Parlement. Alsof er in Europa niets aan de hand is, worden daar
miljoenen euro s over de balk gesmeten. Zo werd ruim een miljoen gespendeerd aan
een reisje naar Congo, en gaf een vierkoppige delegatie van het parlement
tijdens een trip naar Buenos Aires 5259 euro aan gemeenschapsgeld per dag uit.

In tijden van economische tegenslag dienen overheden, ook de Nederlandse, hun
kasboek op orde te brengen door nog meer dan anders kritisch naar hun eigen
organisatie en de daarmee gepaard gaande bureaucratische uitwassen te kijken.
Dat is beter dan een greep te doen in de portemonnee van hardwerkende burgers.
Die kunnen beter zelf bepalen hoe ze hun geld uitgeven om de economie te
stimuleren. Daarvoor hebben zij de overheid niet nodig.

LOAD-DATE: February 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               6 of 22 DOCUMENTS



                                  De Telegraaf

                           2 februari 2012 donderdag

Ouderen een makkelijke prooi van deze regering

SECTION: 1; Blz. 6

LENGTH: 1022 woorden


De eerste kortingen op de pensioenuitkeringen staan al gepland? Hoezo eerste
kortingen? Ouderen worden al een aantal jaren gekort door het niet indexeren van
de pensioenuitkeringen! Rekening voor jongeren onverantwoord? En dat geldt dus
niet voor de huidige ouderen die hun pensioen zelf hebben opgebouwd/betaald,
naast de verplichte betaling van de aow-premie waarmee zij de toenmalige ouderen
voorzagen van een waardevast inkomen? De rekening aan de ouderen presenteren is
onverantwoord! Niet jongeren maar ouderen zijn een gemakkelijke prooi van deze
regering. Jongeren kunnen werken, actie voeren, staken etc. Gepensioneerden
kunnen dat niet. Vakbonden kunnen onderhandelen. Ouderenbonden worden niet
gehoord.

Lia Vissere, Waalwijk

Motorclubs  Moeten we onszelf nu meteen in een slachtofferrol plaatsen, omdat
een kleine minderheid van motorrijdend Nederland nu even negatief in het nieuws
is? Ik denk dat de gemiddelde inwoner van Nederland toch prima in staat is om
het onderscheid te kunnen maken tussen goed en slecht. Dus KNMV, laat dat imago
maar aan onszelf over, want ik heb liever dat jullie je gaan bezig houden met
echt belangrijke zaken.

Wim Koblens, Amstelveen

Vestia  Woningcorporatie Vestia zit door onverantwoorde financiële speculatie
diep in de problemen. De verslaggever legt de vinger op de zere plek. Echter dit
verhaal geldt niet voor de pensioenfondsen. Hier wordt altijd gesproken over
geld dat  verdampt  is door de kredietcrisis. Dan wordt altijd gekozen voor de
makkelijke weg. Werkenden moeten meer premie betalen en gepensioneerden krijgen
minder geld. Terwijl ook hier vaak sprake is van verkeerde beleggingen of te
laat reageren op de financiële markt. Nooit wordt er iemand verantwoordelijk
gesteld voor dit mismanagement. Types als Erik Staal, topman van Vestia, zijn
door hun graaigedrag mede verantwoordelijk voor de crisis waarin wij ons
bevinden.

A. Klasen, Delfzijl

Eigen initiatief  Oké, er is een economische crisis en we zullen de broekriem
moeten aanhalen, maar hoe komt dat? In Europa hebben we de laatste jaren maar
raak geleend (met als voorbeeld Amerika) en gekocht, het kon niet op. De
realiteit is dat het potverteren niet eeuwig door kan gaan. We zullen nu eenmaal
een stap terug moeten doen om het later weer beter te krijgen! Wellicht is de
welvaart van ons land niet voor iedereen weggelegd, het zal de een harder raken
dan de ander. Maar laten we als burger niet steeds naar de overheid wijzen. Het
ontbreekt een groot deel van de bevolking aan eigen initiatief. De overheid kan
en mag niet alles voor ons regelen. De tijd dat de overheid dat deed, moet nu
maar eens voorbij zijn.

Joop Kolijn

Alimentatie  In het artikel over de partneralimentatie (WUZ, 01/02) is niet
vermeld dat er nog een oudere regeling bestaat. Ik betaal al alimentatie vanaf
1987, dus al 25 jaar.

A.A.Oskam

Schaatsblessures  Uit het feit dat er meer vrouwen dan mannen op de spoedeisende
hulp terecht komen kunt je niet zomaar afleiden dat vrouwen onhandiger zijn. In
de tijd dat je gewoon elk jaar kon schaatsen zat ik ook ineens met een gebroken
pols op het ijs: onderuitgeschaatst door een jongen.... Wie is er dus
onhandiger?

M. Vonk, Doorn

Rekenregels  Ook minister Kamp doet mee met het demogogische spel om
gepensioneerden en jongeren tegen elkaar uit te spelen. Hij is tegen voorstellen
om de rekenregels voor pensioenfondsen te veranderen omdat je dan de rekening en
risico s bij de jongeren legt. Nee, mijnheer Kamp, de problemen met de
pensioenfondsen worden niet veroorzaakt door de gepensioneerden, maar door
onbetrouwbare kabinetten die pensioengelden hebben afgeroomd, de absurde
rekenrente die wordt aangehouden en de economische crisis. Alleen de aow is
gebaseerd op een omslagstelsel en dus van invloed op de positie van jongeren. De
bedrijfspensioenen zijn door de gepensioneerden (en hun werkgevers) zélf
gespaard tijdens hun werkzame leven van 45 jaar of langer, dat moeten die
jongeren nog verdienen. Uw spel is niet meer dan een doorzichtige poging om de
pensioenen aan te pakken.

Hans Brouwers, Zevenaar

Hondenverbod  De heer Hasan Küçük van de Islam Democraten heeft groot gelijk
inzake zijn voorstel voor een grote hondenverbod in Den Haag. Grote honden
moeten boerderijen of cafés bewaken of opgeleid worden tot blindegeleidehond en
niét 23 uur per dag op een flat zitten, wat je reinste dierenmishandeling is.

Bert Schulp, Amsterdam

Doorwerken  Met verbazing lees ik dat de Kamer zich zorgen maakt of langer
doorwerken wel kan, gezien de kansen van ouderen op de arbeidsmarkt. Zijn ze
wakker geworden, daar in Den Haag? Dit vragen Henk en Ingrid zich al tijden af.
Na je 45e jaar is er bijna niet meer aan een baan te komen. Ontslagrecht wordt
versoepeld. De oudjes raken in de goot. Dat is de toekomst!

Margriet Sijtsma

Verhuurders  Het is een grof schandaal dat huurders misbruik kunnen maken van
wetgeving die bedoeld is om excessen van te hoge huur tegen te gaan, maar
gebruikt worden om veel te lage huren te laten bestaan. Het is ook voor andere
huurders niet uit te leggen waarom die ene huurder slechts een fractie huur
hoeft te betalen. En dat ik als huisbaas iedere maand geld moet toeleggen op zo
n woning is natuurlijk raar, vooral als de huurder een normale huur prima kan
betalen. En de belastingdienst kijkt niet naar de huur maar belast mij naar
aanleiding van mijn woz-waarde. Dat huizen altijd maar meer waard worden, is ook
niet meer waar. Het verkopen van een huis met huurders erin is ook nog eens heel
lastig en zeker niet lucratief.

Peter Doeswijk, Amsterdam

Respect  Dinsdag een prachtige grote foto van onze jarige koningin op de
voorpagina, en zo hoort het ook! Veel andere kranten lieten dit na en het NOS
journaal propte de koningin tussen het miljoenenverlies van Achmea en de
moordpartijen in Syrië. Gebrek aan respect !

Jan Willem Duns, Amsterdam

Philips  Ik koop geen artikelen meer waar een handleiding bij zit in diverse
talen behalve in het Nederlands, zoals vaak het geval is bij Philips. Dit is
zeker bij technische termen erg lastig. Ik vindt het opvallend dat bij producten
van buitenlandse producenten zo n handleiding wel meegeleverd wordt.

G.W.N. Janssen, Ven

LOAD-DATE: February 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               7 of 22 DOCUMENTS



                                  De Telegraaf

                           2 februari 2012 donderdag

Genieten van motor

SECTION: 1; Blz. 6

LENGTH: 140 woorden


Motorrijders maken zich grote zorgen en vrezen voor hun veiligheid, aldus de
Koninklijke Nederlandse Motorrijders Vereniging (KNMV).

Er gaat zelfs een brief uit naar minister Opstelten (Justitie), die aangekondigd
heeft geen geduld meer te hebben met motorclubs. Dit alles in verband met het
rumoer rondom de motorclubs Hells Angels en Satudarah. Zullen motorrijders en
bestuurders van motorclubs zich nu echt herkennen in deze ophef? Ik denk van
niet. De gewone man of vrouw die motorrijden als hobby heeft en lid is van een
plaatselijke club, heeft niets te vrezen. Gewoon genieten van motorrijden en je
houden aan de verkeersregels. Is een motorzaak nu opeens een crimineel honk ?
Toch ook niet! Bij de Stichting Motortoerisme Nederland (STIMON) is in ieder
geval geen enkele klacht of opmerking binnengekomen.

Henk

Karelsen,

voorzitter STIMON

LOAD-DATE: February 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               8 of 22 DOCUMENTS



                                  De Telegraaf

                           2 februari 2012 donderdag

Oliegigant Iran kraakt  door harde olieboycot;
RENTE EXPLODEERT EN MUNT KELDERT

SECTION: 1; Blz. 28

LENGTH: 632 woorden


TEHERAN   Amerikaanse en Europese sancties gecombineerd met een falend
economisch beleid hebben Iran in een diepe economische crisis gestort. Een
gierende inflatie gecombineerd met een sterke devaluatie van de Iraanse rial
maken dat de koopkracht in het land de afgelopen maanden dramatisch terug is
gelopen. Grote vraag is hoe het land de komende olieboycot financieel kan
overleven.

De waarde van de rial is sinds eind 2010 met 50% geslonken. Veel burgers halen
hun geld van de bank om daar dure buitenlandse valuta of goud van te kopen. In
een poging deze run te stoppen, heeft Iran de rente vorige week verhoogd van
12,5 naar 21%. Het is echter de vraag of dat het tij kan keren, meent Meir
Javedanfar van het Israëlische instituut Middle East Economic and Political
Analysis.  Ze zijn veel te laat. De rente had zeven jaar geleden al verhoogd
moet worden. Al die jaren was de inflatie hoger dan de rente.

Volgens hem verkeert Iran in een ernstige economische crisis, die niet alleen
wordt veroorzaakt door de sancties, maar ook door het economische beleid van de
president.  Het is niet kapitalistisch, niet socialistisch, maar vooral
populistisch. En het vernietigt de Iraanse economie. Zo wordt het land al
jarenlang overspoeld door goedkope leningen, wat hoge inflatie veroorzaakt.  Met
parlementsverkiezingen in maart en presidentsverkiezingen een jaar later zal
Ahmadinejad zijn beleid niet snel laten varen.

De westerse sancties tegen Irans oliesector en bankensysteem, ingesteld vanwege
het omstreden nucleaire programma, hebben volgens Javedanfar vooral een
psychologisch effect:  Niemand heeft nog vertrouwen in de Iraanse economie.
Buitenlandse investeerders blijven weg en veel bedrijven doen al geen zaken meer
met Iran omdat zij dan worden buitengesloten van de Amerikaanse markt.
Javendafar:  Alleen als Iran de betrekkingen met het Westen verbetert, zal het
vertrouwen in de economie herstellen.

Vooral de gewone burger in Iran is de dupe van de crisis. De officiële inflatie
bedraagt inmiddels 21%, waardoor veel consumenten zijn begonnen met het opslaan
van lang houdbare producten, in de verwachting dat de komende tijd de prijzen
nog verder zullen stijgen. Luxegoederen zijn nauwelijks meer te betalen.
Importproducten, zoals computers, mobiele telefoons en televisies, zijn tot 50%
in prijs gestegen.

Om deze producten te importeren, hebben handelaars buitenlandse valuta nodig,
maar deze verstrekken Iraanse banken alleen nog maar voor de inkoop van
essentiële goederen. En dus moeten handelaars zich op de zwarte markt begeven.
Waar via de officiële kanalen inmiddels zo n 12.500 rial voor een dollar wordt
betaald,  doet  een dollar op de zwarte markt 23.000 rial. Maar zelfs als er
stapels rials worden neergelegd, dan nog wordt het steeds moeilijker om aan
buitenlandse deviezen te komen. Teheran heeft veiligheidstroepen de straat
opgestuurd om handelaars in dollars of andere buitenlandse deviezen op te
pakken.

En de grootste klap voor Iran moet nog komen, meent Javendafar. Op 1 juli treedt
het Europese olie-embargo volledig in werking. De EU is nu goed voor ruim 20%
van de Iraanse olie-export. Javendafar verwacht dat ook Japan en Zuid-Korea
onder westerse druk hun import uit Iran zullen staken, waardoor bijna de helft
van Irans olie-opbrengsten zal opdrogen. De Iraanse economie is voor 70%
afhankelijk van olie-inkomsten. Teheran zegt dat landen als India en China nu
meer olie uit Iran zullen gaan importeren. Javendafar gelooft daar niet in.  En
doen ze dat wel, dan zullen ze een fikse korting bedingen.

De Wereldbank verwacht dat de economische groei van Iran dit jaar 2,7% zal
bedragen, maar in die berekening is het olie-embargo niet opgenomen. Bovendien
is die schatting gebaseerd op cijfers die door de Iraanse autoriteiten zelf
worden verstrekt.

LOAD-DATE: February 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               9 of 22 DOCUMENTS



                                  De Telegraaf

                            31 januari 2012 dinsdag

Dagobert

SECTION: 1; Blz. 13

LENGTH: 456 woorden


De rijken zijn anders, dat zei F. Scott Fitzgerald al. En niemand is meer anders
dan Mitt Romney. Hoe hij ook probeert een  Avarage Joe , een Jan Modaal, te
zijn, het lukt hem maar niet. Toen hij zei zelf wel eens voor ontslag te hebben
gevreesd, was hoongelach zijn deel. Geboren in een rijkeluisgezin, hoogopgeleid
en genoeg geld op de bank om nooit meer te hoeven werken. Ja, zo wil ik ook wel
werkloos worden.

Tijdens een verkiezingsbijeenkomst vroeg een vrouw of Romney niet één van zijn
vier huizen wilde opgeven om types zoals zij zelf, een alleenstaande moeder met
drie kinderen op school, te helpen? Tot opluchting van Romney kon hij zeggen dat
hij geen vier huizen heeft. Het zijn er drie, waaronder een vakantiehuis waarin
je kunt verdwalen, maar dat terzijde. Volgende vraag graag.

Tot grote verbazing van Romney lijkt niet zijn geloof (hij is mormoon) maar zijn
rijkdom hem parten te spelen. Dat alle andere kandidaten en president Barack
Obama ook minstens eens paar miljoen dollar op de bank hebben staan, lijkt er
niet meer toe te doen.

Romney is de Dagobert Duck van allemaal. Iemand bovendien die zijn kapitaal
vergaard heeft met investeringen, dat is in de tijden van Occupy Wall Street
opeens verdacht. De mormoon heeft niet zijn religie maar zijn belastingopgave
moeten uitleggen.

Hij heeft zo n 250 miljoen dollar op de bank staan. En daarmee zou hij inderdaad
de rijkste president ooit zijn. Althans als we de inflatie niet meerekenen. Doen
we dat wel, dan komen we op een verrassende kandidaat: George Washington. De
eerste president van de VS zou omgerekend naar de huidige maatstaven een
vermogen van 500 miljoen dollar hebben. Een fortuin dat vooral werd vergaard op
de plantage in Virginia. Washington staat daarmee als enige president in de top
honderd van rijkste Amerikanen ooit.

Ook de derde president van de VS, Thomas Jefferson, beet niet op een houtje. Hij
zou nu 212 miljoen dollar  waard zijn.  Interessant is dat als hij was blijven
leven John F. Kennedy de rijkste president ooit zou zijn geweest. Kennedy stond
op het punt een miljard dollar van zijn vader te erven, toen hij werd vermoord.

Romney kan ter zijner  verdediging  aanvoeren dat hij niet eens de rijkste
presidentskandidaat is. Ross Perot, die in 1992 als onafhankelijke kandidaat een
poging waagde, had meer geld. Dat gold ook voor zakenman en avonturier Steve
Forbes, die in 2000 meedeed. Hij had toen 450 miljoen dollar op de bank. En ook
John Kerry had in 2004 meer geld, zeker als het vermogen van zijn Theresa Heinz
inderdaad van de ketchup   erbij wordt geteld.

De conclusie van politiek wetenschapper Jeffrey Winters:  Onder de rijken is
Romney maar een kleine jongen.  Maar ja, maak dat de kiezer maar eens wijs.

buitenland@telegraaf.nl

LOAD-DATE: January 30, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               10 of 22 DOCUMENTS



                                  De Telegraaf

                            28 januari 2012 zaterdag

Proberen samen de crisis te bestrijden, ho maar!

SECTION: 1; Blz. 2

LENGTH: 951 woorden


De linkse oppositiepartijen ontpoppen zich steeds meer als obstructiepartijen.
De toon hiervoor is gezet door Job Cohen. Hij gaf te kennen deze regering zoveel
mogelijk in de wielen te willen rijden  omdat wij deze regering niet willen .
Welke  wij  dat was, liet hij onvermeld en het waaróm ook. Maar dat was Geert
Wilders en nu is het demoniseren van Geert Wilders in volle gang. Ook de
ministers worden niet ontzien, zie de onbeheerste reactie van de
onderwijsvakbondsbestuurder Marten Kircz. De linkse partijen weten nu allemaal
precies hoe het niet moet, ondanks het feit dat veel van die partijen nooit
enige regeringsverantwoordelijkheid hebben gedragen. De beste stuurlui staan aan
wal! De handen in elkaar slaan en proberen gezamenlijk de crisis te bestrijden,
ho maar! Want dan loop je kans om vuile handen te krijgen en komt misschien je
kapitalistensalaris in gevaar. Bah!

H. Baake, Almelo

Te koop  Vroeger werd er vaak gezegd:  gezondheid is niet te koop . Daar maakte
ene Hoogervorst wel een einde aan!

Geert Driessen, Deurne

Weg kwijt  Wat staat ons nog te wachten? De dames in het kabinet zijn denk ik de
weg kwijt! De ministers Schippers, Schultz van Haegen en Van Bijsterveldt
verzinnen ter plekke maatregelen, waarvan zij de gevolgen totaal niet overzien.
Dit kost ons land alleen maar bergen geld en niemand wordt hier wijzer van. Met
zorg zien we de volgende besluiten verschijnen en even later weer verdwijnen: 1)
rekeningrijden, 2) tandartsen, met hoge tarieven en 3) scholen, krijgen nooit
rust. Dit is maar het begin en wanneer houdt dit ooit op?

Cas Heijenk-Caspers,

Sleeuwijk

Nep-partij  Wie de PVV kritiseert, wordt als politicus teruggepakt door
diezelfde PVV als hij benoemd wil worden. En de Arondeus-lezing moet ook weg van
de PVV, want: te links. De PVV zegt de vrijheid in het vaandel te hebben staan.
Ja, om anderen de maat te nemen. Maar wee die ander die de PVV de maat neemt.
Bij de PVV werkt de vrijheid dus maar een kant op. Hebben Henk en Ingrid nog
steeds niet door op wat voor een nep-partij zij stemmen?

N. Nomi, Amsterdam

Wereldvreemd  De gemeenteraad van Amsterdam heeft besloten dat de stad niet van
elektriciteit voorzien mag worden die door kernenergie is opgewekt en zoekt een
adequate energieaanbieder. Deze wereldvreemde sukkels weten niet dat er een
Europees elektriciteitsnet bestaat waarmee alle centrales met elkaar gekoppeld
zijn. Je kunt dus niet kiezen voor  groene stroom  of  kernenergie vrije stroom
. Dit geldt alleen op papier en wordt als zodanig aan allerlei sukkels verkocht,
inclusief de linkse rakkers van de Amsterdamse gemeenteraad. Arme stad.

Carl J. Hirsch, Amsterdam

Rochdale  Het wordt steeds erger in het vastgoed gebeuren. Geboefte speelt
elkaar de bal toe. Möllenkamp zit lekker in het zonnetje (Tel.27/01), maar dat
zal wel niet lang meer duren. Wat ik veel erger vind, is dat de hoge heren van
Multi strafvervolging hebben kunnen afkopen met 600.000 euro. Is dat nu recht
spreken in Nederland? Als je genoeg centen hebt kom je blijkbaar goed weg in dit
land. Ik reageer  geschokt , net zoals de Tweede Kamer regelmatig  geschokt
raakt van wantoestanden.

Bert de Jong,

Ermelo

H-woord  Er is een stormloop aan de gang tegen de hypotheekrentaftrek, en van
alle kanten wordt aangedrongen op aflossing.  Ik vraag als gepensioneerde met
eigen huis en hypotheek beleefd: waarvan dan wel? Het pensioen is al jaren niet
verhoogd en dreigt zelfs binnenkort verlaagd te worden. Nu kan ik het huis nog
onderhouden en de belastingen betalen, maar hoe lang nog? Als de aftrek
verdwijnt, gebeurt dat door belastingverlaging, wat is dan het netto-effect? En
als de belastingen verlaagd worden, geldt dat ook voor de huurders. Dus kunnen
die de huurtoeslag inleveren. Ik ben benieuwd naar de storm die dan zal
opsteken. Over huiseigenaren schijnt niemand zich druk te maken, maar over
huurders?

F.L. van den Berg,

Zoetermeer

Rampfiles  Ik denk dat het ramptoerisme wel meevalt. Als er op de
tegenovergestelde rijbaan een aantal zwaailichten staan, is het niet meer dan
logisch dat ik mijn gas verminder om te zien of er op mijn baan niets aan de
hand is. Een letterkar met een tekst als  Uw baan is veilig  o.i.d zou al
helpen.

R. Zaaijer,

Vaassen

Meningsuiting  Volgens mij staat de vrijheid van meningsuiting hoog in het
vaandel in ons democratische Nederland. Waarom zou dhr. Kircz in hemelsnaam zijn
exuses moeten aanbieden voor een uitspraak die notabene nog waar is ook. In het
huidige kabinet zitten wel meer kandidaten die voor de titel slechtste minister
in aanmerking komen, maar dat is mijn vrije meningsuiting.

Tiny de Winter

Smullen  De tandartsproef gaat voorlopig, ondanks een karrenvracht aan negatieve
reacties, gewoon door. Minister Schippers vindt het  te vroeg om nu al een
oordeel te hebben . Natuurlijk heeft ze die wel, maar ze vertelt de
achterliggende gedachte niet, nl. de marktwerking moet doorgaan kost wat kost.
Dat het gedoemd is te mislukken, interesseert de minister geen fluit. De rijken
zullen hiervan smullen en dat is een hoofddoel van haar partij de VVD. Volgens
de minister kunnen de mensen nu zelf beslissen of ze een dure of een goedkope
tandarts willen. Duur zijn ze allemaal, maar bedoelt Schippers met  goedkoop
misschien een hoefsmid?

Mevr. Stuivenberg, Veldhoven

Reclame  Het is toch mensonterend dat we vele uren van ons korte leven
verprutsen met het gedwongen kijken naar reclamefilms! Is daar nu echt geen
oplossing voor?

F.D.K. Bosch, Zeist

Gezellig  Honderdduizenden werklozen in Nederland, en wat schetst mijn
verbazing: het glasvezelnet in Wapenveld wordt aangelegd door Polen. Als er
straks geen werk meer is voor hen, komen ze ook gezellig bij ons in de bijstand.
Ga zo door, regering. Eén Europa, toch?

H. Dijkslag

LOAD-DATE: January 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               11 of 22 DOCUMENTS



                                  De Telegraaf

                            28 januari 2012 zaterdag

Leuker kan Romney het niet maken

SECTION: 1; Blz. 23

LENGTH: 541 woorden


NEW YORK   Mitt Romney wil best belasting betalen,  maar zoals iedereen geen
cent meer dan hoeft.  Daarmee verschilt de Republikeinse presidentskandidaat
waarschijnlijk niet veel van de gemiddelde Amerikaan. In het groepje superrijken
waar Romney (geschat vermogen $250 miljoen) deel van uitmaakt willen echter
steeds meer miljonairs meer belasting betalen.

De eerste die dat suggereerde, was superbelegger Warren Buffett, die het hindert
dat zijn secretaresse een hoger percentage van haar inkomen af moet dragen dan
hijzelf. Ondertussen hebben onder meer Bill Gates (ex-Microsoft) en Fred DeLuca,
de baas van de grootste broodjeszaak ter wereld, Subway, verklaard ook best meer
te willen afdragen.

Dat Buffett procentueel minder betaalt dan zijn secretaresse, of wie dan ook van
zijn personeel, komt omdat zoals bij zo veel rijken zijn inkomsten vooral uit
beleggingen komen en de vermogensaanwas daarvan belast wordt met 15%. Zijn
secretaresse, mevrouw Bosanek, die al twintig jaar voor Buffett werkt, stelt dat
ze 35% belasting betaalt. Daarmee zit ze overigens wel in het Amerikaanse
toptarief, want Buffett betaalt haar royaal. Volgens berekeningen van het blad
Forbes moet ze tussen de $200.000 en $500.000 per jaar verdienen om aan dat
tarief te komen.

Desondanks wordt Bosanek neergezet als het gezicht van de middenklasse, die
volgens president Barack Obama onrechtvaardig hoog wordt belast.

De hele discussie rond de belastingheffing is aangejaagd door de andere
Republikeinse presidentskandidaten, die Romney als een rijkaard willen
portretteren die niets begrijpt van de noden van de gewone man. De ophef is
opmerkelijk omdat Romney gewoon gebruikmaakt van een wet die al in 2003 werd
ingesteld en bedoeld was om het voor beleggers aantrekkelijker te maken in eigen
land te investeren.

Tot verbazing van Romney, die zich gewoon keurig aan de wet houdt en ondanks het
lage tarief toch vorig jaar drie miljoen dollar belasting betaalde, valt de
halve VS nu over hem heen. President Obama hamert er op dat het eerlijk zou zijn
als mensen die een miljoen dollar verdienen ten minste 30% belasting betalen.
Hij krijgt daarbij dus steun van Buffett & co.

Er is echter ook een ander geluid. Daarbij wordt erop gewezen dat Romney eerst
heel veel geld verdiende voordat hij het zich kon permitteren van zijn
beleggingswinst te leven. Dat eerst verdiende geld werd wel  normaal  met zo n
30% belast. Zou hij nu ook dat percentage weer moeten betalen over zijn
vermogensaanwas dan is er volgens die stroming sprake van een dubbele belasting.

Volgens Robert Williams van het niet aan een partij verbonden Tax Policy Center
is het ook niet zo dat de meeste rijken minder belasting betalen.  De top
120.000 inkomens van het land betaalt gewoon 30% , zegt hij. Slechts de
allerrijkste groepen, zeg maar de top 400 qua inkomen, leven voornamelijk van
hun beleggingen en worden dus minder belast. Obama lost zijn begrotingstekort
echter niet op door die meer te belasten, of dat nu eerlijk zou zijn of niet.

Volgens Williams is de Amerikaanse belasting voor het grootste deel wel aan het
inkomen gerelateerd. Wie meer verdient, betaalt ook procentueel meer.

Het gaat eigenlijk niet zo zeer tussen rijk en arm, maar tussen werkers en
investeerders , zo meent hij.

LOAD-DATE: January 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               12 of 22 DOCUMENTS



                                  De Telegraaf

                            25 januari 2012 woensdag

Romneys achillespees is zijn rijkeluisimago

SECTION: 1; Blz. 12

LENGTH: 600 woorden


NEW YORK, woensdag Multimiljonair Mitt Romney betaalde vorig jaar slechts 13,9
procent belasting. Hij bezat ook een inmiddels gesloten Zwitserse bankrekening.
Daarmee houdt Romney zich keurig aan de wet, maar geeft hij de Democraten en
zijn Republikeinse tegenstanders wel een mogelijkheid hem af te schilderen als
een rijkaard die niets snapt van de economische problemen van de gewone
Amerikaan die gemiddeld veel meer inkomensbelasting (35%) afdraagt.

Deze kans voor open doel kon president Barack Obama niet missen. Hij hield
gisteravond zijn State of the Union, waarin hij onder meer een pleidooi hield
voor een meer eerlijke inkomstenverdeling. Een aanval op de Republikeinen die
geen enkele belasting willen verhogen.

Het is de Democraten al langer een doorn in het oog dat rijken veel minder
belasting betalen, onder meer omdat de belasting op investeringen zo laag is.
Het leeuwendeel van de 21,7 miljoen die Romney vorig jaar verdiende, komt uit
investeringen. Dat hij nog minder dan 15 procent betaalt, komt omdat hij ook
profiteert van aftrekposten.

In het Republikeinse verkiezingsdebat in Florida maandagavond wilde Romney zich
voordoen als een gewone Amerikaan door te zeggen  geen cent te veel belasting te
willen betalen . Dat is een uitspraak die egoïstisch over kan komen en zeker in
de anti-Romneycampagnes zal worden gebruikt.

Analisten zijn er verbaasd over dat Romney, die al jaren warm loopt voor het
presidentschap, niet heeft beseft dat hij een risico loopt door pas laat open
kaart te spelen over zijn belastingen. Mogelijk komt dat doordat de aanval uit
onverwachte hoek kwam: die van Republikeinse concurrent Newt Gingrich.  Ik had
dit soort jaloezie van links verwacht, niet uit eigen partij , aldus Romney.

Overigens viel Romney in dat debat Gingrich aan op zijn duur betaalde lobbywerk
voor de omstreden hypotheekverstrekker Freddy and Mac. Grote vraag is nu of de
aanvalslust van Romney de opmars van Gingrich kan stuiten.

Dat Romney, met een geschat vermogen van 250 miljoen dollar, moeite heeft de
financiële nood van de gewone man te begrijpen bleek al eerder door het aanbod
een weddenschap met Rick Perry aan te gaan voor 10.000 dollar. Ook zei hij dat
zijn bijverdiensten uit toespraken  niet al te hoog zijn . Uit zijn
belastingopgave blijkt dat dit 110.000 dollar was.

Droom  Nu is Romney niet de eerste rijkaard die president wil worden. Alle
kandidaten zijn miljonair, maar hij is wel verreweg de rijkste. Dat was nooit
echt een probleem omdat in Amerika lang de droom bestond dat iedereen rijk kon
worden. Dat najagen in plaats van te klagen is het kenmerk van die droom. De nu
lang aanhoudende economische crisis maakt die droom minder aannemelijk.

Overigens maakte ook concurrent Gingrich zijn belastingopgave openbaar. Hij
betaalde bijna 1 miljoen dollar. Dat was 31 procent van zijn inkomen. President
Barack Obama betaalt 26 procent.

Romney zal tot zijn verdediging aanvoeren dat hij ook geld schenkt. In totaal
gaf hij in 2010 en 2011 zo n zeven miljoen dollar aan goede doelen. De helft
daarvan ging naar de mormoonse kerk waar Romney lid van is. Wie kwaad wil
spreken, kan ook stellen dat Romney politieke invloed via giften kocht. Zo
steunde hij onder meer de bibliotheek van voormalig president George W. Bush met
100.000 dollar.

Een demonstrant, verkleed als de Republikeinse presidentskandidaat Newt
Gingrich, houdt in de Amerikaanse stad St. Petersburg in Florida een foto omhoog
van Nancy Pelosi, de leider van de Democratische minderheid in het Huis van
Afgevaardigden. Florida is de volgende staat waar de kandidaten om de nominatie
strijden. Foto: AP

LOAD-DATE: January 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               13 of 22 DOCUMENTS



                                  De Telegraaf

                            24 januari 2012 dinsdag

Afspraak met burgers wordt wél terzijde geschoven

SECTION: 1; Blz. 6

LENGTH: 998 woorden


Volgens Rutte gaan we er allemaal op achteruit. Hij praat bewust niet over een
superbevoorrechte groep, namelijk de eurocraten. Deze mensen krijgen, zelfs in
deze barre tijden, zonder problemen gewoon hun salarisverhoging, crisis of geen
crisis. Het onbeschaamde argument daarvoor is:  Het is zo afgesproken.  Erg
schrijnend voor de gewone burgers, die maar moeten afwachten wat er van hun,
dure, pensioen overblijft. De afspraak met die mensen mag kennelijk wel terzijde
worden geschoven. Let wel, het gaat hier om afspraken die wettelijk zijn
opgelegd, de mensen hadden geen keus. Maar nu wordt gedaan alsof het gaat om
cadeautjes. Hoe lang blijven wij dit nog accepteren?

Dick van der Graaf, Dordrecht

Kernreactor  Na veel gesteggel is de regering ermee akkoord gegaan dat er in
Petten een nieuwe kernreactor wordt gebouwd. Met de daar geproduceerde isotopen
worden dagelijks over de gehele wereld 24.000 kankerpatiënten geholpen. Een
levensreddende  fabriek  dus. Totale bouwkosten: 80 miljoen euro. Ter
vergelijking: een machine om te doden, de JSF-straaljager, gaat de
belastingbetaler waarschijnlijk 120 miljoen euro per stuk kosten !

Wim Wolters, Amsterdam

Koekoekeffect   Kweenie wattis, maar kben erteuge.  Dit waren gevleugelde
woorden van een  beroemde  politicus uit Bennekom. Boer Koekoek was eens een
verfrissende olijke noot in de Tweede Kamer. Dat leidde ertoe dat hij bij
verkiezingen veel proteststemmen lokte van mensen die genoeg hadden van de
bestaande politieke partijen. Al snel bleek dat Koekoek van toeten noch blazen
wist. Als geboren mopperkonten gaan wij nu in deze crisis tekeer tegen de
regeringspartijen en zeggen we dat we (uit protest) gaan stemmen op de SP van
Emile Roemer. Deze gewezen onderwijzer zal gelijk bovengenoemde ook door de mand
gaan vallen. Hier is gewoon sprake van het  koekoekeffect  met dit verschil dat
Emile vaak wel weet  wattis , maar desondanks  teuge  is.

A. Roodenrijs, Nieuw-Vennep

Politie  Gevraagd: een agent, die staat in plaats van rondhangt, die loopt in
plaats van slentert, die verordonneert in plaats van discussieert, die respect
afdwingt in plaats van vraagt. Geen modekoning, die denkt dat de snit van het
uniform gezag uitstraalt. Ik gun hem een commissaris met ballen, die pal achter
hem staat, een vakbond met functionele eisen in plaats van materiële en een
jurist, die de geweldsinstructie herschrijft.

J. Gravestijn, Windeweer

Fictief  Dit jaar vul ik op mijn belastingaangifte een fictief vermogen van 0
euro in. De overheid hanteert immers een even fictieve
vermogensrendementsbelasting van 4%. De overheid kan natuurlijk ook deze waanzin
stoppen en erkennen dat 4% allang niet meer haalbaar is. Maar ja, rupsje nooit
genoeg kan het gewoon niet laten  Diefstal eerste klas natuurlijk, maar we zijn
niet beter gewend van  Den Haag .

J.J.C.P. Vermeer, Almere

Horrorwinter  Het is inderdaad een horrorwinter. Regen, regen en nog eens regen
plus veel wind.

P. Buikema, Maastricht

Kroatië  De Brusselse bobo s blijven onvermoeibaar vechten voor de verzwakking,
gevolgd door de totale ineenstorting, van de Europese Unie. Kroatië mag nu
toetreden tot de EU, omdat 47% van de bevolking is gaan stemmen en 66% van hen
ja  heeft gezegd. Dat komt neer op 31% voorstemmers en dus staan Van Rompuy en
Barroso te juichen over dit nieuwe  succes . Schandalig!

E. van Gelderen, Laren

Spoorwegovergang  Was de dood van de 73-jarige vrouw uit Nunspeet afgelopen
zaterdag te voorkomen geweest? Ja! Met de huidige technische hulpmiddelen moet
het een simpel klusje zijn een melding door te geven aan treinen die de
betreffende overgang naderen als deze overgang niet geheel vrij is. Het is
bekend dat op dit punt vaker oponthoud ten gevolge van auto s kan ontstaan. Zo
snel mogelijk doen dus!

Daniel Schmidt, Nieuw-Vennep

Peiling  Onze nationale knuffelbeer Roemer, de Frans Bauer van de vaderlandse
politiek, heeft iets geflikt wat zelfs de legendarische Marijnissen nooit voor
elkaar heeft gekregen. Ik denk dat het komt, omdat een deel van de kiezers
helemaal op Cohen en Wilders zijn uitgekeken. Cohen omdat hij een te redelijke
en realistische koers vaart en Wilders omdat zijn partij maar niet loskomt van
LPF-achtige toestanden. En daar waar Wilders alleen via Twitter met zijn kiezers
communiceert, daar verschijnt het vrolijke gezicht van Emile Roemer in bijna elk
praatprogramma. Rutte zal ongetwijfeld blijven lachen en alle consequenties
wegwuiven, maar virtueel zit die Roemer toch maar mooi in het Torentje.

J. Tolsma, Amsterdam

PvdA  Een partijvoorzitter die zich in een zeemanstruitje presenteert. Zo n club
moet wel schipbreuk lijden!

Andy Swaans, Landgraaf

Stalbrand  Zondag zijn vijftien paarden verbrand in Babberich. Hopelijk zijn
deze paarden belangrijker dan de honderdduizenden  gewone  vee-industriedieren
die gedood worden bij een brand. Voor de brandweer gelden voor stallen met
dieren dezelfde voorschriften als voor opslagterreinen. Maar stallen zijn veel
brandbaarder, want dieren produceren mest en stof en dit tast installaties aan.
Kortsluiting is in veel gevallen het gevolg en daarmee de meest voorkomende
oorzaak van stalbranden. Het is uitermate noodzakelijk dat er strengere eisen
gesteld worden aan brandveiligheid van elektrische installaties en
bouwmaterialen die gebruikt worden in ruimten waar dieren leven.

C.J. van Schaik, Enkhuizen

Brugfunctie  Het is wel erg gemakkelijk om het CDA weg te zetten als een
wipwappartij (WUZ 20/01), die nergens een duidelijk standpunt over heeft. Als
dat zo was, zou Nederland er nu niet zo goed voorstaan. Het CDA heeft er altijd
naar gestreefd een brugfunctie te vervullen tussen links en rechts. Als je van
die twee uitersten het beste bij elkaar brengt, krijg je een evenwichtig en
verantwoord beleid. Zeker in samenwerking met de sociale partners. We zijn in
dit land veel beter af dan de landen met jarenlang eenzijdige, meestal linkse,
soms rechtse regeringen. Ook nu doet het CDA goed werk met de huidige coalitie.
Geen reden voor zo n negatief beeld!

I. Haagen, Tiel

LOAD-DATE: January 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               14 of 22 DOCUMENTS



                                  De Telegraaf

                            24 januari 2012 dinsdag

Opinie

SECTION: 1; Blz. 2

LENGTH: 272 woorden


Vernietigende uitspraak van het Omroep MAX Opiniepanel: er zijn te veel BN ers
op televisie. In totaal 1919 panelleden van vijftig jaar en ouder werkten mee
aan dit onderzoek en het ziet er niet goed uit voor onze beroemde schnabbelaars,
die dagelijks de gang naar het Hilversumse Mediapark maken om mee toe doen aan
welk programma dan ook. Als het maar beweegt. En als het maar schuift.

Van de ondervraagden ziet 67% liever gewone Nederlanders op televisie. Maar ja,
de Veerkampjes werden door Man Bijt Hond ook BN ers; daar los je het probleem
van dit opiniepanel niet mee op. Desondanks vindt men dat de publieke omroep het
goede voorbeeld moet geven door minder sterren in de programma s te laten
verschijnen. Dan moet de seniorenomroep het voortouw nemen, zou je zeggen. Maar
juist MAX zendt vanavond Krasse Knarren uit, waarin vijf Bejaarde Bekende
Nederlanders een villa delen. Het onderzoek deelt de beroemdheden overigens niet
in op houdbaarheidsdatum, dus we weten niet of de hoge leeftijd extra ergernis
opwekt bij de doelgroep.

Van de panelleden vindt 62% dat BN ers te vaak op televisie zijn. Daarvan zapt
90% meteen weg zodra een bekende kop in beeld komt. Negentig procent! Als deze
cijfers kloppen, dan zapt de geïrriteerde bejaarde kijker blijkbaar de
batterijen uit de afstandsbediening. Daar komt bij dat 82% zegt dat het steeds
dezelfde bekende gezichten zijn. Deze mensen ergeren zich vooral aan  usual
suspects  als soapsterretjes, societyverslaafden, zangers en presentatoren. Aan
allemaal eigenlijk. Een bikkelharde conclusie. En het einde van ons
sterrenstelsel, zoals wij dat kennen.

Hadden die Maya s toch gelijk.

LOAD-DATE: January 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               15 of 22 DOCUMENTS



                                  De Telegraaf

                            21 januari 2012 zaterdag

Kogelwerend shirt schot in de roos

SECTION: 1; Blz. 8

LENGTH: 278 woorden


door Edwin Timmer MEXICO-STAD, zaterdag Van presidentskandidaten tot
groentehandelaren: Mexico hijst zich massaal in kogelwerende kleding. De
angstpsychose als gevolg van de drugsoorlog is zo groot, dat menige bemiddelde
burger kiest voor een gepantserde colbert of bodywarmer. En de kopers zijn
allang niet meer alleen politici of artiesten.

Hij voelde zich niet veilig  , zegt Javier G. Di Carlo over een lokale chirurg
en klant van kledingzaak Miguel Caballero.  Hij werkt vaak  s nachts en is pas
in de kleine uurtjes klaar. De man is bang dat ze hem overvallen op weg naar de
parkeerplaats. Of dat ze hem aanvallen om zijn sportwagen buit te maken.

Een kogelvrij shirt of kogelwerende jas geeft dan enige gemoedsrust. Niet gek in
een land dat in 2011, gerekend naar het aantal moorden per 100.000 inwoners,
vijf van de tien gevaarlijkste steden ter wereld telde. Het aantal slachtoffers
van de drugsoorlog staat sinds 2006 op ten minste 47.515, aldus onlangs
bekendgemaakte cijfers.

Het van oorsprong Colombiaanse bedrijf van Miguel Caballero, ook wel de Armani
van de harnassen genoemd, doet goede zaken in Mexico. Leren jassen, sportjacks,
reportersjasjes, alles is te koop in het beveiligde pand in de dure wijk
Polanco. En het mooie: de mode ziet er niet uit als kogelwerend.

Ook gewone burgers kiezen steeds vaker een modeschild. Best verkocht bij Miguel
Caballero is het Armored T-Shirt, een wit hemd van 800 gram met pantserplaten.
Vrijwel onzichtbaar met overhemd of trui erover. Kostprijs: 1900 dollar ofwel
ruim 1470 euro.

Verkoopster Veronica Maza toont in Mexico-Stad in  s werelds eerste boetiek voor
kogelwerende kleding haar collectie. Foto: De Telegraaf

LOAD-DATE: January 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               16 of 22 DOCUMENTS



                                  De Telegraaf

                           19 januari 2012 donderdag

EU is tandeloze tijger, die wel gromt maar niet bijt

SECTION: 1; Blz. 6

LENGTH: 985 woorden


Hoe langer hoe meer blijkt dat de EU een tandeloze tijger is, die wel gromt maar
niet bijt. Denkt men nu echt dat Hongarije wakker ligt van wel of geen
stemrecht? Men is enkel geïnteresseerd in de euro s die van Brussel komen, en
daar heeft men kennelijk niets geleerd van het fiasco Griekenland. Ik begin mij
langzamerhand af te vragen of er nog wel regeerders zijn met gezond
boerenverstand. Deze mensen zijn mijns inziens enkel uit op behoud, en zo
mogelijk uitbreiding, van hun eigen graaicultuur en hebben daarbij lak aan de
burger, die enkel gezien wordt als stemvee en melkkoe. Maar eens komt de dag van
de afrekening, want de burger pikt dit niet lang meer en eens komt de dag dat er
niets meer te melken valt.

G. Kuipers, Landgraaf

Te duur  COA-directeur Nurten Albayrak is te duur om weggestuurd te worden. Dat
heb je er van als je bovenop een afgesproken salaris nog meer belooft. Ik vraag
me af waar dat voor nodig is.

J. van de Krol-Hogenbirk, Spijkenisse

Afvallen  Larissa Verhoeff is met haar boek Dikke Pech de zoveelste die iets aan
obesitas probeert te doen. Een nobel streven maar ik ben bang dat dat niet veel
zal uithalen. Al tientallen jaren blijkt dat diëten vrijwel niet werken en
steeds komen er weer nieuwe dieetgoeroes. Het kost de mensen klauwen met geld.
Er is maar één dieet dat werkelijk werkt en dat kost helemaal niets. Dat is
minder en gezond eten en veel bewegen. Het enige wat hierbij gevraagd wordt, is
zelfdiscipline. Je moet het 365 dagen doen en niet twee weken. Gegarandeerd dat
het werkt.

Gerard Rood, Bovenkarspel

Waterschap  Ja hoor, daar was hij dan, de aanslag van het waterschap. Je zou
denken dat die zich nu wel rustig zou houden! Nee, natuurlijk niet. Deze
overheidsclub wil ook weer meer geld, dus verhogingen. Waterschap Reest en
Wieden aanslag 2012; Zuiveringsheffing +10%, verontreinigingsheffing +10%,
ingezetenenheffing +12%. Moest de overheid niet bezuinigen? Kunnen wij deze
clubjes niet opheffen? Dat bespaart ons veel geld. Eén directie voor heel
Nederland is wel genoeg om het waterbeheer aan te sturen, daar hebben we niet
een heleboel teveel betaalde baasjes voor nodig.

Walter Hattink, Meppel

Saab  Wat een flauw briefje over de Saab-dag in Valkenburg! Saab-rijden is een
way of life  en Saab-rijders zijn absoluut geen sneue  verzamelaars van antiek .
Het gaat in de toekomst vast en zeker weer goed komen met Saab! Is de
briefschrijver een beetje afgunstig misschien?

Frits van Antwerpen, Uden

Enthousiast Saab-rijder

Werkloos  Een briefschrijver beweert dat de SP-aanhangers zelf niet werken (Tel.
18/01). Ik wist niet dat het inmiddels zo slecht ging in Nederland dat het
werkloosheidspercentage was opgelopen tot 20%...

Pascal Smit, Amsterdam

Megastallen  Geachte Dion Graus, We hebben elkaar nooit de hand geschud maar
weten van elkaar waar we voor staan. Daarom durf ik u publiekelijk te vragen u
hard te maken voor die miljoenen dieren die in nog grotere stallen dreigen
ondergebracht te worden. Ze hebben nu al zo n rotleven dat je haast blij bent
dat het zo kort duurt. Komende woensdag vergadert de Tweede Kamer over
megastallen. Spreekt u zich dan alstublieft uit tegen megastallen. U maakt
daarmee een verschil dat er toe doet! Ik dank u bij voorbaat.

Martin Gaus, Lelystad

Bleker  CDA-staatssecretaris Bleker sluit niet uit dat hij CDA-leider wordt,
maar alleen als niemand anders beschikbaar is. Zelf geeft hij de voorkeur aan
een andere kandidaat. Welnu, dat zegt al genoeg over zijn
leiderschapskwaliteiten! Een échte leider straalt kracht uit, aarzelt niet en
voelt zich  geroepen om te leiden ; iets wat bij Bleker duidelijk ontbreekt. De
beste man is geen leider, maar láát zich leiden. Mijn gratis advies aan hem: als
het CDA u lief is, word dan geen leider van deze partij.

Kees Hooreman, Haarlem

Simpel  De oplossing voor de door Cruijff gecreëerde problemen is simpel:
Cruijff weg!

A. Egberts, Zeewolde

Ontslag  Terwijl de politiek het onslagrecht voor de gewone man wil verkrachten,
is het onmogelijk om slecht functionerende ambtenaren met topsalarissen, hoger
dan dat van de premier, te ontslaan. Dat gaat tonnen kosten, dus blijft zo
iemand maar aan in functie. Wij burgers zijn knettergek dat wij dit nog
accepteren. Onkunde, fout op fout en geldverkwisting naast graaien, is kennelijk
de standaard van de overheid. Ook deze rekening komt er weer aan maar ik weiger
nog langer voor deze ambtelijke waanzin op te draaien.

W. de Brouwer, Venlo

Marktwerking  Heerlijk, die marktwerking en beoogde concurrentie. De
zorgverzekeraars hebben de macht al overgenomen, tandartsen zien hun kans schoon
en de kwaliteit van de postbezorging is een drama. Nuon verhoogt de prijzen met
de  geruststellende  mededeling dat het slechts een klein deel van de totale
energierekening is, Liander doet hetzelfde in een advertentie, 8% verhoging voor
netwerkbeheer, dan ook nog de verhoogde accijns en daarop nog btw. Maar ja, de
inkomsten moeten natuurlijk op peil blijven in deze  zomerse  winter. De kleine
voordelen die we mochten verwachten van die milde winter worden zo teniet
gedaan.

A. de Groot, Hilversum

Inboedelschade  Verzekeraars weigeren inboedelschade te vergoeden die ontstaan
is door overstromingen. Natuurgeweld, onvoorspelbaar, lees uw polis maar na,
dank u wel en tot ziens, meneer. En nog hoor ik mijn opa zaliger zeggen:
Verzekeraars verhuren je graag een paraplu als de zon schijnt, maar als het gaat
regenen willen ze hem terug hebben. Onthoud dat goed, jongen!

R.F. Meihuizen

Schoorsteenvegers  De heer Van Noord zet in zijn rubriek Wat U Raakt de hele
beroepsgroep van schoorsteenvegers rücksichtlos weg bij het schorremorrie. Een
van onze zoons is schoorsteenveger en heeft samen met een compagnon al jarenlang
een goedlopend bedrijfje. Ze werken hard, hebben een vaste klantenkring en
leveren goed en gedegen werk. Ik neem aan dat het grootste deel van de mensen
die dit werk doen geen sjoemelaars zijn.

M. van Oploo-Bakker, Heemskerk

LOAD-DATE: January 18, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               17 of 22 DOCUMENTS



                                  De Telegraaf

                           19 januari 2012 donderdag

De beste wensen

SECTION: 1; Blz. 3

LENGTH: 85 woorden


Na dinsdag de gewone burger ontvangen te hebben in het Paleis op de Dam in
Amsterdam, was het gisteren de beurt aan de diplomaten, ambassadeurs en consuls,
oftewel corps diplomatique, om koningin Beatrix, prins Willem-Alexander en
prinses Máxima de hand te schudden. De afgelopen twee dagen vond het
traditionele nieuwjaarsontvangst van de Koningin plaats. Ze ontving enkele
honderden gasten. Ook prinses Margriet en prof. mr. Pieter van Vollenhoven waren
beide dagen aanwezig. Foto s: PPE, Royalportraits Europe

LOAD-DATE: January 18, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               18 of 22 DOCUMENTS



                                  De Telegraaf

                            18 januari 2012 woensdag

Oom Emile maakt wel uit wat iedereen krijgt

SECTION: 1; Blz. 6

LENGTH: 943 woorden


Dat zal wat worden, een linkse regering van SP, PvdA en GroenLinks. Tante Jo en
Ome Job willen een extra belastingschijf boven de EUR 150.000, maar dat vindt
Oom Emile niet goed. Omdat hij de grootste is, zal hij iedere werkende dwingen
zijn of haar salaris in te leveren. Hij maakt dan wel uit wat iedereen krijgt,
net zoals in zijn eigen partij. Zijn eigen aanhang merkt daar niets van, want
die werkt niet en zijn maatregel zal niet van toepassing zijn op uitkeringen.

A.K. van der Staal, Ridderkerk

Broek  We moeten de eigen broek ophouden? Maar de tot Europeaan gedwongen, in
armoede levende Nederlander heeft geen eigen broek meer om op te houden. Dat is
de naakte waarheid. Nederland heeft nog miljarden nodig voor de eurozone (Tel.
16/01), dus geen geld voor broeken.

Tonny Aukema, Abbekerk

Overname  Voor de heer E. Louwman die als zakelijke vijand het autobedrijf
Hessing  overneemt  gelden de volgende spreuken: 1) Zo gewonnen, zo geronnen; 2)
Bezit van de zaak   einde vermaak en 3) Zo je doet, zo je ontmoet. Ik wens de
heer F. Hessing veel sterkte.

Ton Zielhorst, Hilversum

Te weinig  Een eventuele val van de huidige regering levert niets op, aangezien
volgens de laatste peiling de drie linkse partijen samen slechts 57 zetels
zouden behalen. Indien het CDA mee zou doen worden het 70 zetels, maar is nog
steeds te weinig. Conclusie: laat het kabinet deze moeilijke klus afmaken anders
krijgen we slechts een  single A -status, met alle gevolgen van dien.

Bert Severijn,

Nieuwegein

Tarieven   De (procentueel geringe) stijging van de prijs voor benzine lijkt mij
niet voldoende om de mensen uit de auto te krijgen. Bij het openbaar vervoer in
Amsterdam (GVB) werden de tarieven maar liefst met ongeveer 25 procent verhoogd.
Wie wil of kan het dan nog opbrengen om uit de auto te stappen en met het
openbaar vervoer te gaan. Aangezien er ook nauwelijks gecontroleerd werd en
wordt, zullen de tarieven nog wel verder stijgen.

J. Meijer

Streberig  Ik ben geen royaltydeskundige, maar de manier waarop de persoon van
prins Willem-Alexander wordt neergezet in de tv-dramaserie  Beatrix, Oranje
onder vuur  lijkt me volkomen bezijden de werkelijkheid.

Een streberige kroonprins, die niet kan wachten tot hij tot koning gekroond zal
worden? Een zoon, die een strijd voert tegen zijn moeder, de Koningin, om haar
zo snel mogelijk te laten aftreden? Ik denk dat de kijker in deze persoon zeker
niet onze sympathieke, hardwerkende, en door velen zeer gewaardeerde kroonprins
zal herkennen.

Ammy de Wolf, Naarden

Zuidpool  Leuk hoor, zo n basis op de Zuidpool. Nederland geeft weer veel geld
uit voor onderzoek naar het opwarmen van de aarde. Het station wordt gekoppeld
aan dat van de Engelsen. Waarom kunnen zij deze onderzoeken dan niet doen tegen
een vergoeding? Dat lijkt mij veel goedkoper. Wedden dat er eind dit jaar weer
een delegatie langs gaat om te kijken hoe goed wij het daar doen. Een prinselijk
paar of een aantal ministers. Ik houd van Nederland, maar kijk ook naar wat wij
moeten inleveren als inwoner van dit land tijdens deze crisis.

John Scherpenisse,

Amsterdam

Niveau  De mensen die buitenlanders in dienst nemen zeggen dat ze dat doen omdat
ze geen Nederlandse werknemers kunnen krijgen. Er zijn echter mensen met
lbo-niveau die werk zoeken maar die geen werk krijgen omdat de sector minimaal
mbo-niveau vraagt. Ik zoek ook werk voor de toekomst omdat ik bij het medisch
archief werk en binnenkort door het elektronisch patiëntendossier werkloos word.
Ik kijk ook naar interne vacatures maar minimaal wordt mbo gevraagd. Mensen met
lbo-niveau worden gediscrimineerd omdat ze een laag niveau hebben en ze worden
nauwelijks gevraagd. Zijn we te min of zo?

Melissa Lubbers, Druten

Elitekabinet  De graaiers en de politici hebben deze crisis veroorzaakt en de
gepensioneerden en de gewone man draaien ervoor op. Waarom haalt de politiek het
niet weg bij de mensen die rijk geworden zijn over de ruggen van de arbeiders?
Er zijn nog genoeg werknemers die werken voor een hongerloontje, terwijl de
bonussen opgestreken worden door bestuurders. En dat wordt alleen maar erger
zolang de VVD regeert. Dankzij die slapers van Nederland die nooit stemmen, zit
er nu een elitekabinet. Hoe dom kun je wezen, werknemers en ww ers van
Nederland.

Mw. Doldersum, Hoogeveen

Luik  Bezuinigen? Elk huis dat een kattenluik heeft, registreren. De bewoners
daarvan jaarlijks aanslaan voor een kattenluikbelasting. Dat zal het
overheidstekort aanzienlijk doen afnemen.

John van Leeuwen, Dordrecht

Overbodig  Met ingang van 2012 zijn de vergoedingen voor bepaalde behandelingen
fysiotherapie geschrapt (Tel. 17/01). Je kunt met recht de volgende vragen
stellen: wie denkt de overheid dat zij dit kan doen, waaraan ontleent zij de
daarvoor nodige deskundigheid? Wat doen de leden van de Tweede Kamer behalve de
SP die hier vragen over stellen. Vastgesteld kan worden dat de overheid niet het
goede zoekt voor haar onderdanen en de Tweede Kamer een overbodig element is
waar men alleen zit voor eigen portemonnee maar niet voor degene die hen gekozen
heeft.

A. Velthuis, Onstwedde

Pijlen  Onze Job Cohen heeft onlangs in ferme taal verkondigd dat hij Geert
Wilders en de PVV fel zal gaan bestrijden. Daar zullen de Nederlanders echt niet
blij van worden. Inmiddels groeit de SP als kool. Maar achter die guitige
vrolijke toet van partijleider Emile Roemer schuilt een partij die, als ze
onverhoopt regeringsmacht zou krijgen, Nederland financieel-economisch de
versukkeling in zal helpen. Cohen kan dus beter zijn pijlen richten op de SP en
als hij met fatsoenlijke beleidsvoorstellen komt, valt in die hoek voor de PvdA
ook veel meer electorale winst te halen.

F.H. Meppelder, Rijswijk

LOAD-DATE: January 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               19 of 22 DOCUMENTS



                                  De Telegraaf

                            18 januari 2012 woensdag

Wonen in het  Wit;
Alles smetteloos en toch niet saai

SECTION: 1; Blz. 28

LENGTH: 912 woorden


Tamar van Maris (38) houdt van oude spulletjes. Maar ze moeten wel aan een
voorwaarde voldoen om te mogen pronken in haar voormalige arbeiderswoning: ze
moeten wit zijn. En als ze niet wit zijn, dan maakt ze ze wit. Saai is het
allerminst, inrichten en decoreren is namelijk de grote hobby van de Haarlemse.

Laatst kocht de echtgenoot van Tamar van Maris een bloemetje voor zijn vrouw. Of
er nog een kleurtje bij mocht, vroeg de bloemist.  Nou nee, doe maar niet , was
het antwoord. Tamar houdt het namelijk het liefste alles wit in huis. Heel soms
gecombineerd met een poederpastel; heel lichtblauw of roze. Zoals de roosjes die
ze voor de fotosessie op tafel heeft gezet.

Ze had al veel brocante en wit, maar dan gecombineerd met grenen. Drie jaar
geleden ging ze rigoureus aan de slag.  Het begon met de servieskast , herinnert
ze zich. Daarna volgden de vloer en de eettafel.  Het is hygiënisch en het doet
het huis groter lijken , zo zegt ze. Als het gezin soms voor de televisie gaat
eten, gaat er heus weleens pastasaus over de bank. Maar als die vies is, dan
gaan alle hoezen en kleden zo de wasmachine in. En poes Poekie mag gewoon op
zijn eigen stoel, op een kleedje, dat natuurlijk wel wit is.

Tamars hobby is inrichten; zoeken naar leuke spulletjes en die in de voormalige
arbeiderswoning uitstallen. Aan de muur hangt een oud paar kunstschaatsen en een
slinger met oude kaarten en foto s die ze op rommelmarkten vindt.  Prachtig, die
oude handschriften van mensen. Je ziet echt dat ze vroeger hun best deden om zo
mooi mogelijk te schrijven.

Rommelmarkten  Ze vindt van alles op rommelmarkten, de zogenaamde
kleedjesmarkten zijn favoriet. Verder is Marktplaats een favoriete bron. Neem de
kroonluchter in de woonkamer. Die stond op de tweedehands spullensite aangeboden
voor twintig euro. En toen ze er eenmaal was, bleek de verkoopster nog een
kroonluchter voor dezelfde prijs in de aanbieding te hebben. Die hangt nu in de
slaapkamer. Veel geld uitgeven aan haar hobby doet Van Maris liever niet.  Ik
ben ook maar Jan Modaal en ik wil ook nog op vakantie.

Af en toe gaat ze op grofvuildag de straten langs met vriendinnen. Daar vond ze
bijvoorbeeld haar twee fauteuils, met de hoezen erbij in een plastic zak. Of wat
te denken van de koffer op de servieskast, die ze vervolgens wit verfde.

Brocante betekent voor mij dat iets een verleden heeft of in ieder geval die
uitstraling heeft.  Dus zet Tamar van Maris gerust een keurig wit geverfde vaas
buiten om te kijken wat er gebeurt. Nu pronkt hij   met roestplekken   in de
vensterbank met een grote bos gipskruid. Beide kastjes aan weerskanten van het
raam ondergingen eenzelfde behandeling. Ook grappig zijn de van oude postzakken
gemaakte kussens op de bank. Het is een knipoog naar de tijdschriftenhandel
annex postagentschap waar ze werkt, maar waar ze wegens de bezuinigingen van TNT
binnenkort helaas weg moet. Ze doet daarnaast soms stylingopdrachten voor
beurzen en winkels.  Mijn grote droom is daarvan ooit mijn beroep te maken.

De laatste aanwinst staat in de slaapkamer. Een hemelbed is bezaaid met witte
kussens, met alle soorten kant. Sommige zijn tweedehands linnengoed van de
rommelmarkt. In het hoekje staat het kastje van opa. Heel soms zit er dan een
nieuw item tussen alle tweedehands. Tamar houdt een kanten kleedje omhoog.  Van
de H&M-huiscollectie.

Om als voorwerp een plekje te veroveren in huize Van Maris moet de vrouw des
huizes er  een beetje verliefd op worden . Tamar zet zo n meubel of accessoire
op de foto en het krijgt een mooi plekje in huis. Ze beschrijft haar spullen ook
op haar blog  Wonen in Wit . Het plaatje gaat boven het nut. Ze wijst op een
eiermandje met witte, doorgeprikte, eieren.  Nee, die heb ik niet nodig.
Daarnaast staat namelijk een rekje met echte, weliswaar bruine, eieren voor
consumptie.

Het uiterlijk van Tamars man blijkt in schril contrast te zijn met de
romantische spulletjes in de woon- en slaapkamer. Hij is een stoere stoffeerder
met tatoeages. En nog handig ook.

Ik bedenk het en hij voert het uit.  De echtgenoot van Maris blijkt alles wel
best te vinden, al zijn er grenzen   Als hij geen draadjes hoeft om te leggen ,
zo beschrijft zijn vrouw.

En dan zijn er nog die luiken op de vensterbank in de huiskamer.  Toen ik daar
mee thuiskwam, zei hij:  Wat moet je nou weer met dat sloophout. Heb je daar
geld voor betaald ? Tot nu toe heeft hij geweigerd ze op te hangen. Maar de
grote zwarte flatscreen wel, en die is dan weer een doorn in het oog van Tamar.
Echt zo n mannending. Maar ik heb er al een plannetje voor.  Ze beschrijft hoe
ze met panelen die nu in de tuin staan de televisie uit het zicht wil werken.

Graffiti  De twee puberkinderen hebben weinig bezwaar tegen de inrichtingwoede
van hun moeder. Wel zijn alle kamers wit. Maar Tamars dochter heeft dan wel een
knalpaarse graffiti op de muur. Een compromis. De vloeren en wanden moeten wit
blijven in de kamers van de kinderen.  Belle houdt van felle kleuren. Kijk maar
even , zegt ze. Behalve die paarse graffiti zien we ook een knalblauw kleedje.
Tamar trekt snel de deur van de puberkamer weer dicht.  Ik houd helemaal niet
van felle kleuren. Ook niet in mijn kleding.

Ze probeert het wel eens met iets meer kleur.  Ik kan het bij andere mensen wel
heel mooi vinden. Maar als het bij mezelf is, dan doe ik het binnen een paar
dagen weer weg.  Zo schilderde ze een keer een muur in de kamer ossenbloedrood.
Die muur was binnen de kortste keren weer wit.

woneninwit.blogspot.com

LOAD-DATE: January 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               20 of 22 DOCUMENTS



                                  De Telegraaf

                            11 januari 2012 woensdag

Lange tenen;
 Laten we onze eigen spontaniteit behouden

SECTION: 1; Blz. 6

LENGTH: 454 woorden


Uiteenlopende reacties op mijn vraag van gisteren, over openheid omtrent
herkomst. Van  Wie wordt hier nu gediscrimineerd?  en  Mogen we nu ook al niet
meer vragen waar iemand vandaan komt?  tot  Ingeburgerde nieuwkomers zijn vragen
over hun anders-zijn soms even beu .

Veel lezers vermoeden dat de door mij aangehaalde dokter en politieagent, die
beiden aangebrand reageerden toen ik vriendelijk vroeg waar zij vandaan kwamen,
slechte ervaringen hebben opgedaan. Zouden nieuwkomers soms denken dat Wilders
overal achter  t gordijn staat?

Niet zelden moeten immigranten racistische opmerkingen slikken, zó voorkomend
zijn Nederlanders niet altijd!

Heidi Nijhof begrijpt hun reactie, mailt zij mij.  Academisch geschoolde
nieuwkomers zijn vaak échte asielzoekers: politiek vervolgden, gevlucht voor
autoritaire regimes, nog altijd wantrouwig en dus op hun hoede. Verkeerde
antwoorden kunnen verkeerd uitpakken en in alle onschuld iets  verkeerd  zeggen,
levert zomaar aanhouding op!

Zo had ik  t nog niet bekeken.

Zwemles   Schoolkinderen, die bij mij op zwemles komen, vragen mij de héle dag:
meester, waar komt u vandaan? Logisch, ze zien mijn bruine neus , reageert een
zwemleraar uit Rijswijk.  Dan geef ik normaal antwoord: ik kom uit Thailand! En
daarna vraag ik: waar komen jullie vandaan? De een komt uit Gabon, de volgende
uit Curaçao, een meisje vertelt trots over de Turkse stad waar zij elk jaar op
familiebezoek gaat. Ik zie vaak Afghaanse, Marokkaanse en Somalische kinderen.
Poolse kinderen ook, van alles! Waarom dit onderwerp uit de weg gaan? Bij nare
opmerkingen ben ik de eerste om daar een stokje voor te steken. Maar dat was nog
nooit nodig.

Gezagsdragers   Wat een rol kan spelen is dat in veel landen gewone burgers
nooit vragen stellen aan gezagsdragers, zoals politieagenten of onderwijzers ,
mailt mij G. de Jongh.  De autoriteiten daar zijn niet gewend om bevraagd te
worden. Maar Nederlanders stellen iedereen vragen en daar is evengoed wat voor
te zeggen.

Laten we onze spontaniteit behouden , adviseert mevrouw H. Leemeijer.  Jammer
dat het zo ver gekomen is , mailt Nancy Stelder.  De herkomst van mensen blijft
boeiend.

Het stellen van persoonlijke vragen wordt in sommige Aziatische landen gezien
als onbeleefd. In Zuidoost-Azië maakte ik wel eens colleges mee op
universiteiten, waarbij mij opviel dat studenten niet één vraag stelden. Toen ik
achteraf vroeg of er dan helemaal geen vragen waren, werd mij omzichtig
uitgelegd dat vragen stellen zou kunnen worden opgevat als kritiek op de
professor. Die had de lesstof dan kennelijk niet goed genoeg uitgelegd!

Wat is men toch gauw op z n tenen getrapt , mailt mij mevrouw Van der Vis vanaf
Texel.  Medeleven wordt niet altijd op prijs gesteld.

LOAD-DATE: January 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               21 of 22 DOCUMENTS



                                  De Telegraaf

                            7 januari 2012 zaterdag

Duur op reis

SECTION: 1; Blz. 13

LENGTH: 313 woorden


Wie zijn reisdocumenten nog moet verlengen, gewoon om komend jaar het land uit
te kunnen, mag alvast zijn spaarpot omkeren. Wat kost deze overheidsfuif u? Mail
mij!

De overheid geeft paspoorten, rijbewijzen en id-kaarten een beperkte
geldigheidsduur en rekent torenhoge bedragen voor de verlenging van deze
reispapieren. Alsof we nog niet genoeg belasting betalen, moeten we voor elke
keer dat we in de rij staan bij zo n stadhuisbalie nogmaals afrekenen.

Mijn vraag is: voor welke diensten betalen we nu eigenlijk zulke hoge belasting?
Wat staat daar voor de hardwerkende burger feitelijk tegenover?

Kijk vooral uit dat u zo n id-kaart of paspoort niet kwijt raakt in uw vakantie!
Dat reizigers die er slordig mee omspringen, moeten betalen voor vervanging, kan
ik billijken. Maar dat het de overheid enkel om uw geld te doen is, blijkt als
iemand aantoonbaar van zijn paspoort werd beroofd. Zo n slachtoffer krijgt dan
van onze fijne overheid nog een boete ook. Had-ie z n paspoort maar niet kwijt
moeten raken!

In de kleine lettertjes valt te lezen dat staatsdocumenten te allen tijde
eigendom van het koninkrijk blijven. Waarom betalen voor iets wat niet eens van
mij wordt?

Nederland is geen politieke dictatuur, maar ons land zucht zeker onder
administratieve terreur.

Het rijbewijs van John Middelburg dreigde te verlopen, mailt hij mij. Moest hij
bij zijn gemeente Bruinisse een éigen verklaring kopen! Een A4-tje van 23,05
euro, enerzijds in te vullen door hem zelf, anderzijds door een arts. De keuring
van 5 minuten kwam op 45,32 euro, kwam nog 10 euro bij voor de fotootjes, plus
33 euro voor het nieuwe plastic rijbewijs.

Totale schade van deze administratieve zelfbediening: 111, 37 euro.

Wat wordt hiervoor gepresteerd door de overheid? Welke waar koopt de burger en
wat heeft hij er aan? Wie het vertellen kan, mail mij meteen! Liefst vandaag nog
naar checkpoint@telegraaf.nl

LOAD-DATE: January 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                               22 of 22 DOCUMENTS



                                  De Telegraaf

                            7 januari 2012 zaterdag

HIGH TEA MET LEEUWEN;
Van savanne naar glooiende theevelden in Kenia

SECTION: 1; Blz. 12

LENGTH: 1099 woorden


Sta je in Kenia het ene moment nog tussen de leeuwen op de savanne, het volgende
bevind je je alweer in de hooglanden tussen de theevelden. Koekje erbij?

Even ten westen van Nairobi, de hoofdstad van Kenia, valt de grond weg. Of je nu
in God gelooft   zoals de bumperstickers hier hartgrondig aanbevelen   of niet:
grote krachten zijn aan het werk geweest.

De Grote Riftvallei, zoals het gapende gat in het landschap wordt genoemd, is
eigenlijk geen  vallei  in de gebruikelijke zin van het woord. Daarbij verwacht
je misschien dat als je hard roept, je stem tegen de andere kant weerkaatst.
Maar die bevindt zich 150 kilometer verderop. Je zou het misschien beter De
Ontzagwekkende Scheur kunnen noemen

Onder invloed van uiteendrijvende aardschollen ontstond een 6400 kilometer lange
kloof in de aardkorst, van Syrië in het noorden tot Mozambique in het zuiden.
Die omvang zet alle verhoudingen op z n kop: onze bus, die even eerder nog hoog
boven schoolkinderen en verkopers langs de weg uittorende, wordt met dit
landschap op de achtergrond gereduceerd tot een nietig bromtorretje dat zich
langs een rots een weg naar beneden baant.

Eenmaal op de vloer van de vallei is het landschap zo Afrikaans als je het op
ansichtkaarten ziet. Ver voor ons kruipen zwierige wolken als boterkrullen langs
de horizon. Het hemelgewelf lijkt wel een IMAX-versie van wat we thuis gewend
zijn. Daaronder strekt zich een schaars begroeid landschap met boomhoge
cactussen en grillige bomen met gele basten uit. Her en der onderbreekt een
gedoofde vulkaan het uitzicht, maar voor de rest is het overwegend vlak.

Dit is niet alleen de bakermat van de mensheid, maar ook de reden voor die
mensheid om jaarlijks in groten getale terug te keren: de Big Five. Deze heilige
vijfeenheid van de Afrikaanse toeristenindustrie (leeuw, olifant, neushoorn,
buffel en luipaard) vind je er in overvloed.

De safari begint al langs het asfalt van de weg. Tussen de ezels duiken ineens
kuddes zebra s op. In de berm groepjes bavianen. Maar pas als we bij Lake Nakuru
aankomen begint het officieel, in een busje met open dak. Het meer, dat ongeveer
halverwege de Riftvallei ligt, wordt bevolkt door miljoenen flamingo s die, als
we de wetenschappers mogen geloven, jaarlijks gezamenlijk 250.000 ton algen
verorberen  en waarschijnlijk niet veel minder kilo s poep in het meer dumpen.
Daar leven de algen dan weer van en ziedaar: de veelbezongen kringloop van het
leven.

Wanneer we vanaf een hoge rotsformatie naar dit meer kijken, zien we in de
diepte langs de hele oever een roze zoom van flamingo s. De kleine stipjes die
er aan land bewegen, zijn buffels en zebra s. In het struikgewas, onttrokken aan
onze ogen en die van de grazende vleeswaren, schuilen leeuwen.

Zo staan we, amper drie uur na vertrek uit grauw Nairobi, ineens midden in de
hete savanne. We zien impala s, leeuwen, bavianen, buffels, Thomson-gazelles,
meerkatten  en een heleboel vliegen. Die laatste komen af op ons geluk: de
voorafgaande nacht heeft een troep leeuwen vlak langs de weg een zebra
buitgemaakt. Een bloederig geheel, maar het levert een kijkje op van een
eeuwenoud schouwspel én we staan oog in oog met de royalty van het dierenrijk.
De leeuwen lopen gewoon langs de auto.

Een bulderende donderslag luidt regen in. De wolken die in de loop van de middag
steeds dreigender zijn gaan samenpakken, legen zich over de weg terwijl we een
paar uur later de andere kant van de Riftvallei weer het hoogland in klimmen. We
ruilen de savanne in voor een wereld van verblindend groen. Dit is het land van
de thee. Tegen het vallen van de avond rijden we een zijweggetje in. Op de
slagboom staat  Lipton tea gardens . Erachter strekt zich een glooiend landschap
van theestruiken uit.

Op deze enorme plantage van 13.700 hectare wordt een aanzienlijk percentage van
alle thee ter wereld geproduceerd. Er werken 16.000 mensen, vooral theeplukkers.
De plantage is ingericht volgens de voorschriften van de Rainforest Alliance,
een onafhankelijke organisatie die haar keurmerk mondjesmaat verleent. Daarbij
wordt niet alleen op productie en milieu gelet, maar vooral op fatsoenlijke
arbeidsomstandigheden en toekomstperspectieven voor de werknemers.

Het resultaat is een soort land-in-een-land waarin alle dorpen, scholen en
ziekenhuizen gratis voorzieningen zijn. Het feit dat Lipton onderdeel van de
multinational Unilever is, levert grappige taferelen op. Her en der zijn huizen
en hutten beschilderd met bekende logo s uit de Nederlandse supermarkt: Knorr,
Blue Band en Omo. Toppunt is een van de theeplukkers met een knaloranje
Unox-muts. Daarnaast is de naam van de Amerikaanse president een populair thema;
de familie van Obama s vader komt uit deze regio.

Het is ongelofelijk dat we nog maar net in de verzengende hitte tussen de
leeuwen stonden; we brengen de avond rond een knapperend haardvuur door. Als we
weer in alle vroegte opstaan, treffen we de plukkers onderweg naar hun werk.
Vanwege de regens, die meestal  s middags vallen, en het daarbij behorende
risico op bliksem, begint en eindigt hun werkdag vroeg. Als de mannen en vrouwen
zich op de theevelden hebben geïnstalleerd, steken hun gele overalls af tegen
het felle groen, net als hun manden van zeil die ze over bosjes achter zich aan
trekken.

Even later, als de zon net op is, volgen de schoolkinderen. Met een noodvaart
rennen zij richting school. Hard, maar met een gemak dat eraan herinnert dat het
de bevolking van de Keniaanse hooglanden is die het land zo n prominente plek op
de Olympische ranglijsten heeft opgeleverd.

Als wij hun route volgen, krijgen we de kans om een Afrikaans schooltje van
binnen te zien. We worden zelfs uitgenodigd om een deel van de les bij te wonen,
wat over onszelf te vertellen en de kinderen vragen te stellen. Gelukkig spreekt
men in Kenia goed Engels.

Ons verblijf tussen de glooiende theevelden wordt afgerond met een feestje bij
een lokale country club : een chique overblijfsel van de tijd dat Kenia een
Engelse kolonie was. Na de dag te hebben doorgebracht met het gewone volk   de
plukkers, de mannen van een theefabriek, de leraren en de kinderen   brengen we
de avond door met de high society van Kericho: de grote plantagehouders, de
managers, het wetenschappelijk personeel.

Minstens zo belangrijk als het eten is het dansen. Gezamenlijk bewegen we op
koortsachtige Afrikaanse ritmes. Onze muzikale referentiekaders ontmoeten elkaar
wanneer Shakira s voetbalhit klinkt. Wat de aanwezigen betreft is de
Colombiaanse superster sinds haar medewerking aan het WK 2010 ingewijd als
honorair Afrikaanse. Waka, waka , klinkt er gezamenlijk: this time for Africa .

LOAD-DATE: January 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved
