
                               1 of 200 DOCUMENTS



                                 de Volkskrant

                           31 december 2011 zaterdag

Na Arabische Lente is het woord aan de islamisten

SECTION: Opinie en Debat; Blz. 30

LENGTH: 1553 woorden


ARABISCHE LENTE De revolutionairen hebben de weg vrijgemaakt voor islamisten: de
Arabische wereld is nog steeds zeer religieus en conservatief.

2011 is ongetwijfeld het jaar van de 'plotselinge' opstanden in tal van
Arabische landen. Jongeren uit verschillende lagen van de bevolking gingen de
straat op voor vrijheid, democratie en rechtvaardigheid. Na decennia te zijn
vernederd door wrede machthebbers besloten zij de uitdaging aan te gaan van een
nieuwe Arabische wereld.

Inmiddels zijn drie dictators verdreven of gedood. Ali Abdullah Saleh van Jemen
wist, door handig gebruik te maken van broze regionale verhoudingen, te
ontsnappen aan de vernedering van afzetting dan wel terechtzitting. Bashar
al-Assad van Syrioe vecht nog steeds voor zijn voortbestaan en dat van zijn
regime. In Marokko wist koning Moham-med VI net op tijd de druk van de ketel te
halen.

Deze opstanden kregen, vooral in het Westen, al heel snel de tot de verbeelding
sprekende naam Arabische Lente. De Arabische Lente is niet de eerste. In 1959 al
publiceerde Jacques Benoist-M©chin zijn boek Un Printemps Arabe waarin hij
verslag doet van een vier maanden durende reis door de Arabische wereld. Hij
beschreef een regio die volop in beweging was. Het was tenslotte de tijd waarin
het panarabisme hoogtij vierde. De roep om de Arabische eenheid was nooit zo
luid. Die eenheid was nodig om weerstand te kunnen bieden aan 'het
imperialistische Westen en andere duivelse mogendheden'. Egypte en Syrioe
vormden toen samen met Zuid-Jemen de zogenaamde Verenigde Arabische Republiek.
Het was kortom de tijd van hoop en optimisme.

Maar de jonge revolutionairen van toen keerden zich geleidelijk tegen de wil van
hun volkeren en werden uiteindelijk wrede dictators.

Naast het wegsturen van deze dictators riepen de jonge demonstranten om meer
democratie, vrijheid en rechtvaardigheid. Universele waarden waarmee zij de
harten van miljoenen mensen over de hele wereld stalen. De verwachtingen waren
ook dit keer hoog gespannen. Ben Ali van Tunesioe nam de benen naar
Saoedi-Arabioe en Mubarak van Egypte stapte op. Dat was voorlopig het hoogtepunt
van wat Arabische Lente is gaan heten.

De dag erna bracht een andere waarheid aan het licht. De winnaars van de
revolutie dreigden hun winst te verliezen. Op 18 februari preekte Yusuf
al-Qaradawi, icoon van de Moslimbroeders en voorzitter van de Wereld Unie van
Moslimgeleerden, op het Tahrir-plein. Hij waarschuwde de jongeren de revolutie
niet uit handen te geven aan degenen die deze wilden stelen. Leiders van de
jongerenprotesten werd tijdens dezelfde manifestatie de toegang ontzegd tot het
podium.

Al heel snel hierna begonnen de tekenen van een contrarevolutie zichtbaar te
worden. Terwijl de demonstranten doorgingen met hun protesten begonnen de
Moslimbroeders, naast publieke besprekingen, in het geheim de onderhandelingen
met het leger. Het succes van de opstanden alarmeerde verschillende
islamistische groepen die aanvankelijk tegen de demonstraties waren. Omdat zij
dezelfde haat koesterden tegen de dictator en zijn entourage gingen zij naast de
jongeren staan.

Direct na de val van de dictators begon een andere strijd. Georganiseerde
groepen bedankten weliswaar de opstandelingen maar deden er alles aan om ze aan
de kant te schuiven. Vooral islamisten verrasten iedereen door hun grote
terreinwinst. Niet alleen in Egypte en Tunesioe was deze strijd zichtbaar. In
Syrioe vertrouwen de burgercomit©s de oppositie in ballingschap niet helemaal.
In Libioe gebeurde hetzelfde tussen verschillende georganiseerde en tribale
groepen en in Marokko tussen de traditionele politieke partijen en de 20
februari-beweging. Het grote enthousiasme en de impulsiviteit van de jongeren
vormden hun kracht die leidde tot de opstand. Maar dat was tegelijk hun zwakte.
Zij entameerden de revolutie maar zullen zeker niet haar uitkomsten bepalen.

De verkiezingsuitslagen uit Marokko, Tunesioe en Egypte laten een grote winst
zien van islamisten. Wat bezielde de burgers in die landen? Waarom zijn zij de
opstandelingen wel dankbaar maar kenden zij hun geen politiek vertrouwen toe? De
jonge revolutionairen waren niet georganiseerd en hadden geen leiders met een
(langetermijn)visie. Er was nauwelijks tijd om zich voor te bereiden. Delen van
de zittende regimes wisten snel het initiatief weer naar zich toe te trekken en
begonnen een mediaoffensief om enerzijds de opstandige jeugd zwart te maken en
anderzijds de gewone burgers bang te maken voor chaos en rechteloosheid.

In de stemhokjes kozen burgers die zijn gaan stemmen uiteindelijk voor
stabiliteit en beloofde orde en veiligheid. Waarom hebben zij dan niet op de
seculiere partijen gestemd? Omdat deze partijen worden gezien als onderdeel van
de oude regimes en even corrupt als de verdreven machthebbers.

Islamisten hebben decennia lang de tijd gehad om te investeren in hun lokale
netwerken. In Egypte hebben de Moslimbroeders tijdens het laatste offerfeest
anderhalf miljoen kilo schapenvlees uitgedeeld onder behoeftigen. In landen waar
armoede en analfabetisme nog steeds hoogtij vieren, kunnen geen revolutionaire
leuzen op tegen deze enorme charitatieve acties.

Het allerbelangrijkste is dat de Arabische regio nog steeds zeer religieus en
conservatief is. Wanneer mensen te horen krijgen dat stemmen op een vrome moslim
een religieuze plicht is, zijn zij geneigd dit advies te volgen. Uit een enquªte
van een Marokkaans weekblad bleek dat maar liefst 90 procent van de
geoenquªteerden voor een cultuurbeleid is conform de fundamenten van de islam.
Een vergelijkbaar percentage is voor een alcoholverbod en het verbod op openbare
muziekfestivals. Hoewel deze cijfers vatbaar zijn voor meerdere interpretaties
geven ze wel aan in welke sociale context islamisten de verkiezingen hebben
gewonnen.

In Egypte was de verrassing nog groter. Dat de Moslimbroeders zouden winnen,
stond min of meer vast, maar dat de salafisten verhoudingsgewijs een monsterzege
zouden behalen, hield niemand voor mogelijk. Maar ook in Egypte geldt de
combinatie van analfabetisme, armoede, wantrouwen ten opzichte van andere,
veelal corrupte, partijen en diepgewortelde religiositeit als voornaamste
verklaring.

Een andere factor van betekenis is de onuitgesproken strijd tussen sjiieten en
soennieten. In een regio waar de islam nog steeds een centrale rol vervult in
het dagelijkse leven is niet te verwachten dat deze strijd minder zal worden. De
oliestaten in de regio doen er, vanwege hun sjiietische minderheden, alles aan
om de invloed van Iran zo beperkt mogelijk te houden. Een klein land als Qatar
heeft inmiddels gigantische bedragen voor en achter de schermen gespendeerd.
Saoedi-Arabioe doet hetzelfde. De opstanden hebben dus niet alleen consequenties
voor de afzonderlijke landen maar ook voor de regio als geheel.

Een land waar deze regionale belangen met elkaar botsen, is Syrioe. Maar het
regime lijkt nog steeds niet door te hebben wat zich om hem heen afspeelt. Assad
gelooft nog steeds in de aanpak van zijn vader. Opstandige districten moeten
door excessief gebruik van geweld tot stilzwijgen worden gebracht. Maar het ziet
er naar uit dat deze aanpak zijn beste tijd heeft gehad. Ook de Syrioers hebben
hun angst overwonnen en zijn vastberaden door te gaan. De situatie in dat land
is tot dusver het meest zorgwekkend. Syrioe zit in het oog van de orkaan als het
gaat om de spanningen tussen Saoedi-Arabioe en Iran. Een langdurig conflict in
Syrioe kan op den duur uitmonden in een totale burgeroorlog waarbij de eeuwige
gevoeligheden tussen sjiieten en soennieten weer de kop op zullen steken. Als de
laatste bloedige aanslagen in hartje Damascus inderdaad het werk van
soennitische jihadisten is dan is dat de voorbode van wat er komen gaat de
komende maanden. In een dergelijke context zijn islamisten zoals de
Moslimbroeders haast een noodzakelijk kwaad.

Verschillende groepen vrouwen, andersgelovigen en seculieren beginnen zich
zorgen te maken over hun toekomstige positie. De islamisten haasten zich telkens
als er vragen worden gesteld over beperkingen van allerlei vrijheden te zeggen
dat zij geen religieus bewind gaan voeren. Ze willen alleen zorgen voor sociale
rechtvaardigheid, bestrijding van corruptie en toegankelijker maken van
gezondheidszorg en onderwijs voor bredere lagen van de bevolking. Hetzelfde als
wat de andere partijen in feite ook willen.

Moesten zij dan decennia lang geduldig in de koude staan om uiteindelijk
hetzelfde te realiseren als de andere partijen? Dacht het niet! Niet voor niets
verklaarde Qaradawi tegenover een groep jongeren die hem in zijn woning
bezochten dat panarabisten en liberalen hun tijd hebben gehad en het nu de tijd
is van de islamisten.

Vrijwel alle islamisten ontwijken stelselmatig vragen over scheiding tussen kerk
en staat. Secularisme hebben zij altijd al gelijk gesteld aan afvalligheid. Maar
zij blijven in koor herhalen dat zij eerder te vergelijken zijn met het Turkse
experiment dan met het Iraanse. Tijdens zijn bezoek aan Egypte werd Erdogan door
honderden aanhangers van de Moslimbroeders ontvangen met leuzen als Misr wa
Turkiyya, khilafa islamiyya (Egypte en Turkije samen voor het islamitische
kalifaat). Maar na zijn toespraak over secularisme was hij een bemoeizuchtige
buitenlander!

HALIM EL MADKOURI is projectmanager bij Forum.

Enthousiasme en impulsiviteit van revolutionairen is ook hun zwakte

LOAD-DATE: December 30, 2011

LANGUAGE: DUTCH; NEDERLANDS

GRAPHIC: Duizenden Egypenaren hebben zich op 23 december verzameld op het
Tahrir-plein in Caãro om te protesteren tegen het militaire bewind. Op de
vleugels van de Arabische Lente rukken de islamisten op. Foto Filippo Monteforte
/ AFP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               2 of 200 DOCUMENTS



                                 de Volkskrant

                           31 december 2011 zaterdag

Kunst en subsidie

SECTION: Opinie en Debat; Blz. 32

LENGTH: 881 woorden


n Journalisten, columnisten en kunstbobo's buitelden het afgelopen half jaar
over elkaar heen om uit te halen naar de PVV. Legitimering is het ad nauseum
herhaalde 'Wilders zegt dat kunst een linkse hobby is'. Als ik mensen vraag:
'Wat is uw bron?' komen ze (na lang zoeken en treuzelen) met een citaat over
kunstsubsidie. Bizar! Subsidie is uiteraard niet synoniem met kunst. Kunst wordt
voor 99,99 procent niet gesubsidieerd. De PVV is en blijft tegenstander van
kunstsubsidie.

Martin Bosma 6 januari

n Tekstueel klopt de redenering van Bosma, omdat hij de uitspraken van de PVV
over kunst afzet tegen de uitspraken over kunstsubsidie door andere partijen.
Dat is echter appels met peren vergelijken. Als je de standpunten van de PVV
over kunstsubsidie afzet tegen die van andere partijen, is de kunstenaar het
slechtste af bij de PVV.

maarten steunenberg 7 januari

n Het kabinet wil de cultuursector onevenredig hard aanpakken. Harder dan
bijvoorbeeld Defensie of Gezondheidszorg. Want feitelijk gaat het om klein bier.
De besparingen, van 200 miljoen euro, zijn op het totaal van alle bezuinigingen
peanuts. Maar op een cultuurbegroting van bijna 500 miljoen uitermate voelbaar.
Ze geven geen signaal af van een dwingende noodzaak, maar van revanchisme jegens
de cultuurliefhebber.

rutger pontzen 2 mei

n Vier kunstenaars en vier politici kruipen deze week samen in een tentje 'op
zoek naar commitment'. Het CDA ontbreekt op het culturele kampeerfeest. De PVV,
de meest spraakmakende partij, die toch deze regering mogelijk maakt en het
cultuurdebat oppookt, is bewust niet uitgenodigd. Want PVV'ers zijn
'andersdenkenden', met wie men niet wil 'verzanden in het verdedigen van
standpunten'. Het is hierin dat de stuitende arrogantie en kortzichtigheid
schuilen van onze culturele elite die het debat in een nog veel klemmender
wurggreep neemt dan de PVV dat doet.

geerten waling 5 mei

n Ongeacht of kunst nu 'links' of 'rechts' is, is het na de vele honderden
liters pindakaas in het Boijmans, en nu weer uitgedroogde stukken pizza in
zeven(!) musea toch een duidelijk teken om je even achter de oren te krabben
over de (on)zinnigheid van de regering om de pot subsidie voor de 'kunst' wat te
beperken. FRED SMIT 17 mei

n Met een verhoging van de btw ©n met de geringe tijd die de instellingen is
gegund om een grote cultuuromslag te maken van subsidie-ontvanger naar
zelfstandig ondernemer, zal de verschraling van het culturele aanbod op termijn
groter zijn dan ons nu wordt voorgespiegeld. Niet in de laatste plaats omdat
jong talent in zo'n marktgerichte cultuursector amper de kans krijgt tot bloei
te komen om later tot onze topinstituten te behoren. En dat mag niet de
bedoeling zijn.

marjon bolwijn 11 juni

n Staat Nederland echt voor gek als er straks maar zeven orkesten over zijn? Is
het barbarij als we teruggaan naar theatergezelschappen in acht steden? In
Groot-Brittannioe en Vlaanderen hebben de bezuinigingen op kunst en cultuur in
de jaren tachtig tot een enorme opleving van de sector geleid. Waarom lees ik
daar niets over?

margreet vermeulen 18 juni

n Geachte premier Rutte, er bestaan in deze materioele wereld een paar zaken die
ons scheiden van de apen. Kunst is daar ©©n van. Kunst, kennis, altruãsme maken
ons tot mens. Wanneer een regering daarvoor geen geld meer wenst uit te trekken
maar integendeel besluit vooral en juist op deze vlakken te bezuinigen, wetend
dat de behaalde winst miniem zal zijn, dan zegt dat iets over ons
beschavingspeil. Dit kabinet toont enkel zijn grijns en zijn tanden. Het trekt
ons terug naar het dierenrijk.

ramsey nasr 28 juni

n Hoe komt het toch dat veel gewone mensen met een bescheiden inkomen bereid
zijn om 50, 70 of zelfs 100 euro neer te tellen voor een avondje met Marco
Borsato of Andr© Rieu, terwijl de elite, met doorgaans een hoger inkomen, niet
meer hoeft te spenderen dan 15 tot 30 euro voor een theatervoorstelling van
Toneelgroep Amsterdam? Het probleem van veel kunstuitingen in Nederland is dat
de mensen die erdoor worden aangesproken, blijkbaar niet bereid zijn er veel
meer voor te betalen. Dit is de belangrijkste reden waarom veel kunstuitingen in
Nederland niet vanuit de overheid zouden moeten worden gesubsidieerd, crisis of
geen crisis.

duco kniepstra 30 juni

n De overvloed van kunst waar niet-ingewijden geen affiniteit mee hebben, geeft
menigeen het gevoel dat er onbegrijpelijke kunst door de strot geduwd wordt:
niet alleen in musea, galeries, theaters en concertgebouwen, maar ook in de
openbare ruimte en in de media.

letty ranshuysen 22 juni

n Bij onze concerten, in de grote zaal van het Concertgebouw Amsterdam, zit de
'gewone man': de verpleegster uit Amstelveen, de lerares uit Diemen en de
politieagent uit Amsterdam-Noord. Mensen die, zo blijkt uit onze jaarlijkse
telefonische enquªte, steeds vaker noodgedwongen afhaken nu de prijs voor een
kaartje in vijf jaar is gestegen van 26 tot 48 euro. Het Nederlands
Philharmonisch Orkest bezuinigt. Met nog minder subsidie moeten wij onze
succesvolle concerten staken voor gehandicapte kinderen, bejaarden in
verzorgingstehuizen, in ziekenhuizen en voor schoolklassen. Voor de kinderen van
Henk en Ingrid blijft het Concertgebouw een plek waar ze nooit binnen zullen
komen. Dat is alleen nog weggelegd voor kinderen op dure scholen. ROB
STREEVELAAR 19 SEPTEMBER

LOAD-DATE: December 30, 2011

LANGUAGE: DUTCH; NEDERLANDS

GRAPHIC: Boosheid over de bezuinigingen op de kunstsector, hier op het Malieveld
(27 juni). Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               3 of 200 DOCUMENTS



                                 de Volkskrant

                           31 december 2011 zaterdag

BYLINE: Rick Visser, Jur de Wester,  Huub Brinkhof, H. van Dijk, Marcus van
Engelen, Pieter Verhees, Nico van der Kolk, Bert Veen, Bas Overmars,

SECTION: Opinie en Debat; Blz. 34

LENGTH: 1201 woorden


Vuurwerk

Ik kreeg vandaag een brief van de gemeentelijke afvaldienst waarin zij vermelden
welke maatregelen zij moeten nemen tegen vuurwerk: glas-, plastic- en
papierbakken worden verwijderd, bovengrondse afvalcontainers worden afgedekt en
op nieuwjaarsdag moeten de werknemers in alle vroegte de straat op om tonnen
afval op te vegen. Ook PostNL moet aan de bak: alle brievenbussen krijgen
vandaag een extra nauwe gleuf en worden op oudejaarsdag zelfs helemaal op slot
gedaan.

Vervolgens zie ik op het journaal hoe honderden Nederlanders hun auto in het
buitenland volproppen met vuurwerk om dat hier naartoe te transporteren. Stuk
voor stuk rijdende bommen op de snelweg.

Dan de geluidsoverlast die al op 29 december begint en duurt tot en m©t 1
januari. De giftige wolk van kruitdampen die over het land waait. Over de
fysieke schade aan ogen en ledematen zal ik het maar niet hebben.

Ik hou ontzettend van vuurwerk: hier in de stad kan ik er een keer per jaar van
genieten: dan organiseert de gemeente een megavuurwerk op een open veld. Van mij
mag dat ook tijdens de jaarwisseling!

Rick Visser, Hilversum

Vuurwerkbril

Wat nou gratis vuurwerkbril (Ten eerste, 29 december)? De premie van mijn
ziektekostenverzekering wordt in 2012 met meer dan 100 euro verhoogd. Daarvan
worden die brillen betaald. Gratis? Kom nou, niks bij de zorgverzekeraar is
gratis.

Jur de Wester, Aalburg

Petekind

Ik kan intens genieten van de spitsvondige en filosofische uitingen van Arnon
Grunberg. In de krant van 29 december zegt hij te begrijpen dat hij niet aan
kinderen moet beginnen.

Dat gevoel van schaamte zullen alle ouders herkennen. Wie heeft er niet in een
supermarkt gestaan met een gedurende kleuter. Maar de redenering daarom maar
geen kinderen te krijgen, die begrijp ik niet van de auteur.

Schaamte en taboes hoe betuttelend ook bepalen toch de grenzen van onze
beschaving? Wat nu als niemand nog kinderen krijgt om dat gevoel van schaamte
niet aan te gaan en ervoor te zorgen dat er continuãteit is in de sociologische
ontwikkeling. Hoe moet het dan verder met de ontwikkeling van onze beschaving?

Huub Brinkhof, Amstelveen

Prunus Autumnalis

De afgebeelde boom met bloesem bij het artikel '2011 in topdrie van warmste
jaren sinds 1901' (Ten Eerste, 30 december) is een zogenaamde winterbloeier, de
Prunus Subhirtella Autumnalis.

Deze boom bloeit in november en december, wat dus niets te maken heeft met de
opwarming van het klimaat. In de zomer bloeit hij vaak nog een keer met rozere
bloemen.

De boom is zeer winterhard en komt oorspronkelijk uit het Himalayagebergte. Er
staat er een in mijn voortuin en die is elke winter een lust voor het oog.

H. van Dijk, Ulvenhout

Eigenwoningforfait

Robert Giebels verkent donderdag de mogelijkheden om de hypotheekrente 'creatief
uit te kleden' (Economie, 29 december). Een voorbeeld dat hij noemt is het
verhogen van het eigenwoningforfait.

Het tegenstrijdige van dit voorstel is dat het het probleem alleen maar
verergert: door iedere huizenbezitter, ongeacht de hoogte van een eventuele
hypotheek, even hard aan te pakken, wordt het hebben van hypotheekschulden
beloond. Immers: met het eigenwoningforfait wordt het belastbare inkomen
verhoogd, en dankzij de hypotheekrente weer verlaagd. Mensen die een aflosbare
hypotheek hebben/hadden, worden zo juist gestraft.

De oplossing ligt juist in de omgekeerde richting: schaf het eigenwoningforfait
helemaal af en maak slechts een deel van de hypotheekrente aftrekbaar. Alleen zì
komt Nederland af van zijn hypotheekschuldverslaving.

Marcus van Engelen, Leiden

Oproep

2012; recessie, strenge Europese begrotingsregels, bezuinigingen! Een oproep aan
de oppositie (inclusief de SP): verbind steun aan Europa met ingrepen in de
hypotheekrenteaftrek.

Pieter Verhees, Swalmen

Wilders' waarheid

Wilders toetert in de media: afblijven van de fiscale aftrek van de
hypotheekrente. Het was al zo lang stil, maar Geert is er nog, gelukkig. Wie
vertelt Henk en Ingrid nu eens de echte waarheid: verreweg het meeste geld dat
de belasting teruggeeft vanwege de hypotheekrente (80 procent) komt terecht bij
de 20 procent rijkste inwoners en Wilders houdt dat in stand.

Bijna niets van deze hypotheeksubsidie komt terecht bij Henk en Ingrid. Die
kunnen allang geen huis meer kopen.

Ook een woning huren kunnen zij straks niet meer, want de corporaties moeten 75
procent van hun woningen verkopen. Geert Wilders draait Henk en Ingrid gewoon
een rad voor de ogen.

Kom op, oppositie en media, wordt wakker: vertel Henk en Ingrid het ware
verhaal. Natuurlijk zou ik het liefst Wilders zelf om uitleg vragen, maar hij
zendt enkel, reageren doet hij niet.

Nico van der Kolk, Hilversum

Vreemde taal

Rik Smits signaleert de onverschilligheid van Nederlanders ten opzichte van hun
eigen taal en de oppervlakkige, en vaak gebrekkige, beheersing van de vreemde,
Engelse taal (O&D, 28 december).

Wat dat laatste betreft: we maakten indertijd vaak grappen over onze oosterburen
vanwege hun typisch Duitse uitspraak van Engelse klanken: ze man zits in ze
chair. Die Duitsers toch.

Vandaag de dag hoor je echter nauwelijks een Nederlander meer die de 'th'-klank
goed kan uitspreken of de Engelse u- of o-klanken zoals in cover (wordt
uitgesproken als 'kuffer').

Het ergste is (zoals Smits ook aangaf) de stortvloed van Engelse termen op
allerlei gebied. Bijvoorbeeld op de bestelbus van een verwarmingsmonteur
(heating service), of de reclame op radio en tv van iemand die mensen weer
mentaal op de rails probeert te krijgen (mindtuning!). Mag ik de hoop uitspreken
dat dit bedrijf ter ziele gaat voordat het goed en wel is begonnen?

Ik irriteer me daar enorm aan. O, neem me niet kwalijk. Dat moet natuurlijk
zijn: 'dat irriteert mij enorm' of 'daar erger ik mij enorm aan.' Het lijkt zo
logisch. Wie zijn eigen taal verrommelt, bakt er ook weinig van in een vreemde
taal.

Bert Veen, Assen

Naargeestig voetbal

Het bestuur betaald voetbal heeft bij monde van directeur Bert van Oostveen
onder andere bekendgemaakt dat de bekerwedstrijd Ajax tegen AZ zonder publiek
zal worden overgespeeld. Van Oostveen voelde er overigens niets voor om Ajax te
diskwalificeren, omdat 'voetbal een feest is en een feest moet blijven'.

Een zeer vreemde beslissing, omdat een wedstrijd voor lege tribunes in een
immens stadion iets zeer naargeestigs en doods heeft. Elke schreeuw weerkaatst
in een oneindige leegte en na een doelpunt ontbreekt de zo mooie ontlading van
spelers en fans. Nee, voor een voetballer en een supporter bestaat er geen
ergere straf!

Daarnaast is het betreurenswaardig dat de KNVB de bizarre daad van die eenling
kennelijk zwaarder vindt wegen dan het belang van de echte supporters die vol
verwachting naar de wedstrijd togen en nu naar hun geld kunnen fluiten.

Daarnaast ontneemt men Ajax de kans om te bewijzen dat het wel degelijk de
veiligheid rondom deze beladen wedstrijd kan organiseren. Al is het
veiligheidssysteem, bij gebrek aan een handhaafbare Voetbalwet en de al
jarenlange lakse opstelling van de KNVB in deze, natuurlijk nog lang niet
waterdicht.

Nee, zo bezien heeft ook de KNVB schuld in deze volledig geoescaleerde kwestie.
En geeft het geen pas om de goedwillende supporter van een in potentie
schitterende, feestelijke wedstrijd te verstoken.

Bas Overmars, Amsterdam

LOAD-DATE: December 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               4 of 200 DOCUMENTS



                                 de Volkskrant

                            30 december 2011 vrijdag

Media;
Gouden Ivo 2011

BYLINE: Door Sara Berkeljon, Jean-Pierre Geelen en Paul Onkenhout Illustraties
Peter Lipton

SECTION: V Media; Blz. 18

LENGTH: 2497 woorden


Geen mediajaar zonder hoogte- en dieptepunten. Het aftellen naar de Gouden Ivo
is begonnen. Vandaag deel 2, zaterdag deel 3. Door Sara Berkeljon, Jean-Pierre
Geelen en Paul Onkenhout Illustraties Peter Lipton

21&ensp;paul de leeuw

Het is een bekende televisiewet: nooit voortborduren op bewezen succes, want dat
is gemakzuchtig en dat gaat vervelen. Gelukkig is omni-talent Paul de Leeuw
(schrijver, presentator, acteur, entertainer en eter) zelf de eerste die dat
ziet.

Vandaar dat hij zich elk seizoen opnieuw met verse energie weet te vernieuwen en
telkens weet terug te keren in een geheel nieuwe gedaante. Onbegrijpelijk dat
niemand het ziet. Zo'n Sonja Barend, de grande dame van de Nederlandse
kwaliteits-tv, die in DWDD hooghartig durfde te suggereren dat hij eens een
jaartje moest stoppen het is niet te bevatten welk virus aan de oogbollen haar
tijdelijk moet hebben getroffen.

Dat Matthijs, Giel (en Rick Nieman) haar aan diezelfde tafel niet fel
tegenspraken: er moet iets in het eten hebben gezeten die avond. Want Paul de
Leeuw is een groot vernieuwer, de uitvinder van waterboarding op tv, maar dan
met Reinout Oerlemans. 2012 wordt de vladip voor Paul de Leeuw.

22&ensp;jan kooijman

In 2010 was hij al niet te stuiten, maar in 2011 was het helemaal onmogelijk om
te ontsnappen aan polderhunk nummer één. Zo'n gewone naam en zo'n ongewone
carrière, dat kan alleen Jan Kooijman.

Ga maar na. Excellerend jurylid bij So you think you can dance, met Wie is de
Mol!? lekker naar El Salvador, gezellig een nachtje slapen in Het Glazen Huis
van Serieus Request, vader geworden van een wolk van een dochter (Logan), coach
in Sunday Night Fever waarin iets met musicals wordt gedaan, een gastrol in Zie
ze vliegen en een reis naar Zimbabwe voor een goed doel, Dance4life. We kunnen
beter vragen waar Jan Kooijman niet was.

Dit jaar stapte hij uit Goede Tijden, Slechte Tijden. Officiële verklaring: Jan
wil zijn horizon verbreden. Verbreden? Kan het nog breder dan?

23&ensp;stacey rookhuizen

Stacey 'Schijt is mijn favoriete woord' Rookhuizen is lekker bezig. Presenteerde
van alles, jureerde hier en daar iets en liet zich in uitzinnige creaties
fotograferen op allerlei feestjes. En ze stond dus in de Playboy.

De verkoopcijfers schijnen nogal tegen te vallen, maar aan Stacey heeft het niet
gelegen. Zij had speciaal voor de shoot een plukje schaamhaar laten staan.
Nieuws, mensen.

Ook werd hevig gespeculeerd over 'een eventuele intieme piercing' op 'een geheim
plekje'. Dus.

24&ensp;leon tolwijk

Yo! Acht Nederlandse polderrappers reisden met Willie Wartaal van De Jeugd van
Tegenwoordig naar Los Angeles. Oftewel: de Nederlandse provincie meets de
Amerikaanse Westcoast.

Weer een realitysoap dus, op RTL 5, maar de ranzigheid van Oh Oh Cherso ontbrak
in Holland in da hood en de boys grossierden in hele goeie straatwijze
uitspraken. Winnaar werd Leon Tolwijk, oftewel rapper Lee-Yo (17) uit
Hendrik-Ido-Ambacht.

'Het dorp staat nu op de kaart', zei hij. Ook zei Lee-Yo dat Hendrik-Ido-Ambacht
wat te klein voor hem was geworden.

25&ensp;mariko peters

Het is hartje zomer, dan wil er wel eens wat spontaan gaan smeulen. Het
veenbrandje rond Mariko Peters bijvoorbeeld, het GroenLinks-Kamerlid dat in een
vorig leven op de ambassade in Kabul geprobeerd zou hebben haar vriend te
bevoordelen bij het toekennen van een subsidie.

De 'affaire' bevatte alle brandstof voor een wekendurend mediafeestje: ontvoerde
kinderen, een buitenzinnige ex, 'vermeende belangenverstrengeling' en de
onvermijdelijke roep om opstappen. Dat laatste gebeurde niet: ondanks
herhaaldelijk oplaaien van het vuurtje kon de brandweer van GroenLinks al
tamelijk snel het sein 'brand meester' geven.

In september gaf Peters haar definitieve interview (aan RTL Nieuws): ze had
'veel zin weer aan de slag te gaan na een enerverend reces'.

16&ensp;peter r. de vries

Hè hè, eindelijk weer wat leuks op tv. Het hengstengevecht tussen Peter R. de
Vries en Sven Kockelmann tijdens Oog in oog van de KRO.

Sven had Peter, vond die laatste, met een slijmerig briefje naar de studio
gelokt om hem daar vervolgens 'de maat te nemen' over zijn journalistieke
werkwijze. Daar hoef je bij Peet niet mee aan te komen. Die slimmerd haalde
prompt het bewuste briefje uit zijn binnenzak. 'Ik zal je effe citeren, Sven.'

Wie er won? Simpel: tegen De Vries kan niemand op. Tijd voor een eigen talkshow
in 2012 en, misschien, eindelijk, een Gouden Peter.

17&ensp;francisco van jole

Nee, smaakvol kun je ze moeilijk noemen, de cartoons die Adriaan Soeterbeek
maakte over Geert Wilders voor de website http://Joop.nl. Dat deed dan ook
niemand, zelfs de makers van de opiniesite van de VARA zelf niet.

Twee maal haalden de tekenaar, de VARA en de site zich de collectieve woede op
de hals na publicatie van Soeterbeeks prenten. De eerste tekening was een
reactie op het PVV-plan voor 'tuigdorpen' Op de cartoon leidt Wilders het 'tuig'
in een kamp naar de douche. U vat hem.

De tweede cartoon was een reactie op het PVV-plan om de koningin minder macht te
geven. Soeterbeek reageerde met een cartoon waarop Wilders op de grond lag, met
een schaar in de hartstreek gestoken, terwijl Beatrix wegbeent. Bedreigingen
volgden, VARA-coryfeeën namen openlijk afstand, http://Joop.nl verwijderde de
eerste cartoon.

'Het is bedoeld om over te discussiëren', verklaarde Joops hoofdredacteur
Francisco van Jole. Dat lukte.

18&ensp;henk hagoort

Het bewijs van de klimaatcrisis is geleverd, met dank aan de publieke omroep. De
witte ijskappen van de decors van Uitgesproken de opvolgers van de
actualiteitenrubriek Netwerk zijn vanzelf gesmolten. Weg met de uitgesproken
meningen van de VARA, EO en WNL. Het einde ook van de profileringsdwang die
PO-baas Henk Hagoort de omroepen eerder had opgelegd, uit afschuw van het 'drie
keer de Volkskrant' dat hij voorheen zag.

Of hij gelijk had of niet (dat had hij niet): het alternatief was niet om aan te
zien, en hopeloos uitgewerkt. Precies zoals verwacht. Nu alleen nog een
degelijke actualiteitenrubriek terug om 20.30 uur, want die wordt node gemist.
Niet te uitgesproken graag; 'journalistiek' blijkt al moeilijk genoeg.

19&ensp;yolanthe sneijder-CABAU

Nee, het was niet het jaar van Yolanthe Sneijder, geboren Cabau van Kasbergen,
en haar voetballende man Wesley. Na een jubeljaar, met een droomhuwelijk en een
WK finale, valt natuurlijk alles tegen, maar 2011 was wel heel flets.

Hij bleef met zijn club Internazionale in gebreke, zij brak met de TROS en niet
omdat de samenwerking zo'n succes was. Wij kunnen ons alleen haar interview met
Johan Derksen herinneren, vanwege zijn geile blik en haar jurkje.

Tot overmaat van ramp werd ze onder vuur genomen door gevreesde critici als Mies
Bouwman en Bert van der Veer. De laatste, Mister TV zelf, stelde vast dat
Yolanthe de 'gunfactor' van het publiek mist. Ja ja. Gelukkig zit het met de
liefde nog steeds wel snor. Weekblad Privé onthulde dat Wesley op zijn buik een
behoorlijk grote afbeelding van het gezicht van zijn vrouw heeft laten
tatoeëren.

20 albert verlinde

RTL Boulevard was ook weer lekker bezig. In een item over de moord op Jennefer
van Oostende, een 10-jarig Rotterdams meisje, werd de volgende tekst getoond:
'Geen happy oostende.' Met vrome koppen verklaarden Albert Verlinde en
presentator Winston Gerschtanowitz dat ze het echt héél erg vonden, het tekstje.

In november besteedde het programma aandacht aan de 'Döner-moorden'. In
Duitsland waren acht Turken, een Griek en een politieagent vermoord. 'Komt je
dürüm te staan', was ditmaal de tekst. Laat zoiets maar aan de boys van
Boulevard over.

In haar voorstelling Hete Vrede, vanavond toevallig op tv, heeft Claudia de
Breij het ook over RTL Boulevard. De presentator noemt ze Gestapowitz. Claudia!
Dat mag je niet zeggen!

eva hoeke

Vette rel op de valreep van het jaar, en nog een internationale ook:
Niggabitch-gate. Aangezwengeld door superster Rihanna, die verbolgen was over
een artikel in damesblad Jackie.

Daarin werd 'de niggabitch' opgevoerd als kledingstijl voor jonge meisjes, met
Rihanna als ultieme voorbeeld. Rihanna woest, nog veel meer mensen woest.

Hoofdredacteur Eva Hoeke (die zichzelf eerder ook als 'niggabitch' betitelde,
doelend op haar vroegere kledingstijl) twitterde eerst dat het een grapje was,
bood toen excuses aan en beloofde later een rectificatie. Het mocht niet baten.
Hoeke werd voor deze faux-pas bruut door de uitgever geofferd en heeft sindsdien
niet meer getwitterd.

12&ensp;jaap de groot

Het is natuurlijk makkelijk mopperen op Telegraaf-journalist Jaap de Groot, de
eerste en enige officiële afgezant op aarde van Johan Cruijff. Andere
veelgebruikte woorden: slippendrager, handlanger, ghostwriter, persvoorlichter.

Maar elk nieuwtje over de revolutie bij Ajax die zo kalm begon en zo bloedig
eindigde, staat wel mooi in De Telegraaf. De dertiende maand van Jaap was dit
jaar dik en dik verdiend.

En trouwens, van al die andere vijftigplussers die in het voor de gewone man
volkomen onbegrijpelijke debat het hoogste woord voeren, Arno Vermeulen (NOS),
Johan Derksen (VI), Chris van Nijnaten (AD) en Henk Spaan (Het Parool)
bijvoorbeeld, kan met de beste wil van de wereld toch ook niet worden beweerd
dat ze onpartijdig en objectief zijn.

13&ensp;peter kuipers

Het begint saai te worden, het Songfestival en de TROS. Vlek op vlek, enzo. De
3JS, drie knakkers in lelijke pakken uit Volendam, werden laatste. Laatste. En
niet in de finale in de hálve finale. Sha-la-lie, sha-la-la, blamage compleet.

Nederland is nu officieel het slechtst presterende land ooit. Voor volgend jaar
heeft TROS-directeur Peter Kuipers in de achtertuin van het hoofdkantoor een
grote doos neergezet waar gewoon iedereen z'n liedje in kon dumpen. Dat wekt
vertrouwen.

14&ensp;sander van de pavert

Ron Boszhard als Rlatko Mladic in de VARAgids, dat was grappig, tenminste, voor
wie begreep dat de samensmelting van de brave tv-presentator met de
oorlogsmisdadiger een grap was. Humor. Satire.

Dat begrepen Boszhard en de TROS niet, en de rechter evenmin die de VARAgids
dwong de grap te rectificeren. Sander van de Pavert van Lucky TV was ook op
dreef toen hij in De Wereld Draait Door de draak stak met een tweet van SBS
Shownieuws dat Beatrix was getroffen door een hersenbloeding.

Wéér iedereen over de rooie. Zijn zij nou zo dom of zijn wij nou zo slim?

15&ensp;mart smeets

Waar je ook keek, overal was Mart Smeets, de zelfbenoemde anchorman van ons
universum, de bestsellerauteur, het geweten uit Haarlem, de tv-goeroe, de
officiële vertegenwoordiger in Nederland van het mondiale wielrennen, het
voorbeeld van vele generaties sportjournalisten, de man die de discussie over de
pensioengerechtigde leeftijd aanzwengelde en behendig het leven liet redden van
De Avondetappe, kortom, De Mart, journalist en toppresentator.

We kunnen hem niet missen en we willen hem niet missen. Oh Mart, verzuchtte Eva
Jinek toen hij in haar programma Eva Jinek op zondag te gast was. De hele wereld
zuchtte met haar mee.

26&ensp;patrick lodiers

Een omroep waarvan de presentatoren elkaars vlees eten, dat kan natuurlijk nooit
goed aflopen. BNN heeft het niet meer, dat is in 2011 pijnlijk aan het licht
gekomen. Ooit opgericht als alternatief voor de verveelde jeugd die door de
publieke omroep inderdaad miskend werd, lijdt de puberomroep inmiddels aan een
klassiek probleem van de hemelbestormer: de wilde haren zijn ontgroeid. De vaste
gezichten zijn volwassen geworden en dat is niet altijd goed nieuws. Sophie
Hilbrand is inmiddels een degelijke huismoeder, Patrick Lodiers staat brave
reclamegala's te presenteren en in Spuiten en Slikken hebben ze de hele
Kamasutra nu wel getoond en alle illegaal vervaardigde pilletjes en poedertjes
in alle gaten gestopt. PowNed ('Hé Mark Rutte, nog geneukt?') is het nieuwe BNN.

27&ensp;marie nanette schaepman

Park. Hoofdredactie: Marie Nanette Schaepman (van Jan) en Leon Verdonschot (van
Nieuwe Revu). De eerste journalistieke glossy, met veel bombarie en champagne en
bergen bladenmakers gelanceerd in een bomvol Paradiso.

Wat een journalistieke glossy is? Een soort Linda, maar dan met ook nog een
verhaal over Afghanistan.

Het ziet er dus lekker uit. Veel foto's enzo. BN'ers die elkaar interviewen. O
ja: Hollands Diep, Yes en Avantgarde zijn er trouwens niet meer, maar daar
krijgen we in 2012 met een beetje mazzel wel een heuse Nederlandse Vogue voor
terug.

28&ensp;ron boszhard

Ron Boszhard (de broer van Carlo) was boos. Heel erg boos. In een beeldcolumn
van de VARA-gids was hij afgebeeld als Ratko Mladic en in een begeleidend
tekstje werd de indruk gewekt dat dat op zijn eigen verzoek gebeurde. 'Ik zou
zoiets zelf nooit doen, genocide bijvoorbeeld. Maar het leek me juist leuk omdat
het zo contrasteert met mijn eigen karakter.'

Satire van Sander van de Pavert, de maker van Lucky TV. Ging te ver, vond de
TROS. Het door de familieomroep aangespannen kort geding werd nog gewonnen ook.
Teleurstellend.

Daarom tot slot een tip om de eindejaarsmelancholie te bestrijden: surf naar
http://ronboszhardproducties.nl. Géén satire. (zie ook nummer 14.)

29&ensp;lucille werner

Iets om even bij stil te staan: 2011 is ook het jaar waarin bij zevenletterlingo
het woord 'cumshot' werd gespeld. Door kandidaat Laurens met stalen gezicht
uitgesproken als cums-hot. Chapeau.

TROS-babe Lucille Werner dacht even dat ze het niet goed verstond. 'Wat zei je
nou, Laurens?' Maar volgens Laurens stond 'cums-hot' toch wel 'ja, eh, in het
woordenboek'. En daar moest de grootste familie van Nederland hem gewoon gelijk
in geven. Geluk bij een ongeluk: de zaak trok wereldwijd aandacht, tot in de VS
aan toe.

Clairy polak

Het is duidelijk crisis, getuige de plotselinge koersval van Clairy Polak. De
VARA-presentatrice was vorig jaar nog de onbetwiste winnares van De Gouden
Clairy, nadat ze op laffe wijze door haar meerderen bij Nieuws uur was geofferd
wegens een vermeende 'linkse' beeldvorming (ten faveure van Eva Jinek, maar
iedereen weet hoe dat afliep). De alom bewonderde (en verguisde) interviewster
Polak ging haar eigen weg en voerde in Het filosofisch kwintet 'dialectische
gesprekken' met denkers en andere grote geesten over grondstoffelijke kwesties
als 'de status quo van de rechtsstaat'.

Zegt de ene filosoof tegen de ander: 'Ik zie al die verschijnselen die jij
noemt, maar of die invloed wezenlijk zo groot is, betwijfel ik heel sterk.'

Ook keerde onder Polaks leiding een mediaprogramma terug op tv: De waan van de
dag. Acht maal ollekebolleken onder de sigarenrook van de statige raadszaal van
Hilversum, en dat was het weer. Tot zover de waan. Terug naar de realiteit.

Gouden Ivo 30 tot en met 11

30&ensp;Clairy Polak 29&ensp;Lucille Werner 28&ensp;Ron Boszhard 27&ensp;Marie
Nanette Schaepman 26&ensp;Patrick Lodiers 25&ensp;Mariko Peters 24&ensp;Leon
Tolwijk 23&ensp;Stacey Rookhuizen 22&ensp;Jan Kooijman 21&ensp;Paul de Leeuw
20&ensp;Albert Verlinde 19&ensp;Yolanthe Sneijder-Cabeau 18&ensp;Henk Hagoort
17&ensp;Francisco van Jole 16&ensp;Peter R. de Vries 15&ensp;Mart Smeets
14&ensp;Sander van de Pavert 13&ensp;Peter Kuipers 12&ensp;Jaap de Groot
11&ensp;Eva Hoeke

LOAD-DATE: December 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               5 of 200 DOCUMENTS



                                 de Volkskrant

                           28 december 2011 woensdag

SECTION: Economie; Blz. 24

LENGTH: 1637 woorden


4 werknemer

Ook zonder de bezuinigingen gaan werkenden er in 2012 iets op achteruit. De
inflatie van 2 procent wordt nét niet goed gemaakt door de verwachte gemiddelde
loonstijging (1,75 procent).

Het Centraal Planbureau (CPB) kwam deze maand met een sombere prognose voor
2012: de economie krimpt met 0,5 procent en er komen 90 duizend werklozen bij.

Dat merken we niet meteen op ons loonstrookje. Jan Modaal krijgt er zelfs iets
bij. Bij een gelijkblijvend salaris gaan de modale of lage inkomens er maximaal
13,50 euro per maand op vooruit, heeft salarisverwerker Raet berekend. Wie meer
dan 3.300 euro per maand verdient, levert in. Dat komt vooral door de hogere
bijdrage aan de Zorgverzekeringswet (ZVW). Hogere inkomens moeten afdragen over
meer loon, de grens wordt opgetrokken van 33.427 naar 50.064 euro. In het
52-procenttarief betekent dit een lastenverhoging van ongeveer 500 euro op
jaarbasis. Hiermee voert het rechtse kabinet-Rutte een linkse maatregel door:
het nivelleert.

Het kabinet maakt een einde aan de spaarloonregeling en de levensloopregeling.
Werknemers die spaarloon hebben opgebouwd kunnen dat vanaf 1 januari
belastingvrij opnemen, maar ze betalen in 2012 tussen de 16,91 en 26,56 euro per
maand meer belasting. Voor beide spaarmethoden geldt een overgangsregeling. In
2013 wordt 'vitaliteitssparen' ingevoerd, waarbinnen jaarlijks 5.000 euro
gespaard kan worden (totaal 20.000 euro). Deze regeling is ook toegankelijk voor
ondernemers en zzp'ers.

De arbeidskorting voor 58-plussers vervalt, waardoor het nettoloon voor die
groep er flink op achteruit gaat. De doorwerkbonus voor 62-plussers valt in 2012
lager uit.

4 Patiënt

De kosten voor de zorg nemen verder toe, terwijl de consument minder waar voor
zijn geld krijgt, want het basispakket wordt verder uitgekleed. De premies voor
de basisverzekering stijgen met 2 tot 3 procent. Fors duurder worden de
aanvullende verzekeringen, vaak 10 procent, met uitschieters tot 40 procent. Het
verplichte eigen risico gaat van 170 naar 220 euro. Er wordt ook gekort op de
zorgtoeslag.

Tandarts

De tandartsverzekeringen worden flink duurder, terwijl de tandarts zelf zijn
tarieven gaat bepalen. Een aantal grote verzekeraars heeft maximumtarieven
vastgesteld. Dat kan betekenen dat een patiënt moet bijbetalen voor een
behandeling ook al heeft hij zijn maximale budget nog niet verbruikt.

4 Consument

De schijven voor de inkomstenbelasting worden iets ruimer. De eerste box van 33
procent gaat tot 18.945 euro (was 18.628). De tweede box van 41,95 procent gaat
tot 33.863 euro (was 33.436). De derde box van 42 procent gaat tot 56.491 euro
(was 55.694). Hierna betalen mensen 52 procent belasting.

Wonen

De tijdelijke verlaging van de overdrachtsbelasting van 6 naar 2 procent sinds
15 juni is nu wettelijk vastgelegd. Maar: de regeling duurt slechts tot 1 juli
2012.

Het kabinet bezuinigt flink op de huurtoeslag. Bij de huurtoeslag kregen mensen
op de huur die ze boven op de 'kwaliteitskortingsgrens' van 361,66 euro
betaalden, 75 procent terug. Dit wordt verlaagd naar 65 procent.

Rijden

Met ingang van 1 juli 2012 worden de CO2-grenzen voor het 14-procenttarief (zeer
zuinige auto's) en het 20-procenttarief (zuinige auto's) van de bijtelling auto
van de zaak aangescherpt. Vanaf 2013 vindt een jaarlijkse aanpassing plaats. De
motorrijtuigenbelasting (MRB) wordt alleen aangepast voor de inflatie. Dat
betekent een stijging van 1,7 procent. De MRB voor motoren gaat in 2012 omhoog
met 6 procent. De vrijstelling van MRB voor oldtimers geldt vanaf 2012 alleen
nog voor voertuigen die ten minste dertig jaar geleden in gebruik zijn genomen.
Voor voertuigen die op 31 december 2011 onder de regeling vallen blijft de
vrijstelling bestaan.

4 Zelfstandigen

Een opzienbarende verandering voor zelfstandigen: per 2012 is de
zelfstandigenaftrek een vast bedrag: 7.280 euro. Dat mag worden afgetrokken van
de belasting en is niet meer afhankelijk van de winst. Dit geldt voor
ondernemers die jonger zijn dan 65 en meer dan 1.225 uur hebben gewerkt voor hun
bedrijf. 65-plussers die aan het urencriterium voldoen kunnen 50 procent van de
aftrek opvoeren.

Indien de ondernemer in een of meer van de vijf voorafgaande kalenderjaren geen
ondernemer was en bij hem in die periode niet meer dan tweemaal
zelfstandigenaftrek is toegepast, wordt de aftrek verhoogd met de
startersaftrek. Dit blijft 2.123 euro.

De aftrek voor speur- en ontwikkelingswerk (S&O) geldt voor de ondernemer die
aan het urencriterium voldoet en die in het kalenderjaar ten minste 500 uur
besteedt aan werk dat door Agentschap NL als S&O is aangemerkt. De aftrek
bedraagt straks 12.310 euro. Dat is een verhoging van 206 euro.

De meewerkaftrek geldt voor de ondernemer die aan het urencriterium voldoet en
van wie de partner zonder vergoeding werkt in een onderneming waaruit de
belastingplichtige als ondernemer winst geniet.

4 Ouders

De bedragen voor de kinderbijslag gaan iets omlaag. De kinderbijslag, een bedrag
per kind, wordt per kwartaal uitbetaald. Voor kinderen geboren vóór 1995 zijn de
bedragen hoger naarmate de gezinsgrootte toeneemt. In 2012 worden de laatste
kinderen uit die groep (geboren in 1994) 18 jaar. Daarmee komt er een einde aan
deze vorm van hogere kinderbijslag.

Tegenover de verlaging van de kinderbijslag staat een verhoging van het
kindgebonden budget. Met als gevolg dat lagere inkomens met kinderen per saldo
meer ontvangen. Het kindgebonden budget is een inkomensafhankelijke toeslag, die
per maand wordt uitgekeerd. De hoogte is afhankelijk van het aantal kinderen in
het gezin en het gezinsinkomen. Tot een inkomen van 28.897 euro krijgt een gezin
de maximale bedragen. Vanaf dit inkomen wordt de toeslag afgebouwd met 7,6
procent.

Kinderopvang

Ouders zijn volgend jaar meer kwijt aan kinderopvang. In 2012 wordt de
maximumuurprijs (het door de overheid bepaalde tarief per uur waarover de
kinderopvangtoeslag wordt uitgekeerd) voor dagopvang, buitenschoolse opvang en
gastouderopvang niet geïndexeerd. Daarnaast wordt de bijdrage van de overheid
voor de kinderopvang verlaagd.

Vanaf 2012 wordt de kinderopvangtoeslag gekoppeld aan het aantal uren dat de
ouder met de minste uren heeft gewerkt. Ouders hebben dan bij dagopvang (tot en
met 4 jaar) recht op een toeslag voor 140 procent van de werkuren van de minst
werkende partner. Hierbij is rekening gehouden met reistijd en pauzes van de
ouders.

Voor schoolgaande kinderen (4 tot en met 12 jaar) kunnen ouders 70 procent van
de uren declareren. Deze kinderen maken namelijk minder gebruik van opvang,
omdat ze ook naar school gaan. Ook hierbij is rekening gehouden met reistijd en
pauzes van de ouders.

4 Uitkering

Uitkeringen als de AOW, ANW, WW, bijstand, WIA, WAO en Wajong gaan vanaf 1
januari omhoog. Dat komt doordat deze uitkeringen zijn gekoppeld aan het
minimumloon. Dat stijgt van 1.435,20 euro naar 1.446,60 euro.

AOW'ers krijgen er in 2012 tussen de 7 en 14 euro netto per maand bij. Hoe hoog
dat bedrag precies is, hangt af van de persoonlijke situatie.

De WW, WIA en WAO worden verhoogd met 0,79 procent. De absolute stijging is
lastiger aan te geven, omdat die nog meer dan bij de AOW afhangt van
persoonlijke omstandigheden. Zo maakt het bijvoorbeeld uit hoe hoog het inkomen
was voordat iemand een uitkering kreeg.

Jongeren kunnen in tegenstelling tot nu het geval is op hun 21ste weer bijstand
krijgen, dit jaar moesten ze daarvoor 27 jaar zijn. Maar de huishoudtoets wordt
ingevoerd: achter één voordeur mogen uitkeringen niet worden 'gestapeld'. Geen
uitkering dus voor wie thuis woont bij een ouder met een uitkering. Voor de
Wajong geldt een uitzondering.

De bijstandsuitkeringen voor samenwonenden tussen de 21 en 65 jaar wordt
1.336,42 per maand, inclusief vakantiegeld. Deze uitkering is 16,57 euro hoger
dan in 2011. Voor samenwonenden met kinderen komt daar nog kinderbijslag bij.
Alleenstaande ouders krijgen er 11,59 euro bij en komen uit op 935,49 euro per
maand, exclusief kinderbijslag. Alleenstaanden tussen de 21 en 62 krijgen 668,21
per maand (plus 8,28 euro). Alleenstaanden en alleenstaande ouders kunnen een
toeslag krijgen als ze geen (woon)kosten kunnen delen met een ander.

4 Werkgevers

Voor werkgevers valt de schade mee. De gemiddelde sectorpremie waarmee
werkgevers meebetalen aan de werkloosheidsuitkeringen daalt iets, van 1,9 naar
1,84 procent. De algemene opslag voor de verplichte werkgeversbijdrage
kinderopvang wordt verhoogd van 0,34naar 0,50 procent.

De werkgeversbijdrage aan de ZVW daalt van 7,75 naar 7,1 procent.

Het kabinet schrapt 7 van de 22 rijksbelastingen, zoals de
verpakkingenbelasting, afvalstoffenbelasting en grondwaterbelasting. Dat
betekent een administratieve lastenverlichting van 28 miljoen euro voor het
bedrijfsleven.

Voor innoverende bedrijven komt er meer belastingaftrek voor de kosten en
investeringen die zij maken bij onderzoek en ontwikkeling voor nieuwe producten.
Hiervoor is 250 miljoen euro beschikbaar, oplopend naar 500 miljoen in 2014.

Pensioenen

Omdat veel pensioenfondsen onvoldoende vermogen hebben en de rente laag is
gebleven, is de verwachting dat premies in veel sectoren zullen stijgen. De
meeste premies voor 2012 zijn nog niet bekend.

Ook komen er extra maatregelen tegen fraude. De succesvolle inzet van de
automatische nummerplaatherkenning geldt straks voor alle belastingen. Nu kan
iemand alleen staande gehouden worden als de motorrijtuigbelasting niet is
betaald.

In lijn met het cultuurbeleid worden bedrijven gestimuleerd geld te geven aan
cultuur. Het totaal dat als gift mag worden afgetrokken van de belasting stijgt
van 10 naar 50 procent van de winst. Er zit wel een maximum aan: 100.000 euro.
Ook komt er een bonus om giften aan anbi's (algemeen nut beogende instellingen)
te stimuleren.

Met dank aan de Belastingdienst, Independer, de Sociale Verzekeringsbank en de
ministeries van Sociale Zaken en Werkgelegenheid en Financiën.

LOAD-DATE: December 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               6 of 200 DOCUMENTS



                                 de Volkskrant

                           28 december 2011 woensdag

Gezag is vooral nodig voor anderen;
analyse autoriteit van 'kleine leiders' voor burgers niet meer vanzelfsprekend

BYLINE: Peter Giesen

SECTION: Ten Eerste; Blz. 4

LENGTH: 791 woorden


Het onderwerp leent zich uitstekend voor alarmerende berichten: 'steeds meer'
hulpverleners worden het slachtoffer van geweld. Toch is het niet waar. Het
aantal slachtoffers is de afgelopen jaren juist enigszins gedaald, blijkt uit
het onderzoek van het bureau DSP in opdracht van het Ministerie van Binnenlandse
Zaken.

Het geweld tegen hulpverleners raakt echter een gevoelige snaar. De incidenten
zijn schokkend: een ambulanceverpleegkundige die een gewonde probeert te helpen
en als dank wordt uitgescholden, met de dood bedreigd of geslagen. Dat het
aantal incidenten iets is afgenomen, doet daar weinig aan af.

Maar het geweld tegen hulpverleners appelleert ook aan een diepere angst voor
een maatschappelijke chaos. Het laat de keerzijde zien van een gedemocratiseerde
samenleving waarin burgers steeds mondiger zijn geworden. Die mondigheid heeft
grote voordelen, maar gezagsdragers zijn steeds meer onder druk komen te staan.

Onder de noemer 'geweld tegen hulpverleners' gaat een grote variëteit aan daders
schuil, van dronken uitgaansjeugd tot criminele randgroepen. Maar veel zaken
hebben een gemene deler: de erosie van gezag. We leven in een nieuwe fase van de
democratie, stelt de Amsterdamse hoogleraar burgerschapskunde Evelien Tonkens.
Tot de jaren zestig hadden sommige mensen gezag op basis van opleiding en
klasse. Daar ontstond terecht protest tegen, aldus Tonkens. Het gezag moest
oprotten. Maar in sommige situaties is gezag nu eenmaal noodzakelijk. In de
hedendaagse democratie spelen we een rollenspel, waarin sommige burgers
tijdelijk de rol van leider spelen, bijvoorbeeld als politieman of
ambulancebroeder die een incident op straat moet oplossen. Burgers moeten deze
'kleine leiders' gehoorzamen, aldus Tonkens. Dat is echter niet zo eenvoudig,
omdat hun gezag niet vanzelfsprekend is.

Vroeger durfden mensen de kennis van de ambulancebemanning niet eens in twijfel
te trekken, zegt een chauffeur in een veldonderzoek van de socioloog Marieke
Boele van Hensbroek bij de ambulancedienst in Utrecht. 'Tegenwoordig staan ze
allemaal commentaar te leveren en weten ze het beter', aldus de chauffeur.
Patiënten eisen dat de ambulance snel komt en dat de bemanning de zorg biedt die
in hun ogen adequaat is. Boele van Hensbroek geeft het voorbeeld van een vrouw
die hartproblemen zou hebben. De ambulancebemanning oordeelt echter dat zij
dronken is en hyperventileert. Opname in het ziekenhuis is niet nodig. De
familie denkt daar anders over en begint te schelden, te dreigen en met huisraad
te gooien.

Veel wordt verklaard door alcohol en drugs en de stress die ontstaat als een
dierbare ziek of gewond is. 'Als hij doodgaat, maak ik jullie ook dood', zei de
broer van een neergestoken jongen in Amsterdam-West tegen de bemanning van een
ambulance. Het incident leidde in 2009 tot een staking bij de ambulancedienst.

Het is merkwaardig dat er zo veel incidenten gebeuren in een land dat zich zo
druk maakt over normen en waarden. Natuurlijk is er een kleine groep asocialen
die veel overlast veroorzaakt. Maar er kleeft ook iets dubbelzinnigs aan het
gedrag van menige burger. Hij zal de noodzaak van gezag onderschrijven, maar
vooral voor andere mensen. Als hij zelf met gezag wordt geconfronteerd, begint
hij te onderhandelen en zich te beroepen op bijzondere omstandigheden.

Curieus is bijvoorbeeld het gedrag van omstanders, observeerde Boele van
Hensbroek. Een ambulanceverpleegkundige zette een patiënt op een bankje om hem
beter te kunnen onderzoeken. Een nieuwsgierige omstander ging naast de patiënt
zitten, om het beter te kunnen zien. Toen de ambulancebroeder hem wegstuurde,
diende hij een klacht in wegens onbeschofte bejegening.

Het is niet zo heel eenvoudig om het geweld tegen hulpverleners terug te
dringen. Jaren van maatregelen hebben slechts bescheiden resultaten gebracht,
blijkt uit het onderzoek van DSP, die ver achterbleven bij de streefcijfers.
Soms werkt een slimme aanpak: bij het Medisch Centrum Haaglanden daalde de
agressie toen patiënten beter werden voorgelicht over de wachttijden. Soms werkt
een strengere aanpak: tijdens de jaarwisseling van 2010 naar 2011 bleef het
rustiger dan in de jaren daarvoor. Het kabinet zet in op harde maatregelen.
Agressie tegen politiemensen, brandweerlieden en andere publiek hulpverleners
wordt nu drie keer zo zwaar bestraft als agressie tegen een gewone burger.

Die 'keiharde aanpak' geniet grote maatschappelijke steun, maar het is maar de
vraag of zij ook effectief is. Veel daders zijn zo dronken, stoned of opgefokt
dat zij geen rationele afweging maken. Bovendien zullen schokkende incidenten
breed worden uitgemeten in de media, waardoor de angst voor een onbeheersbare
samenleving zal blijven bestaan.

Het is maar de vraag of keiharde aanpak effectief is

LOAD-DATE: December 27, 2011

LANGUAGE: DUTCH; NEDERLANDS

GRAPHIC: Een poster van de nieuwe SIRE-campagne 'Handen af van onze
hulpverleners'.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               7 of 200 DOCUMENTS



                                 de Volkskrant

                           24 december 2011 zaterdag

'Gefeliciteerd, u bent rijk en zult nog veel rijker worden'

BYLINE: Door Yvonne Hofs

SECTION: Economie; Blz. 22

LENGTH: 1734 woorden


De kloof tussen arm en rijk is in bijna alle rijke landen groter geworden. Deze
toenemende denivellering is een van de oorzaken van de crisis. Door Yvonne Hofs

In september 2005 doet het woord 'plutonomie' zijn intrede in de Engelse
woordenschat. De Amerikaanse zakenbank Citigroup gebruikt de term voor het
eerst, in een mailing aan zijn rijkste klanten. 'De wereld verdeelt zich in twee
blokken plutonomieën, economieën die drijven op de rijken, en de rest'.

Citigroup verwijst naar cijfers die aantonen dat de inkomensongelijkheid in de
Verenigde Staten, de grootste plutonomie ter wereld, sinds de jaren tachtig
sterk is toegenomen. De Amerikaanse Rekenkamer presenteerde in oktober 2011
nieuwe cijfers over de groeiende inkomenskloof. Het netto besteedbaar inkomen
van de 1 procent rijkste Amerikanen is tussen 1979 en 2007 met 275 procent
gestegen. De 20 procent armste Amerikanen kreeg er maar 18 procent bij. Over de
hele linie geldt: hoe meer men verdiende in 1979, hoe sterker het inkomen
sindsdien omhoog is gegaan.

Citigroup ziet deze ontwikkeling in 2005 en 2006 niet als problematisch.
Integendeel, de bank spiegelt zijn clientèle, de plutonomen, een nog
goudgerander toekomst voor. 'Hoewel ze al in glanzende vorm verkeren, zullen
kapitalisten de komende jaren wereldwijd een nog veel groter deel van de koek in
handen krijgen. Kapitalisten profiteren disproportioneel van de globalisering en
de stijging van de productiviteit, ten koste van de arbeiders.' Karl Marx had
het niet treffender kunnen verwoorden.

Het 'gefeliciteerd, u bent rijk en zult nog veel rijker worden'-memo van
Citigroup was uiteraard niet voor buitenstaanders (lees: niet-rijken) bedoeld.
Filmmaker Michael Moore wist er op de een of andere manier de hand op te leggen
en wapperde er verontwaardigd mee in Capitalism A love story, zijn documentaire
over de uitwassen van het marktkapitalisme. Citigroup was ernstig in
verlegenheid gebracht, maar als beleggingsanalyse (en zo was het memo bedoeld)
valt er weinig tegen in te brengen. De denivellering die de bank beschrijft, zet
zich ondanks de crisis voort. De rijken worden nog altijd rijker.

De inkomensverdeling is het scheefst in de Verenigde Staten, maar het gat tussen
rijk en arm is sinds de jaren tachtig in bijna alle ontwikkelde landen groter
geworden. Ook in Nederland, een van de meest egalitaire landen ter wereld. De
OESO (Organisatie voor Economische Samenwerking en Ontwikkeling) heeft berekend
dat het inkomen van de rijkste 10 procent Nederlanders tussen 1985 en 2008 met
gemiddeld 1,6 procent per jaar steeg, terwijl het minst welvarende tiende cohort
het moest doen met een gemiddelde stijging van 0,5 procent.

Deze toenemende denivellering in de rijke landen is volgens de meeste economen
wel degelijk een probleem. Uit arbeidsmarkt- en inkomensgegevens blijkt dat
steeds meer mensen het gelag betalen voor een welvaartsgroei waar steeds minder
mensen van profiteren. De OESO waarschuwde begin december voor de negatieve
gevolgen van inkomensongelijkheid. De Europese Commissie trok vorige maand
grotendeels dezelfde conclusies.

Om te beginnen wordt de correlatie tussen opleiding en inkomen wereldwijd steeds
groter. Dat is het gevolg van de technologische (computer)revolutie en de
globalisering. Productiewerk in fabrieken dat vroeger door laaggeschoolde
arbeiders werd gedaan, wordt overgenomen door machines of overgeplaatst naar
lagelonenlanden. Deze ontwikkeling is de afgelopen drie jaar, als gevolg van de
economische crisis, zelfs versneld. De OESO legt een verband met de
globalisering, die het bedrijven gemakkelijker maakt banen over te hevelen naar
lagelonenlanden. De globalisering leidt ook tot migratie, waardoor
laagopgeleiden in rijke landen concurrentie krijgen van immigranten die lagere
looneisen stellen.

Andere factoren die de inkomenskloof hebben verbreed, zijn de sterke
deregulering van het bedrijfsleven, de financiële sector en de arbeidsmarkt en
de versobering van sociale voorzieningen (waar vooral lage inkomens gebruik van
maken). Regeringen in het Verenigd Koninkrijk (Thatcher) en de VS (Reagan), die
het marktkapitalisme een warm hart toedroegen, namen hierbij begin jaren tachtig
het voortouw. Zij beperkten de rechten van werknemers en gaven ondernemers meer
ruimte, en zij verlaagden de belastingen voor de rijken. Flexibilisering van de
arbeidsmarkt is inmiddels in heel Europa een thema, zie de sterke groei van het
aantal zzp'ers in Nederland.

Middenklasse

In het rapport van de Europese Commissie staat een grafiek (zie hiernaast)
waaruit blijkt dat tussen 2008 en 2010 de werkgelegenheid in alle loonschalen
daalde, behalve in de groep van 20 procent best betaalde banen. Daar nam de
werkgelegenheid ondanks de crisis juist toe. Deze nieuwe banen zitten vooral in
kennisintensieve bedrijfstakken.

De Commissie concludeert dat de Europese bevolking massaal naar school moet, om
te kunnen voldoen aan de hoge eisen die de westerse arbeidsmarkt tegenwoordig
aan werknemers stelt. Zij gaat hiermee voorbij aan het feit dat niet iedereen
het in zijn mars heeft om doctorandus of ingenieur te worden.

De OESO noemt het zorgwekkend dat niet alleen diplomalozen buitenboord dreigen
te vallen, maar ook de iets beter geschoolden. Op de arbeidsmarkt is namelijk
niet alleen sprake van een toenemend verschil tussen de hoogste en de laagste
salarissen, maar ook van polarisatie. Dat wil zeggen dat qua werkgelegenheid
niet de onderklasse, maar de middenklasse de hardste klappen krijgt. Zowel in de
VS als in Europa daalt het aantal banen voor middelmatig opgeleiden (in
Nederland mbo-niveau) harder dan dat van laagopgeleiden. Aspergestekers,
schoonmakers, hamburgerserveersters, vakkenvullers, winkelmeisjes  aan dat soort
ongeschoolde banen blijft behoefte bestaan. Het is laaggeschoolde
dienstverlening die een machine niet kan uitvoeren. Wel staan de salarissen van
deze mensen onder druk, onder meer vanwege de concurrentie van migranten uit
armere landen.

Maar kantoorklerken, metaalarbeiders, lassers, bouwvakkers, en kleine winkeliers
zijn steeds minder gewild. Een administratief medewerker moet gemiddeld veel
meer kunnen dan vroeger om zijn of haar baan te kunnen uitoefenen. Goed met
computers kunnen omgaan bijvoorbeeld, in plaats van formulieren invullen en in
mappen schuiven. Technische medewerkers in een fabriek moeten steeds meer
specialistische vaardigheden bezitten. Het grove, eenvoudiger werk wordt
tegenwoordig door machines gedaan.

Schuldenberg

Dat zo veel mensen uit de middenklasse naar de onderklasse terugvallen, is ook
een gevolg van de enorme schuldenberg die de midden- en onderklasse in de VS de
laatste decennia hebben opgebouwd. En die schuldenberg is weer het gevolg van de
toegenomen kloof tussen arm en rijk, stellen diverse economen die de relatie
tussen armen en rijken in de VS hebben onderzocht.

Sommigen, onder wie Nobelprijswinnaar Paul Krugman, menen dat de gestegen
inkomensongelijkheid sinds de jaren tachtig een van de hoofdoorzaken is van de
huidige economische crisis. De consumptie van de lagere inkomensgroepen is
namelijk minder teruggelopen dan hun relatieve inkomen. Ze gingen boven hun
stand leven. Sociaal-economen verklaren dit met het 'Keeping up with the
Jones'-effect. Mensen hebben moeite een welvaartsdaling onder ogen te zien. Dat
heeft te maken met statusgevoeligheid. Men wil ten minste hebben wat de buurman
heeft. Om Marx te citeren: 'Een huis kan klein zijn, of groot: zolang het maar
even groot is als de huizen ernaast, voldoet het aan de sociale normen van een
adequaat onderkomen. Maar als er naast het kleine huis een paleis verrijst,
krimpt het kleinste huis ineen tot een hutje. Het kleine huis maakt dan voor
iedereen zichtbaar dat de bewoner ervan sociaal-maatschappelijk niet meetelt.'
Dit effect wordt vergroot door de moderne technologie. Via internet, televisie,
glossies en andere media worden mensen veel vaker geconfronteerd met de
levensstijl van de rich and famous. De commercie voedt de consumptiedrang van
Jan Modaal met reclame voor dure merkkleding en accessoires, waarin beroemde
sporthelden en filmsterren figureren.

De enige manier om een levensstandaard te behouden als het relatieve inkomen
daalt, is schulden te maken. Dit hebben Amerikaanse consumenten de afgelopen
jaren dan ook massaal gedaan. De Amerikaanse economen Michael Kumhof en Romain
Rancière, en ook anderen, stellen dat grote inkomensongelijkheid de kans op het
ontstaan van financiële crises vergroot, omdat inkomensongelijkheid modale en
ondermodale inkomens dwingt schulden te maken om hun levensstandaard te
behouden. De Amerikaanse politiek zou bijvoorbeeld het kopen van huizen fors
hebben gesubsidieerd om de middeninkomens (een grote kiezersgroep) te paaien.
Democraten deden dat uit een soort rechtvaardigheidsgevoel en Republikeinen
omdat ze dachten dat huiseigenaren eerder op de Republikeinse partij zouden
stemmen dan huurders.

Intermediairs

De rijken hadden er ook belang bij dat de armen schulden maakten. Zij leenden
hun overtollige vermogen uit aan de armen tegen een mooie rente. De financiële
sector heeft zijn sterke groei mede te danken aan de groeiende inkomenskloof.
Banken zijn intermediairs voor rijken die hun geld aan armen uitlenen.

De opbouw van schulden van huishoudens is sterk gecorreleerd aan groeiende
inkomensongelijkheid, toonden de economen Kumhof en Rancière dit jaar aan. Zij
vergeleken de ontwikkeling in de decennia voor de grote recessie van 1929 en de
decennia voor 2008. Deze vertoonden een opvallende gelijkenis in hun patroon
(zie grafiek). Zowel de huishoudschulden als het aandeel van het nationaal
inkomen dat de rijkste 5 procent van de bevolking opeiste, steeg in de aanloop
naar 1929 en 2008 naar recordhoogte. De schuldenlast per huishouden verdubbelde
in die periode en het aandeel van de rijksten in de nationale economie steeg in
beide perioden met ongeveer eenderde.

Dit gaat op de lange duur verkeerd, omdat de lagere inkomens in een soort
piramidespel belanden (steeds meer schulden, dus steeds meer rentelasten,
terwijl het inkomen relatief gezien daalt). Op een gegeven moment kunnen de
lagere inkomens hun schulden niet meer voldoen. Dat is precies wat er gebeurde
op de Amerikaanse huizenmarkt in 2007 en wat de aanzet gaf tot de kredietcrisis
van 2008.

Kapitalisten profiteren disproportioneel van globalisering en de stijging van de
productiviteit Amerikaanse zakenbank Citigroup in memo aan rijke klanten, 2005

LOAD-DATE: December 23, 2011

LANGUAGE: DUTCH; NEDERLANDS

GRAPHIC: Villa in Miami, Florida. Het netto besteedbaar inkomen van de 1 procent
rijkste Amerikanen is tussen 1979 en 2007 met 275 procent gestegen. De 20
procent armste Amerikanen kreeg er 18 procent bij. Foto Look/HH

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               8 of 200 DOCUMENTS



                                 de Volkskrant

                           21 december 2011 woensdag

Burger ziet zijn leefwereld bedreigd

SECTION: Opinie en Debat; Blz. 30

LENGTH: 1010 woorden


GLOBALISERING De links-rechts retoriek biedt geen oplossing voor de burger die
zijn wereld ten onder ziet gaan aan mondiale fenomenen.

In de loopgravenoorlog tussen de linksmens en de rechtsmens, kan alles
aanleiding geven tot kortstondige oplevingen van het strijdgewoel. Het KNMI, de
euro of de kunst, de rechterlijke macht, het omroepbestel of de
hypotheekrenteaftrek: veel maatschappelijke kwesties verzanden vroeg of laat in
het moeras van linkse elite versus rechtse onderbuik.

Het moddervechten beperkt zich allerminst tot de politieke arena. Vanuit de
schutterputjes van het internet bestoken de linker- en rechterflank elkaar
dagelijks met ideologisch geladen blindgangers.

Dergelijke digitale schermutselingen worden geflankeerd door wijdverbreide
analoge gevechten. De wekelijkse exercities van Thomas von der Dunk en Bert
Brussen in de Volkskrant zijn daar een mooi voorbeeld van; deze columns zijn
leerzame illustraties van de wijze waarop beide kampen manoeuvreren en de wapens
hanteren. Niet alleen het virtuele voetvolk kan daar iets van opsteken, maar ook
al diegenen die nu of later het verloop van de slag hopen te duiden.

Valt er, dwars door het wapengekletter heen, iets zinnigs over deze veldslag te
zeggen? Misschien wel. Wat opvalt, is dat er aan het front geen noemenswaardige
bewegingen zijn te bespeuren. Natuurlijk, de horden ter rechterzijde hebben met
wisselend succes gaten geschoten in het wereldbeeld waarachter de meute ter
linkerzijde zich heeft verschanst. De stellingen aldaar staan onder druk, maar
de posities die de troepen over en weer innemen wijzigen zich niet of
nauwelijks; men graaft zich eerder dieper in de eigen gelederen in.

Im Westen nichts Neues  Zou het kunnen dat deze ideologische stellingenoorlog,
deze eeuwige herhaling van zetten, een uitputtingsslag voorstelt die zijn
voltooiing nadert? Is de steeds sleetser wordende links-rechts retoriek een
teken van haar verschraling? Zoveel is zeker: de retorische hulpeloosheid van
het huidige politieke discours gaat gepaard met ondermijningen van buitenaf. De
financieel-economische crisis zal het politieke landschap nietsontziend
omploegen. Dat in Griekenland en Italië technocraten de dienst uitmaken, mag een
democratisch tekort heten, het is tevens een teken dat het haperende
kapitalistische systeem de grasmaaier grondig over het traditionele
partijpolitieke grasveld weet te halen.

Dan bestaat er nog zoiets als de milieuproblematiek. Ook hier manifesteert zich
een systeemcrisis die zich niets aantrekt van oude politieke scheidslijnen. Of
men zich nu links of rechts van het politieke spectrum waant, de maatregelen die
op dit gebied genomen moeten worden, zullen de ideologische verschillen
uiteindelijk doen verbleken.

Door de mens in gang gezette processen, of ze nu materieel of fysisch van aard
zijn, zoeken overal de grenzen van het mogelijke op en stellen de
werkelijkheidszin van politici op de proef. Die werkelijkheid vraagt om
oplossingen die niet kunnen worden gestoeld op de klassieke uitgangspunten van
de grote emancipatorische bewegingen, zoals het liberalisme en het socialisme.
De mondiale vermarkting en vervuiling van onze leefwerelden zorgen voor nieuwe
breuklijnen, hoe weerbarstig de oude kloof tussen links en rechts ook mag
lijken.

De opkomst en het succes van Henk en Ingrid als politieke metafoor illustreert
goed dat de links-rechts retoriek obsoleet is. Ga maar na: Henk en Ingrid,
veelal voormalige PvdA-stemmers, trekken zich niets aan van de traditionele
partijpolitieke lijnen. Zij zoeken een veilig heenkomen zowel bij partijen die
als uiterst links (SP) of uiterst rechts (PVV) te boek staan, maar die in feite
vooral behoudend zijn en hun succes danken aan de suggestie dat mondiale
problemen met lokale oplossingen kunnen worden verholpen De categorisering in
termen van links en rechts, is goeddeels misleidend. De hedendaagse
maatschappelijke frictie wordt veroorzaakt door twee andersoortige ismen:
lokalisme versus globalisme.

Lokale leefwerelden en modale inkomens versus mondiaal niemandsland en
onzichtbaar kapitaal. Bestendige woon- en leefomgevingen contra een vloeibare en
virtuele werkelijkheid. De primaire zorg van Henk, Ingrid of Joe the Plummer is
niet ideologie, maar de leefbaarheid van de plek die ze bewonen. Net als het
merendeel van de mensheid socialiseren en consumeren zij binnen huiselijke,
lokale of regionale kring. Daar worden identiteiten gevormd, gewoonten en
gebruiken krijgen hier hun beslag. Het is precies deze alledaagse leefervaring
die onder druk staat, zeker voor degenen met een modaal inkomen. Mondiale
fenomenen, even vloeibaar als onzichtbaar, zijn een reële bedreiging voor Joe en
zijn Nederlandse evenknie Henk.

Inkomen, pensioen en huis zien zij langzaam wegdrijven op wereldwijde
geldstromen. Ze slaan politici gade die zich laten tuchtigen door een even
anoniem als internationaal kapitaalwezen, die de schulden vervolgens op hen
afwentelen en daarmee bijdragen aan de ontmanteling van hun leefwerelden.
Kortom, de veelbezongen global village is voor hen een onwerkbare illusie en
valse leugen gebleken. Slechts voor degenen die de wereld als hun werkterrein
beschouwen diplomaten, speculanten en ontwikkelingswerkers zijn mondiale
ontwikkelingen een uitdaging. Voor de overige 99 procent blijft er niets anders
over dan zich hartgrondig te verzetten tegen de desintegratie van hun directe
leefomgeving.

Het krampachtige gevecht tussen de linksmens en de rechtsmens is een schijn- en
achterhoedegevecht. Het getuigt van de eeuwige reflex om in tijden van
onzekerheid terug te grijpen op wereldbeelden die houvast bieden. Maar het
spanningsveld tussen mondiale vraagstukken en lokale belangen onttrekt zich aan
de ideologische tegenstellingen van weleer. Pragmatici die als ware
evenwichtkunstenaars het strak gespannen koord op kousenvoeten weten te
bewandelen: dat is het politieke profiel van de toekomst. Kortom, het wordt tijd
de oude loopgraven te verlaten. Ze belemmeren niet alleen het uitzicht, ze staan
bovendien op instorten.

HANS SCHNITZLER is publicist en filosoof.

LOAD-DATE: December 20, 2011

LANGUAGE: DUTCH; NEDERLANDS

GRAPHIC: Hans Wiegel en Joop den Uyl, 27 april 1982. Foto Dick Coersen / ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                               9 of 200 DOCUMENTS



                                 de Volkskrant

                            20 december 2011 dinsdag

Het kwaad in de gewone man Theater;
Schaubõhne berlijn Edward II door ivo van hove

BYLINE: Van onze correspondent Merlijn Schoonenboom

SECTION: V Opening; Blz. 8

LENGTH: 660 woorden


Van onze correspondent

Merlijn Schoonenboom

BERLIJN Alleen mannen zijn het, acht jongemannen. Soms zijn ze naakt, samen
onder de douche; dan weer gescheiden van elkaar in gevangeniscellen of vechtend,
moordend. Voor de Schaubõhne in Berlijn ensceneert Ivo van Hove het 16de-eeuwse
koningsdrama Edward II van Christopher Marlowe in een hedendaagse gevangenis.

Edward II is Van Hoves tweede productie binnen een langer samenwerkingsverband
met de Schaubõhne. Van Hove, artistiek leider van Toneelgroep Amsterdam, wilde
dit stuk van Shakespeares tijdgenoot al langer ensceneren, zegt hij na de
laatste repetitie, vlak voor de premiÛre afgelopen zaterdag. Nu hij het hier kon
doen, zag hij direct de mannengevangenis voor zich als locatie, ook al blijft de
originele 16de-eeuwse tekst behouden.

Kil en hard oogt de ruimte. Cellen staan opgesteld, een videoscherm hangt
erboven. Koning Edward is 'toevallig verliefd' op zijn gunsteling Gaveston, zegt
Van Hove, maar het drama ontstaat pas omdat de koning zijn taak daardoor niet
kan uitvoeren. Het hof komt tegen hem in opstand. Edward wordt in een bloedige
strijd afgezet, onthoofd, en zijn zoon komt aan de macht.

Vaak is de mogelijke homoseksualiteit van Edward aanleiding voor regisseurs om
dit stuk te spelen. Voor Van Hove is het echter 'vaak verkeerd begrepen als een
stuk over homoseksualiteit'. Het is volgens hem veel meer een stuk over macht,
over oorlogen en drift.

Volgens Van Hove is het drama 'herkenbaar' voor de huidige maatschappij. 'In dit
stuk wordt geweld met geweld bestreden. Je ziet dat in landen als Syrioe, maar
ook bij westerse democratieoen, zoals bij Guantanamo Bay.'

Alleen de gevangenisbewaarder, die bijna iedereen doodt, gaat aan het eind naar
huis, waar zijn vrouw hem het eten opdient. Een symbolisch slot, zegt Van Hove,
want: 'In de meest alledaagse man zit het grootste kwaad.'

De band met de Schaubõhne, ©©n van de vier grote staatstheaters in Berlijn,
bestaat nu twee jaar. Van Hove zal het ene jaar een regie in Berlijn doen, het
andere jaar doet Schaubõhne-regisseur Thomas Ostermaier een regie in Amsterdam.
Die uitwisseling bestaat bij Toneelgroep Amsterdam ook met de Nederlandse
regisseur Johan Simons van de Mõnchner Kammerspiele.

Van Hove roemt de theatertraditie in Duitsland, waar zelfs politici in het
weekend vaak in de theaters te zien zijn. 'Cultuur wordt in Duitsland niet ter
discussie gesteld, terwijl de politiek in Nederland neerbuigend tegenover
cultuur doet.'

Een groot verschil tussen de speelstijlen ziet hij overigens niet tussen de
Schaubõhne en Toneelgroep Amsterdam. De Schaubõhne is een 'acteurstheater', en
dat is precies wat bij zijn eigen stijl past. 'Dit theater past bij mij'.

Slechte ontvangst

Er lopen momenteel twee theaterproducties met een Nederlands tintje in Berlijn.
Kan Der letzte Vorhang, de Duitse versie van het door Maria Goos geschreven stuk
Doek!, op grote waardering bij de recensenten rekenen, de besprekingen van Ivo
van Hoves enscenering van Edward II zijn zeer kritisch.

Een lichtpuntje is te vinden in de landelijke krant Die Welt. De spelers worden
weliswaar als 'volledig ongeloofwaardig' gezien, en de voorstelling als 'een
hedendaagse enscenering in de slechtste zin van het woord'. Maar als Edward II
eindelijk onthoofd wordt, voelt de recensent toch sympathie voor het personage.
'Aan het eind is men bijna vergeten wat voor een middelmatig clich©moderne
opvoering men hier, over twee uur uitgesmeerd, heeft bijgewoond.'

De lokale kranten zijn nog kritischer. De Berliner Morgenpost vecht tegen het
inslapen, omdat alles gelijkvormig is gemaakt. De Berliner Zeitung en der
Tagesspiegel zien de gevangenis als clich©, bedoeld om 'de soms meer, soms
minder natte mannenlichamen te tonen'.

Volgens der Tagesspiegel is de onderliggende gedachte over 'macht' en 'geweld'
de auteur vermoedt verwijzingen naar Foucault en Hannah Arendt slechts een
voorwendsel voor Van Hove om het publiek zijn pompeuze 'homofolterkelder' binnen
te leiden.

LOAD-DATE: December 19, 2011

LANGUAGE: DUTCH; NEDERLANDS

GRAPHIC: ScÛne uit Edward II door Schaubõhne Berlin. Foto Jan Versweyveld

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              10 of 200 DOCUMENTS



                                 de Volkskrant

                           17 december 2011 zaterdag

Iedereen neemt toch gezondheidsrisico's

BYLINE: Door Peter Giesen

SECTION: Het Vervolg; Blz. 6

LENGTH: 2219 woorden


interview De filosoof Rutger Claassen is geen voorstander van de vettaks, maar
vindt wel dat de overheid mensen mag aanspreken op onverantwoord gedrag. 'Ik zie
meer in een zacht paternalisme.' Door Peter Giesen

Ieder mens heeft het recht zich klem te eten aan kroketten, chips en
negerzoenen. Verstandig is het niet, maar onze vrijheid is niets waard als we
geen onverstandige keuzes meer mogen maken, zegt de filosoof Rutger Claassen.

De vraag of de staat zich mag bemoeien met het eetgedrag van de burger komt aan
de orde in zijn recente boek Het Huis van de Vrijheid. Claassens ideaal is de
autonome burger, die zelf beslist hoe hij zijn leven wil inrichten. Een slechte
gezondheid beperkt iemands vrijheid, zeker als er een verslaving in het spel is.
Daarom mag de staat een burger helpen om gezonder te leven, bijvoorbeeld door
een cursus stoppen met roken te betalen. Maar als een zware roker daar geen zin
in heeft, moet hij met rust worden gelaten, zegt Claassen, docent politieke
filosofie aan de Universiteit Leiden.

Het vraagstuk is actueel: afgelopen week constateerde de Raad voor de
Volksgezondheid dat het verschil in gezondheid tussen hoger en lager opgeleiden
is toegenomen. Lager opgeleiden roken en drinken meer, en eten vetter. Daarom
pleitte de raad voor een 'vettaks' op ongezonde producten. Ook wil de raad meer
geld voor preventie. Minister Schippers van Volksgezondheid ziet daar weinig in.
Gezond leven is een individuele verantwoordelijkheid, vindt ze. Daarom
verdwijnen preventieprogramma's bijvoorbeeld een cursus stoppen met roken uit
het basispakket van de zorgverzekering. Ook stopt ze subsidies aan
'betuttelende' campagnes tegen roken, drinken of andere ongezonde gewoonten.

Is een gezonde leefstijl een puur individuele verantwoordelijkheid?

'Het fundamentele probleem in deze kwestie is: kiezen mensen werkelijk voor een
bepaalde leefstijl of niet? Het antwoord lijkt er vaak een beetje tussenin te
hangen. Heel veel dingen doen we op basis van routinematig gedrag, een soort
automatische piloot. Bij veel mensen is niet meer duidelijk of ze er bewust voor
gekozen hebben die automatische piloot aan te zetten, of dat ze als een slaaf
achter hun calorische behoefte aan rennen, omdat het nu eenmaal diep in onze
genen is ingebakken om zo veel mogelijk vet zo snel mogelijk op te slaan. Ook de
sociale omgeving blijkt van sterke invloed op het eetgedrag van mensen.

'Mijn pleidooi is om dat op te helderen. Confronteer mensen: wat voor leefstijl
wil je nu eigenlijk? Een huisarts kan vragen: ben je willens en wetens te zwaar?
Heb je het ervoor over om tien jaar korter te leven of heb je er last van? Als
mensen hun leven willen veranderen, kun je ze helpen, bijvoorbeeld met een
cursus. Volgens mij is dat niet betuttelend, zolang mensen zelf aangeven hun
leven te willen veranderen. De volgende vraag is natuurlijk of je dat collectief
moet financieren. Dat is een lastiger kwestie.'

Het VVD-Kamerlid Mulder was daarover heel duidelijk: waarom moet de hardwerkende
Nederlander bloeden voor de slechte leefstijl van een ander?

'Toch vind ik het niet zo gek om het collectief te financieren, net zoals het
grootste deel van de zorg collectief gefinancierd wordt. Ik ben niet tegen eigen
verantwoordelijkheid, maar in de gezondheidszorg is het ondoenlijk om een
directe link te leggen tussen iemand levensstijl en de kosten die hij
veroorzaakt. We nemen allemaal gezondheidsrisico's, in een of ander opzicht.
Denk aan skivakanties, sportblessures, mensen die zo hard werken dat ze een
burn-out krijgen. Het idee van een collectieve zorgverzekering is toch dat we
solidair zijn met elkaar.'

Maar jagen die rokers, drinkers en dikzakken de andere Nederlanders niet op
kosten? Moet je daarom niet zeggen: laat ze meer zorgpremie betalen of een
hogere eigen bijdrage?

'Ik geloof niet dat ze meer kosten. De grootste kosten worden aan het eind van
het leven gemaakt, en qua kosten maakt het niet uit of dat einde eerder of later
komt. Maar zelfs als ongezonde mensen duurder zouden zijn, vind ik het nog een
moeilijke afweging. Je moet de collectieve kosten van de gezondheidszorg afwegen
tegen de vrijwillige beslissing van een individuele burger om ongezond te leven.
Ook dan zou ik die individuele keuze zwaarder laten wegen. We moeten mensen
helpen met gezond leven, maar ook hun vrijheid respecteren als ze daarvan niet
gediend zijn. Daardoor kun je ze ook beter motiveren als ze wel aan hun
gezondheid willen werken. Ze zullen zich meer inzetten, als het hun eigen keuze
was mee te doen aan programma's als 'stoppen met roken.'

Wat vindt u van de vettaks?

'Die benadeelt ook degene die af en toe een kroketje neemt en verder niet te dik
is. Zo'n belasting is heel ongericht. Dat wekt veel weerstand.'

Maar de overheid gebruikt toch wel vaker belastingen om gedrag te beïnvloeden.
Kijk naar de accijnzen op benzine, alcohol en tabak.

'Daarvoor geldt in feite hetzelfde. Een deel van die accijnzen dient natuurlijk
om de belastingbasis te verbreden, om niet alles uit de inkomstenbelasting te
halen. Maar als je zulke dingen belast, doe je dat altijd met paternalistische
argumenten. En voordat je tot paternalisme overgaat, moet je altijd nadenken of
er geen betere manieren zijn om je doel te bereiken. Ik zie meer in een zacht
paternalisme: de overheid helpt je een beter leven te leiden, met jouw eigen
instemming.

Rutger Claassen debuteerde in 2004 met Het Eeuwig Tekort, een bewerking van zijn
doctoraalscriptie over het onstilbare verlangen naar consumptie. Drie jaar
geleden promoveerde hij op een academische studie naar de morele grenzen aan
marktwerking. Het Huis van de Vrijheid is weer een boek voor een breder publiek.

Veel mensen geloven dat de vrijheid sinds de jaren zestig te ver is
doorgeschoten. Maar als de overheid nieuwe grenzen stelt, klinkt meteen het
verwijt van betutteling. Claassen analyseert dit thema aan de hand van heel
concrete kwesties, zoals het zeilmeisje Laura en het rookverbod in de horeca.
Maar ook: mag de overheid burgers tot duurzaam consumptiegedrag bewegen? En: mag
de overheid nieuwkomers dwingen tot integratie?

Claassen bouwt voort op het onderscheid tussen negatieve en positieve vrijheid,
in 1958 geformuleerd door de Engelse filosoof Isaiah Berlin. Negatieve vrijheid
is de afwezigheid van dwang, door de overheid of andere burgers. Volgens het
negatieve vrij heidsideaal garandeert de staat alleen de veiligheid op straat en
ordent hij de markt. Verder laat hij burgers zo veel mogelijk met rust. Sommige
burgers profiteren daar meer van dan andere. Hoe rijker, machtiger, gezonder en
beter opgeleid je bent, hoe gemakkelijker het doorgaans is om je leven vorm te
geven. De achterblijvers vinden veel meer obstakels op hun weg. Volgens de
aanhangers van het positieve vrijheids-ideaal moet de overheid deze obstakels zo
veel mogelijk opruimen, zodat iedereen even veel meesterschap over zijn leven
heeft.

Dat klinkt aantrekkelijk, stelde Berlin, maar positieve vrijheid is een
gevaarlijk ideaal. Het is immers de overheid die beoordeelt welke burgers
geholpen moeten worden bij het verwerven van de vrijheid, omdat ze niet helemaal
autonoom zijn. Dat opent de deur naar betutteling en bemoeizucht, zelfs naar
(gedwongen) heropvoeding en een totalitair systeem. Kortom, het ideaal van de
positieve vrijheid gaat al snel ten koste van de vrijheid zelf. Claassen:
'Berlin heeft gelijk dat dit gevaar dreigt, maar ik denk dat hij doorschiet.
Volgens mij zijn er genoeg mogelijkheden om burgers te helpen, zonder dat je
direct naar een totalitaire samenleving afglijdt. De overheid hoeft ook geen
visie op het goede leven te hebben. Ze moet niet tegen burgers zeggen: het goede
leven is christelijk, carrièregericht of ecologisch verantwoord. Het gaat om
iets anders. De overheid moet er vooral voor zorgen dat burgers zelf kunnen
kiezen hoe ze hun leven willen inrichten. Maar om mensen die autonomie te geven,
moet de overheid actie ondernemen.'

Grofweg zijn er drie benaderingen, zegt Claassen. De overheid kan zichzelf zo
klein mogelijk maken om de verantwoordelijkheid van de burger te benadrukken. De
overheid kan zich ook opstellen als een pastoor, die burgers voorschrijft hoe
zij moeten leven. Claassen kiest voor een tussenpositie: de overheid moet
burgers waar nodig beter toerusten om zelf keuzes te maken.

Hij erkent dat er soms een dunne lijn loopt tussen dit positieve vrijheids-
ideaal en een overheid die burgers wil voorschrijven hoe zij moeten leven. In
zijn boek geeft hij het voorbeeld van minister Rouvoet, die stelde dat burgers
die louter consumeren niet werkelijk vrij zijn. De ware vrijheid schuilt in het
helpen van de ander, aldus Rouvoet. 'Daarmee gaat hij voorbij aan het
vrijheidsbegrip. Echte vrijheid veronderstelt immers dat je er ook voor kunt
kiezen niet zorgzaam te zijn.'

Vond u het vorige kabinet, het 'VU-kabinet', betuttelend?

'Op een aantal terreinen wel. Bijvoorbeeld het algehele rookverbod in de horeca.
Waarom moeten alle cafés rookvrij worden, als een deel van de mensen vrijwillig
besluit dat ze willen roken in het café? Je moet er wel voor zorgen dat er voor
niet-rokers genoeg andere mogelijkheden zijn in de horeca. Wanneer dat het geval
is, schaden de rokers in hun eigen cafés niemand.'

Wat vindt u van het huidige kabinet? Is dat het kabinet van de negatieve
vrijheid?

'Ja, dat vind ik wel. Je ziet dat het duidelijkst bij de maatregelen rond het
persoonsgebonden budget en de sociale werkplaatsen. Juist op plaatsen waar
mensen uit de onderste lagen van de samenleving proberen hun leven zelf vorm te
geven, met behulp van de overheid, wordt gesnoeid. Dat vind ik echt
onbegrijpelijk. Er spreekt een visie uit waarin je veronderstelt dat mensen al
autonoom zijn en de overheid niets meer hoeft te doen om ze te helpen autonoom
te blijven. Dat vind ik te gemakkelijk.

'Juist als je oog hebt voor de zelfredzaamheid van mensen zou je voorzichtig
moeten zijn met zulke bezuinigingen. Maar er is een fixatie op het idee dat
zelfredzaamheid betekent: alles helemaal zelf doen. In mijn optiek is
zelf-redzaamheid iets waar de hele gemeenschap voor verantwoordelijk is. Die
gemeenschap omvat ook het individu zelf. Die heeft een belangrijke rol. Maar ook
iemands vrienden, familie, omgeving en soms ook de overheid hebben een rol te
spelen. Zie het als een orkest waarin ieder zijn partij blaast. Elke autonome
burger is een gemeenschappelijke prestatie van formaat.'

De staat is geen geluksmachine, zegt premier Rutte. Mensen moeten zelf in actie
komen, ook aan de onderkant van de samenleving.

'Als je uitsluitend in termen van negatieve vrijheid denkt, gooi je de diepere
betekenis van het vrijheidsideaal weg, als het spreekwoordelijke kind met het
badwater. Negatieve vrijheid is alleen maar waardevol omdat het mensen in staat
stelt zelf de regie over hun leven te nemen. Maar als je dat erkent, moet je ook
de stap maken naar positieve vrijheid. Om iets van hun leven te kunnen maken
hebben mensen ook bepaalde hulpbronnen nodig.'

Maar waar leg je de grens? Er zijn ook mensen die zulke hulpbronnen eigenlijk
niet nodig hebben, er passief van worden of er zelfs misbruik van maken.

'Klopt. Je moet eerst de piketpalen slaan. Dan zul je zien dat er een grijs
gebied is. Maar het feit dat er tussen dag en nacht een grijs gebied van
schemering zit, wil niet zeggen dat de concepten dag en nacht waardeloos zijn.
Natuurlijk is het lastig om het persoonsgebonden budget goed uit te voeren. Maar
dat is politiek: wat zijn de toegangsvoorwaarden, hoe bestrijden we fraude, hoe
zorgen we dat de regeling terecht komt bij de mensen waarvoor zij bedoeld is?
Het eist veel van de uitvoeringspraktijk. Nu wordt er vanwege fouten in de
uitvoering gezegd: we schaffen 90 procent van die regeling af.'

Vindt u dat de vrijheid in de samenleving te ver is doorgeschoten?

'Mijn ideaal van persoonlijke autonomie is een politiek ideaal. Dat betekent dat
geen enkele burger maximale vrijheid heeft, omdat je nu eenmaal samenleeft met
andere burgers. Natuurlijk zie ik ook gevallen waarin mensen die maximale
vrijheid wel claimen, door zich brutaal te gedragen in het verkeer of voor te
dringen in de rij. Maar aan de andere kant laat onderzoek steeds weer zien dat
Nederlanders veel vrijwilligerswerk en mantelzorg doen, en de gulste gevers aan
goede doelen zijn. Ouders blijken zelfs twee keer zo veel tijd aan hun kinderen
te besteden als in de jaren tachtig!

'De filosoof Michael Walzer zei: de klacht dat de vrijheid is doorgeschoten is
een permanente klacht van de liberale samenleving. Vanaf de Verlichting in de
18de eeuw zeiden mensen dat de samenleving te individualistisch was geworden.
Volgens Walzer moet je die klacht zien als een nuttige waarschuwing. Pas op,
wees je ervan bewust dat een vrije samenleving ook verantwoordelijkheden
schept.'

Rutger Claassen

1978

Geboren in Amsterdam

1996-2002

Studie rechten Utrecht

1997-20031997-2003

Studie filosofie Utrecht

2004

Boek Het Eeuwig Tekort

2003-2008

Docent filosofie Universiteit Utrecht

2008

Promotie Utrecht, over marktwerking in de zorg

2008

Docent politieke filosofie Universiteit Leiden

2011

Het Huis van de Vrijheid. Uitgeverij Ambo. 22,50 euro.

We moeten mensen helpen met gezond leven, maar op een manier die hun vrijheid om
niet mee te werken respecteert

Waarom moeten alle cafés rookvrij worden, als een deel van de mensen vrijwillig
besluit dat ze willen roken in het café?

LOAD-DATE: December 16, 2011

LANGUAGE: DUTCH; NEDERLANDS

GRAPHIC: Rutger Claassen: 'Een huisarts kan vragen: heb je het ervoor over om
tien jaar korter te leven?' Foto Mike Roelofs

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              11 of 200 DOCUMENTS



                                 de Volkskrant

                           17 december 2011 zaterdag

Een groot schilder in een andere tijd

BYLINE: Wieteke van Zeil

SECTION: V Review; Blz. 6

LENGTH: 868 woorden


beeldende kunst

JJJJJ

Bloemaert

Het Bloemaert-effect: kleur en compositie in de Gouden Eeuw.

Centraal Museum, Utrecht, t/m 5/2. http://centraalmuseum.nl

Helaas voor Bloemaert,hij wijkt af van wat wij nu leuk vinden.

'Deze tentoonstelling gaat het bestaande beeld van de Gouden Eeuw veranderen.'
Zo'n opmerking lokt al gauw de reactie uit: dat bepaal ik zelf wel. Zeker als
een museum het groot op de muur zet bij de entree van een tentoonstelling. Het
is nogal een claim; voor minder dan een reputatieverschuiving doen we het niet,
dus gooi maar overboord mevrouw, meneer, uw beeld van de Gouden Eeuw. Met dat
bestaande beeld wordt bedoeld: Rembrandt, Frans Hals, Vermeer en hun bewierookte
talent om het alledaagse bijzonder te maken. Om gewone mensen een melkmeid, een
huisvrouw, een oude man tot universele beelden te maken en portretten van
hooggeplaatsten juist een zweem van vertrouwdheid, een 'buurmangevoel', te
geven.

Niet Abraham Bloemaert. Die portretteerde sowieso niemand, 'hij vermoeide zijn
geest er niet mee', schreef tijdgenoot Karel van Mander. Portretkunst was, al
zou je dat tegenwoordig niet zeggen, in die tijd het laagste genre in de
pikorde. Bloemaert concentreerde zich liever op de hoogste:
historieschilderkunst ofwel voorstellingen van de geschiedenis, meestal de
bijbelse en mythologische. Een veel drukker soort schilderij: bijfiguren en
figuranten verdringen elkaar. Bij Bloemaert is het vaak moeilijk te ontwaren wat
het eigenlijke onderwerp van de voorstelling is. Zo zijn de twee schilderijen
getiteld Mozes slaat water uit de rotsen, en De bruiloft van Peleus en Thetis
regelrechte zoekplaatjes. Eerst langs een bulk aan naakte lijven en gewaden en
dan, daarachter, o ja, Mozes.

Abraham Bloemaert had er groot succes mee in de 17de eeuw. Hij had een groot
atelier, veel leerlingen (mogelijk honderd), zijn oeuvre bestaat nu nog uit 200
schilderijen, 600 prenten en 1.700 tekeningen. In stijl meandert hij van licht
tot zwaar maniëristisch via classicisme tot een enkel realistisch werk. Een
alleskunner. Niks mis mee, en begrijpelijk dat het Centraal Museum er alles aan
doet dat succes terug te halen. Maar waarom is die reputatie dan verloren gegaan
in de afgelopen eeuwen? Misten we iets? Moeten we hem wíllen kennen?

Helaas voor Bloemaert, maar hij wijkt af van dat wat we nu leuk vinden aan de
Gouden Eeuw. Zijn opdrachtgevers waren vooral katholiek, hij schilderde
kerkvaders, de verering van de eucharistie, veel aanbiddingen, evangelisten. En
veel mythologie. In Italië lag zijn inspiratie.

Het Centraal Museum vraagt zich helaas niet af waarom Bloemaerts reputatie is
vervallen. Wij krijgen de schilder op een blaadje gepresenteerd: dat hij veel
talent heeft, dat zijn werk belangrijk is en dat, inderdaad, het hoog tijd wordt
dat wij onze smaak bijstellen.

It's us, not him.

Dat is jammer. Voorgeschoteld krijgen hoe goed iemand is, geeft immers niet veel
ruimte aan een eigen waardering. Duidelijk maken waaróm het werk goed is, had
wel kunnen werken.

Vooral jammer omdat de museale presentatie zelf erg vindingrijk en mooi is: in
elke zaal staan tafels in gelijke kleuren als de zaal, met daarop tekeningen en
prenten. Achter een tafel kun je rustig tekeningen met schilderijen vergelijken
een vriendelijke en open expositievorm.

Dan die hamvraag: verdient hij een plek naast de Grote Drie van de Gouden Eeuw?
Bloemaert is als schilder van compositie en kleur inderdaad ondergewaardeerd.
Dus ja, het is prettig dat hij weer in het licht staat. Maar ik vrees dat er,
alvorens we zijn Hollandse maniërisme en classicisme kunnen rehabiliteren, eerst
een andere samenleving nodig is. De criteria waarmee we nu de sobere meesters
van de Gouden Eeuw waarderen, hebben immers alles te maken met huidige
maatschappelijke waarden.

De marketing van de Gouden Eeuw in de 21ste eeuw draait om: die soberheid
(genreschilderijen), hard werkende gewone burgers (portretten), en realisme
(Hollandse landschappen).

In onze ogen blijft Bloemaerts schwung iets ongeloofwaardigs houden. Zo'n
opgebaarde Jezus niemand is écht verdrietig. Leg het maar eens naast een Rogier
van der Weyden. De schipbreuk van Theagenes en Chariclea? Alsof het geen dode
aangespoelde drenkelingen zijn, maar een stel amateuracteurs die hun lach
nauwelijks kunnen onderdrukken. Mozes die water uit de rots slaat, wordt omgeven
door balletdansers die hun favoriete poses oefenen. Je moet bij veel
schilderijen waden door uiterlijk vertoon en grote gebaren, die niet altijd
aansluiten bij de inhoud van de voorstelling. Een intiem, menselijk
aanknopingspunt is moeilijk te vinden.

Bloemaert verdient rehabilitatie, hij was een divers schilder met veel invloed
op anderen. Maar voorafgaand hieraan zou een open discussie over de kwaliteit
wenselijk zijn.

Utrechtse leermeester Abraham Bloemaert (1566-1651) richtte in Utrecht het
Sint-Lucasgilde op voor schilders, en stichtte een 'academie' waar kunstenaars
tekenles kregen. Hij wordt de 'vader van de Utrechtse school' genoemd omdat
vrijwel alle relevante schilders uit die stad bij hem in de leer geweest zijn:
caravaggisten Gerard van Honthorst en Hendrick ter Brugghen, die succesvol waren
in Italië, Jan Both, Jan Baptist Weenix, Jan van Poelenburgh, en tientallen
anderen.

LOAD-DATE: December 16, 2011

LANGUAGE: DUTCH; NEDERLANDS

GRAPHIC: Mozes slaat water uit de rots, 1596. Collectie Metropolitan Museum of
Art, New York

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              12 of 200 DOCUMENTS



                                 de Volkskrant

                           15 december 2011 donderdag

Behoefte aan bakens

SECTION: V Media; Blz. 22

LENGTH: 527 woorden


Er zijn natuurlijk ook meerdere Nederlanders van het jaar. Elsevier koos Mark
Rutte.

Beleving, dat is de drijvende kracht achter de dubbeldikke eindejaarsnummers.
Met terugblikken van prominente Nederlanders en allerhande overzichten dragen de
bladen bij aan de collectieve beleving van het jaar 2011, de hypes, de
hoogtepunten, de winnaars, verliezers, geluks- en pechvogels.

Het commentaar van Vrij Nederland bespreekt de hoogte- en dieptepunten van 2011
vanuit de beleving van Henk en Ingrid, om Nederlands bekendste spreekwoordelijke
echtpaar vervolgens uit te leggen dat ze in het leven zijn geroepen door lieden
die baat hebben bij een beleving van grote maatschappelijke tegenstellingen.
'Voor de zeteltjes, meer kunnen we er ook niet van maken.'

Een groot interview met Connie Palmen begint met de vraag hoe zij de scherpe
kritiek op haar Logboek van een onbarmhartig jaar beleeft. Haar op het bitse af
strijdbare toon staat in contrast met het kwetsbare beeld dat VN-redacteur
Carolina Lo Galbo van haar schetst. 'Ik roep bij veel mensen woede op, het is
mijn soevereiniteit die ergert.' O zo.

Soevereiniteit is ook een belangrijk gespreksonderwerp in het interview met
Klaas Knot, voorzitter van de Nederlandse Bank. Bij de Europese Centrale Bank
heeft hij een flinke vinger in de pap, verzekert hij. Ook Emile Roemer, na zijn
verkiezing tot Nederlander van het jaar door HP / De Tijd ook door VN op het
schild gehesen als een van de sleutelfiguren van dit jaar, neemt zichzelf
serieus: 'Je moet niet autoritair zijn, maar een autoriteit.'

Waar meerdere bladen zijn, zijn natuurlijk ook meerdere Nederlanders van het
jaar. Elsevier koos Mark Rutte. Ook hij toont zich, namens zichzelf en namens
Nederland, een zelfverzekerd leider: 'Ons huishoudboekje is even betrouwbaar als
keeper Edwin van der Sar.'

Nederlanders lijken steeds minder te schromen om zichzelf neer te zetten als
sterk karakter. Zou het de crisis zijn? De beleving van van onzekerheid waardoor
we behoefte hebben aan bakens? Toegegeven, een open deur van een duiding, maar
goed van toepassing op de toon van de eindejaarspecials.

De Groene Amsterdammer dikste Groene ooit, luidt in een kerstbal geschreven
aanbeveling op de cover vindt het baken van hoop niet in een of een paar
personen, maar in een generatie. De jeugd. Het is de zoveelste poging om de
huidige generatie twintigers te framen, maar hij is niet onverdienstelijk.
'Generatie Overbodig', ja, bij een typering hoort een naam, is niet zo
materialistisch en onbetrokken als ze eerder werd geschetst, betoogt Rutger van
der Hoeven. Gestuwd door 'stijgende studiekosten, de vastzittende woningmarkt en
het ineenschrompelende sociale vangnet', zijn ze nu eindelijk boos. En dat is,
zij het op een wat vreemde manier, best hoopvol.

Wie te pessimistisch is voor positieve balans, kan altijd nog wantrouwen als
houvast nemen. Dat deed HP / De Tijd (nog geen Kerstnummer deze week) met 'Het
Grote Betrouwbaarheidsonderzoek' voor politici, uitgevoerd door Maurice de Hond.
Enkele resultaten: Met Hans Hillen moet je niet in een doker steegje lopen en
bij Maxime verhagen moet je niet onderduiken. In onze beleving, tenminste.

Sterre Lindhout

LOAD-DATE: December 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              13 of 200 DOCUMENTS



                                 de Volkskrant

                           14 december 2011 woensdag

HEMAfrodiet Column;
SYLVIA WITTEMAN

BYLINE: SYLVIA WITTEMAN

SECTION: V Opening; Blz. 5

LENGTH: 560 woorden


oor een onfortuinlijke beroepskeuze van huisgenoot P. vallen hier dagelijks vijf
kranten in de bus. Dat geeft een enorme rommel, maar er zijn ook voordelen: zo
kan ik 's ochtends in mijn pyjama De Telegraaf lezen. Dat doe ik graag. Ik heb
een zwak voor die knetterende kiloknaller-opmaak, breed uitgemeten
passiemoorden, verdwaalde hondjes die hun baasje terugvinden, peuters die hun
ouders (plus de (blinde) poes!) uit een brandend huis redden, voor zinsneden als
'de gewone man is weer eens de dupe', 'onze beteuterde oosterburen hadden het
nakijken', 'het dappere knaapje', 'de onverschrokken viervoeter' of 'de
spraakmakende rolprent'. En voor Rob Hoogland, natuurlijk.

Gisteren was De Telegraaf extra fijn. Op de voorpagina stond een foto van een
mooi, frèle fotomodel met lang blond haar. Zij maakt promotie voor een nieuwe
push-up bh van de HEMA. Maar de HEMA had geen cent voor deze levensgrote
advertentie betaald. De Telegraaf had hem uit eigen beweging geplaatst. Gratis.
Want dit model is geen meisje, maar een jongen die eruit ziet als een meisje. En
dat is nieuws. Een 'HEMAfrodiet' , zo grapte 's Neerlands meest gelezen dagblad
volledigheidshalve. Het idee achter de campagne, aldus een woordvoerster van de
HEMA: ' Als je deze push-up-bh draagt krijg je er zonder moeite twee maten bij.
En wie kan dat nu beter bewijzen dan een man?'

Met ingehouden adem zat ik te lezen. Wat een briljante, gedurfde viral! Iedereen
zou hier vandaag over praten, zoveel was zeker. Schitterend. Ik begon meteen een
stukje te tikken, maar halverwege dacht ik: wacht even. Toen Gerard Joling
vorige week beweerde dat hij met Tatjana naar bed was geweest, tikte ik daar óók
een stukje over, en dat bleek de volgende dag niet waar te zijn. Het enige
lichamelijke contact dat tussen die onappetijtelijke bn'ers heeft
plaatsgevonden, is twee handen op één buik: je verkoopt heen en weer wat pikante
leugens , en hop, de gewone man koopt je cd's, respectievelijk je
openhangende-keurslijfjes-kalender. En dáárvoor had ik mijn lezers ten onrechte
's ochtends vroeg de geschoren zak van Gerard in het gelaat geslingerd? Dat zou
me niet nóg eens overkomen.

Dus: is dat model nou écht wel een vent?

Zijn/haar gezichtje heeft iets androgyns. Maar dat hebben veel van die magere,
boze oostblokmeisjes-modellen ook. Bij het googlen vind ik een foto van het
wezentje met ontbloot bovenlichaam. Zo plat als een dubbeltje. Maar toch. Die
zachte, blanke armen. Die gedweeë schoudertjes. Die mond.

Je zou pas écht zekerheid krijgen met een foto van zijn/haar blote onderlichaam.
Maar nee, daar begint de HEMA niet aan. Ze zullen daar wel wijzer wezen. De
Gewoonste Zaak van de Wereld houdt ons met deze vette knipoog-campagne graag in
het ongewisse. Een rellerig, kwebbelig ongewisse. In elke kantoortuin gonst het
bij de koffieautomaat. 'Is het nou een échte vent of een verbouwde vent?' 'Of
toch een meid?' 'Nou, maar die adamsappel dan?' Allemaal gratis reclame. Een
stukjestikker tikt er een stukje over. Nóg meer gratis reclame. Allemaal rennen
naar de HEMA. Hulde. Wat een geniale grap.

Het is dat die push-up-bh's mij niet passen, anders wist ik het wel. Maar Gerard
Joling krijgt er van mij beslist één, voor kerstmis. Die kan nog héél wat steun
gebruiken.

Met ingehouden adem zat ik te lezen. Wat een briljante, gedurfde viral! Iedereen
zou hier vandaag over praten, zoveel was zeker

LOAD-DATE: December 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              14 of 200 DOCUMENTS



                                 de Volkskrant

                           10 december 2011 zaterdag

PAS VERSCHENEN NON-FICTIE

SECTION: Boeken; Blz. 7

LENGTH: 374 woorden


Holland-België

60 jaar Jan Timman

Tony Judt voor de fans

De vier K's

De moraal is terug

De betrekkingen tussen Nederland en België zijn niet altijd even innig geweest.
Met de Benelux is het nooit veel geworden en in kwesties als de dekolonisatie,
de Europese integratie en het handhaven van de vrede trokken de buurlanden lang
niet altijd één lijn, blijkt de bundel Nederland-België onder redactie van Duco
Hellema e.a.

Boom; EUR 24,90.

Volgens zijn biograaf John Kuipers is Jan Timman (14 december 1951) de beste
beroepsschaker die Nederland heeft gehad, ondanks het feit dat hij anders dan
Max Euwe nooit wereldkampioen is geworden. In Jan Timman De geest van het spel
staan geen diagrammen van schaakpartijen, wel veel foto's van de grootmeester.

New In Chess; EUR 24,50.

De historicus Tony Judt (1948-2010) was een invloedrijke publieke intellectueel,
bekend van zijn pleidooi voor de sociaal-democratie Het land is moe. Timothy
Snyder maakte aan de hand van gesprekken met de zieke Judt (ALS) een biografie
waarin het levensverhaal van de kosmopoliet Judt vervlochten wordt met de
recente geschiedenis: Denken over de twintigste eeuw.

Contact; EUR 55,-.

Koning, kabinet, Kamer en kiezer vormen een door de Grondwet van 1848 bepaalde
vierhoek. Elk van de vier K's probeert zijn invloed te vergroten. In zijn
proefschrift Het geheim van de ministeriële verantwoordelijkheid analyseert
Diederick Slijkerman aan de hand van voorbeelden uit de negentiende eeuw de
touwtrekkerij tussen ministers, de Tweede Kamer, de koning en het volk.

Bert Bakker; EUR 39,95.

De filosoof Gabriël van den Brink verzet zich in Eigentijds idealisme tegen het
idee dat de modernisering van de samenleving onvermijdelijk leidt tot
geloofsafval, egoïsme, vervlakking en decadentie. Juist de jongere generaties
verzetten zich tegen het cynisme als levenshouding. Van den Brink portretteert
gewone Nederlanders in hun omgang met morele dilemma's, geestelijke waarden en
spiritualiteit.

Eigentijds idealisme is gebaseerd op een grootschalig wetenschappelijk onderzoek
naar de zeggingskracht van beginselen in het moderne bestaan. Een uitgebreider
verslag van dat onderzoek, De Lage Landen en het hogere, verschijnt in januari
bij dezelfde uitgever.

Amsterdam University Press; EUR 12,50.

LOAD-DATE: December 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              15 of 200 DOCUMENTS



                                 de Volkskrant

                           10 december 2011 zaterdag

Waarom de Europese Unie niet uit elkaar zal vallen

BYLINE: Door Peter Giesen

SECTION: Het Vervolg; Blz. 6

LENGTH: 2220 woorden


REPORTAGE Europa kraakt in zijn voegen. Een scheuring dreigt. Waar zijn de
eurofielen gebleven die voor één sterk Europa willen strijden? Op bezoek bij een
Nederlandse, Britse en Poolse euro-optimist. Door Peter Giesen

Omdat Duitsland en Frankrijk niet zonder elkaar kunnen

Dit is het hart van Europa, het Schumanplein in Brussel. Goed geklede Europese
ambtenaren pendelen tussen de gebouwen van de Europese Commissie en de Europese
Raad. Aan het stervormige Berlaymontgebouw, de zetel van de Europese Commissie,
hangt een enorm doek: 'Naar een sterker Europees economisch bestuur'. De
Commissie twijfelt niet. 'Meer Europa' is het antwoord op de eurocrisis.

Maar de lidstaten aarzelen en de publieke opinie sputtert. Afgelopen week
presenteerden Duitsland en Frankrijk hun zoveelste reddingsplan voor de
eurocrisis. Wederom was het geen 'big bazooka' die alle problemen wegblies. De
redding van de euro is een marathon, zei de Duitse bondskanselier Merkel. Veel
mensen betwijfelen echter of de eurolanden de finish zullen halen. Ten onrechte,
zegt filosoof Luuk van Middelaar, speechschrijver van Herman van Rompuy,
president van de Europese Raad en auteur van het bekroonde boek De passage naar
Europa.

'De discussie over de euro wordt voor 90 procent door economen gevoerd. Ze
praten over de neuro, de zeuro of de pleuro. Die discussie bekijk ik tamelijk
geamuseerd, want economen vergeten dat de euro om politieke redenen is
opgericht. Economen begrijpen niet wat er gaande is, omdat ze geen zicht hebben
op de politieke krachten die meespelen', zegt Van Middelaar, in een koffiezaak
bij het Schumanplein. 'Na de val van de Muur in 1989 sloten Frankrijk en
Duitsland een deal. West-Duitsland mocht zich herenigen met Oost-Duitsland, maar
moest de D-mark opgeven. Met de euro kreeg Frankrijk weer invloed op het
monetaire beleid in Europa, dat in de jaren daarvoor werd bepaald door de
Bundesbank.'

Van Middelaar: 'De politieke redenen om de euro in stand te houden, zijn nog
dezelfde als bij de komst van de euro. Zowel voor de Duitse bondskanselier als
voor de Franse president is een wereld waarin de euro niet meer bestaat
ondenkbaar. Dat zal de komende maanden blijken. Sinds de Griekse crisis twee
jaar geleden losbarstte, zijn er heel wat beslissingen genomen die daarvoor
ondenkbaar waren, bijvoorbeeld dat Duitsland de Grieken zou helpen met honderden
miljarden euro's.'

Toch krijgen politici voortdurend het verwijt dat ze treuzelen en te weinig
doen. 'Ja, dat is makkelijk praten als je geen gevoel hebt voor de tijd van de
politiek', zegt Van Middelaar. 'Op de financiële markten kun je met een muisklik
beslissen. In de politiek heb je te maken met de tijd van de parlementaire
democratie, van de publieke opinie die doordrongen moet raken van de urgentie
van een probleem.'

Maar zijn de politieke redenen nog de zelfde als in 1989? Duitsland is sterker
en zelfbewuster geworden, het oorlogsverleden is vervaagd. Heeft het nog zin om
voor zwakke eurolanden te betalen als de BMW's ook in China kunnen worden
verkocht? Van Middelaar: 'Bondskanselier Kohl zei in 1989: we hebben vrienden
nodig. Dat geldt nog steeds. Het oorlogsverleden speelt een minder grote rol dan
vroeger, maar het speelt nog altijd. Daarnaast heeft Duitsland grote economische
belangen in Europa. De handel met de opkomende markten is nog altijd veel
kleiner dan de handel met de buurlanden.'

Frankrijk heeft zijn eigen redenen om aan de euro vast te houden. 'Frankrijk is
al heel lang bezig met Duitsland in de pas te blijven. Het land wist zijn
economische zwakte lange tijd te compenseren met politieke kracht; zat in de
Veiligheidsraad en had een kernwapen, Duitsland niet. Dat gaf een soort
evenwicht. Frankrijk nam vaak het initiatief, Duitsland had geld. Maar Frankrijk
heeft het steeds moeilijker om Duitsland bij te houden, ook in termen van
economische groei. Daarom is Frankrijk bezig zich te verankeren aan de sterke
landen, vooral Duitsland. Wat je hier wel eens hoort: de Fransen hebben Europa
nodig om hun zwakte te verbergen, de Duitsers om hun kracht te verbergen.'

Maar zal de eurozone niet bezwijken aan politieke spanningen? Noord-Europa stelt
zich streng op, onder druk van het populisme en de publieke opinie. In
Zuid-Europa dreigt verzet tegen de strenge bezuinigingen, die door sommigen als
een Duits dictaat worden ervaren.

De spanning tussen nationale en gemeenschappelijke belangen is karakteristiek
voor het Europese project, zegt Van Middelaar. 'Het gaat steeds om de spanning
tussen de historische en politieke veelheid van ons continent en de behoefte
meer de dingen samen te doen. De druk van de buitenwereld en nu ook de interne
druk van de euro duwen ons naar meer samenwerking. Dat is een moeilijke opgave.
Maar ik denk dat de krachten die de Europese Unie samenhouden sterker zijn dan
de krachten die de Unie uit elkaar trekken.'

Omdat de Europese Unie, mits goed georganiseerd, in ons eigen belang is

Op het dakterras van het Paleis van Wetenschap en Cultuur in Warschau kun je
goed zien hoe Polen is veranderd. Het Paleis zelf is een stalinistische
suikertaart, in 1955 door de Sovjet-Unie geschonken aan 'het Poolse volk'. Voor
toeristen een fascinerende architectonische ontsporing, voor veel Polen een
symbool van een gehaat verleden. Minister van Buitenlandse Zaken Sikorski stelde
ooit voor het gebouw op te blazen, maar dat was te duur. Nu wordt het
'ingepakt': rond het paleis worden wolkenkrabbers in internationale spiegelstijl
opgetrokken.

In Polen is Europa populairder dan ooit. 'Europa heeft ons goed gedaan, Europa
betekent dat je aan de goede kant van de geschiedenis staat', zegt Pawel
Swieboda, directeur van de denktank Demos Europe. 'Maar Polen blijft met beide
benen op de grond staan. We houden vast aan onze nationale belangen. Volgens mij
is Polen een goed voorbeeld voor Europa: je kunt het Europees ideaal combineren
met je eigen belangen.'

Volgens Swieboda is de Europese zaak ernstige schade berokkend door
euroromantici die dromen van een Verenigde Staten van Europa. Die illusie geeft
burgers het gevoel dat Europa een superstaat in wording is, een bedreiging voor
de nationale identiteit. 'De toekomst ligt in een tussenweg. Natiestaten staan
een deel van hun soevereiniteit af, als zij menen dat hun nationaal belang
daarmee gediend is.'

De strengere begrotingsregels die Frankrijk en Duitsland deze week aankondigden,
zijn daarvan een voorbeeld . 'Dat is een vorm van federalisme. Europa monitort
de economieën van de eurostaten, checkt zaken als begrotingstekort en
staatsschuld. In zo'n systeem moet wel democratische ruimte zitten. Elk land mag
zelf weten wanneer zijn burgers met pensioen gaan, als het maar aan de fiscale
criteria voldoet', zegt Swieboda. 'Je kunt best soevereiniteit inleveren om
Europa afspraken te laten afdwingen waarover iedereen het eens is. Wat schiet je
ermee op om soeverein een enorm begrotingstekort op te lopen?'

'Een fiscale unie is geen opmaat naar een Verenigde Staten van Europa. Europa
zal nooit een staat worden', aldus Swieboda. 'De natiestaat blijft de
belangrijkste weg naar Europese samenwerking. Voorlopig kan niets de natiestaat
vervangen', zegt hij.

Volgens de meest overtuigde pro-Europeanen moet de parlementaire democratie op
Europees niveau gerepliceerd worden. Maar een door de burgers gekozen Europees
president, gecontroleerd door een Europees Parlement met volledige bevoegdheden
zal niet werken, zegt Swieboda. 'Stel dat het Europees Parlement besluit
euro-obligaties uit te geven, waardoor rijke landen meer rente over hun leningen
betalen. Een land als Nederland wil dat niet, maar wordt in het Europees
Parlement overstemd door andere landen. Dat wordt in Nederland niet
geaccepteerd. Democratie is alleen mogelijk in een politieke ruimte waarmee
burgers zich identificeren. Ze accepteren dan het gezag van politici, ook als
zij het oneens zijn met hun beleid. De identificatie met Europa ontbreekt
vooralsnog, waardoor ingrijpende maatregelen nog door natiestaten moeten worden
goedgekeurd.'

Polen ziet zichzelf als voorbeeld voor Zuid-Europa. In 1989 was het land
failliet, uitgewoond door een oorlog en meer dan veertig jaar communisme. De
jaren negentig waren moeilijk, maar nu rijden de Audi's en Mercedessen door het
centrum van Warschau. In amper twintig jaar wisten de Polen de structuur van hun
samenleving volledig te veranderen. 'Ik ben van een generatie die het oude
regime nog heeft meegemaakt', zegt Swieboda. 'We hebben veel energie en
ondernemingslust, omdat we beseffen dat het heel anders had kunnen lopen. De
jongeren van nu weten niet beter. Zij geloven soms dat de welvaart uit de lucht
komt vallen.'

Omdat landen alleen nooit tegen de VS en China op kunnen

Groot-Brittannië was altijd het thuisland van de eurosceptici. Maar de Britten
staan niet meer alleen: bijna alle landen van de Unie zijn in meer of mindere
mate eurosceptisch, zegt Mark Leonard, directeur van de European Council on
Foreign Relations. In 2005 schreef hij een optimistisch boek, Why Europe will
run the 21st Century.

'Ik geloof nog steeds in het argument van mijn boek: het Europese project is de
meest opwindende vooruitgang in het uitoefenen van macht sinds de natiestaat
werd gecreëerd. Wat buitengewoon is aan de Europese Unie: we creëerden iets
waardoor we kunnen profiteren van de schaalgrootte van de Europese markt,
terwijl de politieke beslissingen die het dichtst bij de burger staan,
bijvoorbeeld over onderwijs en zorg, op nationaal en lokaal niveau worden
genomen.'

Leonard is nog altijd een overtuigde pro-Europeaan. Niet alleen vanwege de
economische voordelen, zijn keuze gaat dieper. 'Er is een simpele reden waarom
Europa van fundamenteel belang is voor alle Europeanen. We gaan naar een wereld
waarin grote beslissingen worden genomen door machten ter grootte van een
continent. Of we worden toeschouwers in een wereld die geleid wordt door Amerika
en China, of we streven naar een G3, waarin Europa iets te vertellen heeft.

Het gaat niet alleen om een plaats aan tafel: Europeanen hebben ook een andere
visie op de wereld dan Amerikanen of Chinezen. Wij geloven in een multilaterale
wereld, gebaseerd op regels, waar zaken via instituties verlopen en niet via
macht, we hebben andere ideeën over duurzaamheid, klimaat, een ander idee over
veiligheid', zegt Leonard.

Het is de Europese paradox: als je invloed wilt uitoefenen, moet je
soevereiniteit inleveren. Zonder Europa zijn de nationale parlementen slechts
praathuizen die het wereldnieuws van vrijblijvend commentaar voorzien, terwijl
ze zich koesteren in de illusie van soevereiniteit. 'Zullen Europeanen de 21ste
eeuw mede vorm geven of zal er een multipolaire wereld ontstaan zonder Europese
pool? Dat is de grootste kwestie van mijn generatie', zegt hij.

Europa is slecht verkocht aan de burger. Omdat de overdracht van soevereiniteit
zo gevoelig ligt, werd Europa lange tijd gepresenteerd als een technocratisch
project, waarmee de gewone burger niet zo veel te maken had. Dat lukte aardig,
zolang Europa zich bezighield met abstracte zaken als marktregulatie of
veiligheidsvoorschriften. Maar de euro is een politiek project, dat door
politici moet worden verdedigd.

'Sinds het Verdrag van Maastricht in 1992, toen werd besloten tot de euro, is de
steun voor de Europese Unie afgenomen', zegt Leonard. 'Technocratie en populisme
hebben elkaar versterkt. Hoe meer de populisten Europa bekritiseerden, hoe
sterker de technocraten in hun schulp kropen, waarop de populisten Europa weer
gemakkelijker als een eliteproject konden neerzetten. Die spiraal moet worden
doorbroken.'

Leonard ziet een enorm verschil tussen de populisten en de Europese leiders. De
populisten overtuigen, omdat ze overtuigd zijn van hun zaak, terwijl de Europese
politici halfhartig een Europa verdedigen dat duidelijk niet werkt. Zo hielden
ze tegen beter weten in vol dat Griekenland zijn schulden tot de laatste cent
zou terugbetalen. Europa heeft behoefte aan pro-Europese politici die het
bestaande Europa durven te bekritiseren en een nieuwe visie op Europa
ontwikkelen.

Toont de eurocrisis niet de fundamentele zwakte van het Europees model? 'Het is
een slecht moment om me dat te vragen. Over twee, drie jaar weten we meer.
Misschien komt de Europese Unie sterker uit deze crisis. Het is ook mogelijk dat
de euro zal klappen en de Unie zal desintegreren. Dan sta ik voor schut met mijn
voorspelling dat Europa de 21ste eeuw zal leiden. Ik denk dat het een tragedie
van historische proporties zal zijn. Ik hoop en denk niet dat het zal gebeuren,
maar het is mogelijk.'

Is het werkelijk zo dramatisch om terug te gaan naar Europa als douane-unie
zonder euro? Dan zou je toch een gezamenlijk buitenlands beleid kunnen voeren.
Leonard: 'De instorting van de euro, het grootste project op het gebied van de
Europese integratie, zou een enorme klap zijn voor het hele idee van Europa. Als
je een pool wilt zijn in een multipolaire wereld, heb je bronnen van macht
nodig. Een mondiale munt is een grote bron van macht.'

Bij het Europese Parlement in Brussel. Foto François Lenoir / Reuters

Landen staan soevereiniteit af als dat in hun belang is Pawel Swieboda Directeur
Poolse denktank

Met Europa kan Frankrijk zijn zwakte verbergen, Duitsland zijn kracht Luuk van
Middelaar Schrijver en filosoof

Een mondiale munt is een grote bron van macht Mark Leonard Directeur
pan-Europese denktank

LOAD-DATE: December 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              16 of 200 DOCUMENTS



                                 de Volkskrant

                           10 december 2011 zaterdag

Reclamedocu over Tuschinski versterkt mythevorming Media;
TV Vooraf

SECTION: V Media; Blz. 8

LENGTH: 496 woorden


Objectief is de korte jubileumdocumentaire over 'filmpaleis' Tuschinski niet,
maar de anekdotes zijn om van te genieten. 'De eerste nachtwaker dacht dat het
er spookte.'

Programma? Tuschinski 90 jaar, een korte documentaire die met medewerking van
bioscoopconcern Pathé vertelt waaraan het chique Amsterdamse filmtheater zijn
status heeft te danken, zondag om 16.30 uur op RTL 4.

Tuschinski, dat is toch een van de bioscopen van Pathé? Kijken we niet gewoon
naar een veredelde reclamefilm? Helemaal waar. Dit is geen relaas over de muizen
die tijdens filmvoorstellingen dikwijls via de kieren van het gebouw door de
zaal rennen. In deze jubileumdocumentaire ook geen aandacht voor de
horrorfilmnachten waarbij dronken bezoekers volgens de overlevering blikjes bier
van het balkon gooiden. Tuschinski 90 jaar is even chic als het 'filmpaleis'
zelf graag wil zijn. Acteurs als Huub Stapel, Jeroen Krabbé en Winston
Gerschtanowitz, kleinzoon van mede-oprichter Herman Gerschtanowitz, halen
persoonlijke herinneringen op en dragen en passant bij aan de mythevorming van
het theater.

Wat maakt Tuschinski zo bijzonder? Het is een bioscoop met geschiedenis, en
daarmee een vat vol anekdotes. Illustratief zijn de beelden van slechts drie
jaar geleden. Tom Cruise vroeg voor de première van de film Valkyrie of het
licht nog even aan mocht, zodat hij het plafond goed kon zien. 'Dit is een
prachtig theater.'

Toe maar. Wat vonden de nuchtere Amsterdammers er negentig jaar geleden
eigenlijk van? Een futuristisch megalomaan onzinding, aldus Huub Stapel.
Oprichter Abraham Icek Tuschinski, van oorsprong een Poolse kleermaker in
Rotterdam, had diverse Nederlandse kunstenaars gevraagd binnen het theater ieder
hun eigen domein te ontwerpen. Waar de combinatie van art nouveau, jugendstil,
art deco en de Amsterdamse school tegenwoordig wordt geroemd als sprookjesachtig
en eclectisch, ging het 'de gewone man', voor wie het theater oorspronkelijk was
bedoeld, destijds nogal wat stappen te ver.

Hoe verging het Tuschinski in de Tweede Wereldoorlog? De bioscoop kwam in Duitse
handen, de naam werd veranderd in Tivoli. Het bordje dat joden de toegang
verbood, had een extra wrange lading vanwege Tuschinski's Joodse achtergrond.
'De drie directeuren werden weggevoerd en keerden nimmer weer', zegt een
polygoonstem onder zwart-witbeelden van het theater. Op 17 september 1942 kwam
Abraham Tuschinski in Auschwitz om het leven.

Hoe zit het verder met die mythevorming? Vooral portier Frits steelt wat dat
betreft de show. In het laatste deel van de documentaire vertelt hij enthousiast
over de 'wipconstructie' van het balkon, dat gemaakt is van flexibel materiaal
en als het ware meeveert met het gewicht van de toeschouwers. Wanneer zij het
theater verlieten kwam het balkon begeleid met een 'raar krakend geluid'
langzaam weer in zijn oorspronkelijke staat. Voor de eerste nachtwaker van het
gebouw was er anno 1921 maar één conclusie mogelijk: het spookte in Tuschinski.

Berend Jan Bockting

LOAD-DATE: December 10, 2011

LANGUAGE: DUTCH; NEDERLANDS

GRAPHIC: De documentaire Tuschinski 90 jaar is even chic als het 'filmpaleis'
zelf graag wil zijn. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              17 of 200 DOCUMENTS



                                 de Volkskrant

                           10 december 2011 zaterdag

Het menselijk tekort Peter Giesen

BYLINE: Het menselijk tekort  Peter Giesen

SECTION: Het Vervolg; Blz. 6

LENGTH: 606 woorden


Laatst lag ik een nacht wakker, geheel tegen mijn gewoonte in. Als de
hypotheekrente door de crisis nou eens naar 10 procent zou gaan, berekende ik
woelend in mijn bedje. Hoe moeten we dat ooit betalen?! Voor mijn geestesoog
zweefde een hardnekkig visioen van persoonlijke en nationale verarming.

Toch stond ik de volgende ochtend op in mijn gebruikelijke
het-zal-zo'n-vaart-niet-lopen-humeur. Als lid van de 'verloren generatie' ben je
nu eenmaal immuun voor doemscenario's. Veroordeeld tot eeuwigdurende bijstand
waren we, als we voor die tijd niet waren weggevaagd door de bom.

Ik verbaas me dan ook altijd over de populariteit van onheilsprofeten. Vorige
week vertoonde de befaamde socioloog Manuel Castells in Amsterdam een film
waarin opgewekte Catalanen vertelden hoe ze zelf groente verbouwden, ruilhandel
dreven en van afval weer gezellige meubeltjes maakten. Mij lijkt zo'n
doe-het-zelfwereld verschrikkelijk, al is het maar omdat ik niet zo'n handige
doe-het-zelver ben. Maar de belangstelling was overweldigend. Veel mensen laten
zich inspireren door zo'n pastorale kijk op de toekomst, waarin we het platte
materialisme achter ons hebben gelaten. Zo wordt het onheil tot heil
getransformeerd.

Onheilsprofeten zijn als Emile Ratelband in zijn achteruit. Ze gebruiken graag
grote woorden, 'Weimar' en 'oorlog' zijn nooit ver weg. Maar waarom moet de
crisis tot de grote kladderadatsch leiden? Is het niet veel waarschijnlijker dat
er magere jaren aanbreken, waar wij ons als altijd ploeterend doorheen slaan?

Crisisdenkers appelleren echter aan diepgewortelde angsten. De oude Grieken
waarschuwden al voor hybris, de hoogmoed. 'De mensen die veel geluk in hun leven
hebben, worden hooghartig en overmoedig. Zonder te beschikken over deugd is het
namelijk niet gemakkelijk met de gunstige spelingen van het lot om te gaan',
schreef Aristoteles.

Ziedaar de eurocrisis: de bankiers met hun wanproducten, de politieke leiders
die een gammele euro bedachten omdat ze na de val van de Muur toch al zo lekker
bezig waren geschiedenis te schrijven, maar ook de gewone burgers, die tussen
1989 en 2008 een ongekende stijging van de welvaart meemaakten, door de goedkope
kredieten en stijgende huizenprijzen. In hun hart betwijfelen veel mensen of ze
al die keukens, badkamers en vliegvakanties wel echt verdiend hebben. Hebben we
niet op te grote voet geleefd, door een speling van het lot? De crisis is de
prijs voor onze hoogmoed, als in een Griekse tragedie. Een loutering waarmee we
boete doen voor ons zondig materialisme.

Er is inderdaad veel hoogmoed geweest na 1989. Toch heeft de verheerlijking van
soberheid iets benepens. Misschien kan de Romeinse filosoof Seneca de weg
wijzen, een schatrijk man die zich niet aan zijn bezittingen wilde hechten.
'Niemand heeft de wijsheid tot armoede veroordeeld', schreef hij. De wijze
bemint de rijkdom niet, maar verkiest haar wel boven de armoede. Hij sluit de
rijkdom op in zijn kluis, niet in zijn hart. Hij woont het liefst in een paleis,
maar bij tegenslag slaapt hij ook onder de brug tussen de bedelaars, met zijn
hoofd op een pluk hooi.

Een inspirerender gedachte dan de terug-naar-de-boerenkar-romantiek van
Castells. Als ik geld had, zou ik zo'n prachtige Porsche Panamera kopen. Een
hybride natuurlijk, net als Jan-Peter Balkenende, om te laten zien dat ik het
milieu serieus neem. Maar als de onheilsprofeten onverhoopt gelijk krijgen, zou
ik hem net zo makkelijk weer van de hand doen. Wel makkelijker gezegd dan
gedaan, als je al wakker ligt van een denkbeeldige stijging van de
hypotheekrente.

Mij lijkt zo'n doe-het-zelf-wereld met ruilhandel en zelf groente kweken
verschrikkelijk

LOAD-DATE: December 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              18 of 200 DOCUMENTS



                                 de Volkskrant

                            9 december 2011 vrijdag

Nederland steunt cyberactivisten

BYLINE: Van onze verslaggever Noël van Bemmel

SECTION: Ten Eerste; Blz. 6

LENGTH: 464 woorden


Van onze verslaggever

Noël van Bemmel

DEN HAAG Nederland gaat cyberactivisten helpen in landen waar het regime hen
saboteert en bespioneert. Minister Uri Rosenthal van Buitenlandse Zaken draagt
een miljoen euro bij aan de bouw van een alternatief internet dat niet kan
worden platgelegd door de plaatselijke overheid.

De regering trekt ook 5 miljoen euro uit voor het trainen van activisten in het
veiliger gebruiken van mobieltjes en sociale netwerken.

Dat maakte Rosenthal donderdagavond bekend aan het begin van een internationaal
congres over internetvrijheid in Den Haag. Daarbij was ook zijn Amerikaanse
ambtsgenoot Hillary Clinton aanwezig, die stelde: 'internetvrijheid is de
hoeksteen van mijn beleid'. Vandaag overleggen activisten, ict-bedrijven en
bewindspersonen over de vraag hoe zij zogeheten Facebook-dissidenten beter
kunnen beschermen. Die spelen bijvoorbeeld een prominente rol bij de Arabische
Lente, maar riskeren zo te worden opgepakt door veiligheidsdiensten die ook op
internet actief zijn.

Activisten die een nieuwe blog willen uploaden, kunnen in uitzonderlijke
gevallen aankloppen bij de Nederlandse ambassade in hun land. Nederland gaat ook
meebetalen aan de bouw van zogeheten ad-hoc- MESH-netwerken. Mocht een regime
het internet platleggen, zoals gebeurde in Egypte, Libië en Syrië, dan kunnen
burgers teruggevallen op een noodnetwerk. Dankzij speciale software zoeken
laptops, smartphone's en tablets dan draadloos verbinding met elkaar. Als één
van die apparaten contact heeft met internet, bijvoorbeeld via een
satellietverbinding, kan iedereen toch online. Militairen werken al met een
dergelijk back-upsysteem.

Binnenlandse aangelegenheden

Het aanbod is een gewaagde diplomatieke stap. Nederland mengt zich indirect in
binnenlandse aangelegenheden van een ander land. 'Het is onacceptabel dat
websites worden geblokkeerd en bloggers worden opgepakt', zegt Rosenthal. Hij
lobbyt in Europa al langer voor exportrestricties voor zogeheten
surveillance-software, waarmee de politie mailverkeer aftapt en de identiteit
achterhaalt van internetgebruikers. In Nederland gebeurt dat na toetsing door
een rechter. In landen als Syrië of China gebruiken inlichtingendiensten
dezelfde programma's om hele netwerken van politieke tegenstanders op te pakken.

Hulporganisaties trainen cyberactivisten al op kleine schaal. Zo begeleidde de
Nederlandse stichting Tactical Tech, onder meer gesponsord door de Zweedse
overheid, in eerste instantie mensenrechtenorganisaties, maar zij richt zich in
toenemende mate op gewone burgers. Die krijgen bijvoorbeeld uitleg over
encryptieprogramma's en manieren om de identiteit te verhullen. Populair onder
Arabische activisten waren afgelopen maanden de encryptiepaketten TOR en
UltraReach, gesponsord door de Amerikaanse overheid.

LOAD-DATE: December 9, 2011

LANGUAGE: DUTCH; NEDERLANDS

GRAPHIC: Minister van Buitenlandse Zaken Uri Rosenthal verwelkomt donderdag zijn
Amerikaanse ambtgenoot Hillary Clinton op een congres in Den Haag over
internetvrijheid. Nederland draagt een miljoen euro bij aan een alternatief
netwerk dat als back-up kan fungeren als een regime het internet platlegt. Foto
Arie Kievit

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              19 of 200 DOCUMENTS



                                 de Volkskrant

                            9 december 2011 vrijdag

De vermarkting van een orkest Muziek;
interview Anton Kok, directeur Muziekcentrum van de Omroep

BYLINE: Door Karolien Knols

SECTION: V Smaak; Blz. 16

LENGTH: 686 woorden


Het Metropole Orkest kan op termijn op eigen benen staan. Die verzelfstandiging
moet wel financieel begeleid worden. Door Karolien Knols

Het is een geslaagde proeve van cultureel ondernemerschap: de recente
nummer-1-hit van het Metropole Orkest, Wereldwijd Orkest. Toch, zegt Anton Kok,
directeur van het Muziekcentrum van de Omroep (MCO), 'een solide basis voor het
voortbestaan als zelfstandige onderneming is het allerminst'. 15 duizend euro
bracht het protestlied op. 'Net genoeg om een deel van de energierekening mee te
betalen. De boodschap aan de politiek is duidelijk: we kunnen zelf geld
verdienen, maar zonder steun van de overheid redden we het niet.'

Maandag bespreekt de Tweede Kamer de toekomst van het Metropole Orkest. Wordt
het opheffen of verzelfstandigen? In juni zei minister Van Bijsterveldt
eventueel bereid te zijn het orkest te begeleiden naar een zelfstandige positie
in het muzieklandschap. Ze stelde één voorwaarde: dat het orkest met een
'gedegen en toekomstbestendig ondernemingsplan komt, waarin wordt aangetoond dat
een zelfstandige positie haalbaar is'.

Dat plan, inclusief meerjarenbegroting, ligt er nu. Het is opvallend: hoe vaak
het Metropole Orkest, in wisselende bewoordingen, wordt omschreven als het enige
orkest in Nederland dat in staat is alle sociaal-maatschappelijke groeperingen
in Nederland te bereiken, 'van hoog tot laag opgeleid, van establishment tot
modale doelgroepen, van actieve tot passieve cultuurconsument.'

Anton Kok: 'Dat klinkt inderdaad een beetje als een Henk-en-Ingrid-orkest.
Prima. We willen ermee zeggen dat het mal is dat er juist voor dit orkest, dat
zo veelzijdig en kwalitatief hoogstaand is, geen plek is in de BIS, de
meerjarige subsidieregeling van de rijksoverheid. Dan kan de PVV roepen dat elke
muzikant die zijn eigen broek niet kan ophouden overbodig is, maar dan zeg ik op
mijn beurt: een muziekgezelschap dat groter is dan 25 man kán niet zonder
subsidie. Anders worden de kaartjes onbetaalbaar.'

Het plan dat het Metropole Orkest de minister heeft voorgelegd, voorziet in een
geleidelijke overgang van een aanbodgericht naar een vraaggericht orkest.
Popconcerten met internationale sterren, optredens tijdens North Sea Jazz, de
begeleiding van kleinkunstenaars, het maken van filmmuziek of het spelen voor
tv-uitzendingen vanaf de Uitmarkt of de uitreiking van de Gouden Harpen: tot nu
toe ging het geld dat dit opleverde in de omroeppot.

Kok: 'In de toekomst gaan we al die activiteiten vermarkten. We hopen daarmee in
2013 al meer dan anderhalf miljoen euro te verdienen, op een begroting van zes
miljoen.

Maar om op termijn op eigen benen te kunnen staan, vragen we voor de komende
vier jaar van de minister een overbruggingsbedrag van 11,5 miljoen euro. Dat is
3,5 miljoen euro meer dan de kosten die gepaard gaan met een eventuele
opheffing.'

Over de plannen om het Metropole Orkest te laten verhuizen naar Almere, kan Kok
kort zijn: 'Almere is een perfect fit. Het is een groeigemeente met een breed
publiek, waar behoefte is aan een orkest met een breed repertoire. Maar ik kan
het me niet permitteren het orkest exclusief aan één gemeente te verbinden.
Daarvoor is het bereik van het Metropole Orkest te breed en te internationaal.
Almere heeft bovendien de middelen niet om, zoals we hebben begroot, een
jaarlijkse subsidie van 9 ton op te hoesten. Andere gemeenten trouwens ook
niet.'

Het Metropole Orkest voelt daarom meer voor combinaties van 'lokale
arrangementen' met meerdere gemeenten. 'Ik heb het over een vaste afname van
concerten. In ruil voor een bedrag verbinden wij onze naam aan een serie in de
schouwburg van Hoofddorp, Lelystad, Utrecht of Almere. Noem het sponsoring door
een lokale overheid; subsidie is tegenwoordig zo'n beladen begrip.'

'Het is mal dat er geen plek is voor dit veelzijdige orkest'

'Wereldwijd' in hitlijsten Wereldwijd Orkest, het eerste nummer waarmee het
Metropole Orkest onder eigen naam in de hitlijsten staat, werd geschreven door
Borsatoleveranciers Han Koreneef en John Ewbank. Een keur van Nederlandse
zangers, onder wie Trijntje Oosterhuis, Karin Bloemen, Lee Towers en Giovanca
zongen mee.

LOAD-DATE: December 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              20 of 200 DOCUMENTS



                                 de Volkskrant

                           8 december 2011 donderdag

Ga in debat met de pedo-imam

SECTION: Opinie en Debat; Blz. 28

LENGTH: 529 woorden


VRIJE MENINGSUITING Zolang de imam niet oproept een 9-jarige te huwen, mag hij
zijn mening hebben. Laat Geert Wilders met hem in debat gaan.

Toen Mark Rutte nog een echte liberaal was, opende hij glunderend zijn
vrijdenkersruimte. Hij was de beschermheer van de vrijheid van meningsuiting en
verzamelde werken van monddood gemaakte kunstenaars. De tentoonstelling met
werken van Theo van Gogh, Gregorius Nekschot en Sooreh Hera was wat
eendimensionaal ingevuld, maar toch. Er was iets. De boodschap was: vrijheid van
meningsuiting is belangrijk. Mark Rutte gaf toen principes nog voor pragmatisme
gingen een sterke boodschap af: wij geloven in het debat. In het geweldloze
gevecht met woorden. Wij geloven dat je daar sterker van wordt. Dat Nederland
daar sterker van wordt.

Elk woord. Elk woord is belangrijk. Maar daar ging die vrijdenkersruimte al de
mist in. Waar was bijvoorbeeld de cartoon van de Arabisch Europese Liga, waarin
Hitler samen met Anne Frank in één bed lag? Of de toespraak die Thomas von der
Dunk wilde uitspreken voor de provincie Noord-Holland? Of een cartoon op
http://Joop.nl, waar Geert Wilders in nazi-kostuum is afgebeeld.

Nu is er een nieuw probleem. De omstreden imam Mohamed al-Maghraoui komt naar
Nederland. De imam vaardigde in 2008 een fatwa uit, waarin hij huwelijken met
9-jarige meisjes goedkeurt. PvdA-Kamerlid Khadija Arib is 'onthutst' en wil dat
de regering hem geen visum verleent. De PVV gaat nog een stap verder en wil ook
de Haagse As-Soennahmoskee sluiten, omdat dit 'haatpaleis' de beruchte imam
uitnodigt.

De emotie is begrijpelijk. En toch. De gedachten zijn vrij. Zolang de imam niet
mensen oproept daadwerkelijk een 9-jarige te huwen, mag hij dat denken.
Al-Maghraoui zegt in de Volkskrant dat hij 'theoloog is' en daardoor geen ander
standpunt kan innemen. 'Het is de profeet die het voor mij heeft gezegd.' Tja.
Daar zit wat in. Zoals Ayaan Hirsi Ali al zei: naar de maatstaven van nu was
profeet Mohammed een pedofiel.

De vraag die nu op tafel ligt, is dus: moeten we mensen met een abjecte mening
een visum weigeren? Nee. In onze open samenleving zijn alle meningen van waarde.
Het vaak gehoorde citaat van Voltaire is hier van toepassing: 'Ik keur af wat u
zegt, maar tot de dood zal ik uw recht verdedigen om het te kunnen zeggen.' Het
is twijfelachtig of hij dit werkelijk zo heeft gezegd, maar dat doet er nu even
niet toe.

Dit zie ik als een kans. Laten we Ahmed Marcouch en Tofik Dibi ook naar de
Haagse As- Soennahmoskee afvaardigen om met de pedo-imam in debat te gaan. Zij
zijn de mannen van de 'final fatwa'. Zij willen dat de (orthodoxe) moslim zelf
gaat denken. In het Volkskrantmagazine zegt Dibi: 'Moslims moeten zeggen: er is
niemand tussen mij en God.' Hatseflats. Dat wordt een prachtig debat.

Maar misschien kan Mark Rutte ook diens gedoger naar die moskee sturen. Als
iemand zich opwerpt als koning van de vrijheid van meningsuiting, dan is het
Geert Wilders wel. Henk en Ingrid zijn nu wel doordrongen van het feit dat de
islam een 'achterlijke ideologie' is. Nu moet hij zelf eens met de 'haatbaarden'
gaan praten. Dibi en Marcouch willen vast als tolk fungeren.

MARCEL DUYVESTIJN is publicist en columnist.

LOAD-DATE: December 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              21 of 200 DOCUMENTS



                                 de Volkskrant

                            6 december 2011 dinsdag

Er was wel degelijk debat over de euro

SECTION: Opinie en Debat; Blz. 30

LENGTH: 1067 woorden


EUROCRISIS In de jaren negentig werd in veel artikelen in de geschreven pers op
de risico's van de euro gewezen. Maar dat viel buiten het blikveld van het grote
publiek.

In zijn column van afgelopen zaterdag (O&D, 3 december) betoogt Martin Sommer
dat de journalistiek zij aan zij met de politiek vocht bij het invoeren van de
euro. Eurokritische geluiden kregen amper aandacht, over het algemeen zongen de
Main Stream Media (MSM) het lied van de Europese eenwording en de euro.

Als sweeping statement is dit ongetwijfeld waar. In de jaren negentig waren de
MSM net zo eurofiel als ze nu eurokritisch zijn. De media doen nu eenmaal
verslag van een heersende stemming en in die zin kunnen zij niet anders dan op
de hoofdstroom meedrijven. Maar dat wil niet zeggen dat er geen kritische
geluiden waren of dat de Nederlandse politiek bij voorbaat met de kudde meeging.

Over de Nederlandse politiek valt veel te zeggen. Ik wil me hier beperken tot de
constatering dat de Nederlandse politiek altijd sterk opgesloten zit in de eigen
voorstellingen van waar het met Europa heen moet. Begin jaren negentig waren die
nog sterk federaal, wat op 'Zwarte Maandag' aan de vooravond van het Verdrag van
Maastricht werd afgestraft door tien van de twaalf lidstaten, die de voorstellen
van de Nederlandse voorzitter afschoten.

En ook de 'eurosceptische' Bolkestein is met zijn gehamer op strenge
begrotingsregels en strikte stabiliteitspacten typisch Nederlands. De andere
landen hebben daar een veel ruimere (politieke) kijk op. Als Nederland in Europa
de boot in gaat, komt dat doordat te veel en te zelfgenoegzaam wordt
vastgehouden aan het eigen 'gelijk' en er te weinig oog is voor de dynamiek van
het Europese integratieproces als geheel.

Laten we vooral ook niet vergeten dat de eurokritische VVD met inbegrip van
Geert Wilders heeft ingestemd met de euro, inclusief de toetreding van
Griekenland. Tot zover de 'keiharde' monetaire opstelling van de Nederlandse
liberalen, die als puntje bij paaltje komt altijd eieren kiezen voor hun geld.
Het echte dwarsliggen zit bij de Hollandse dominees, niet bij de kooplieden.

Dan de media. Wie terugkijkt naar de jaren negentig zal waarschijnlijk versteld
staan van de vele stukken in onze kranten en tijdschriften waarin wel degelijk
op de risico's van de euro werd gewezen. Dat was een minderheid, maar toch. In
mijn herinnering sloeg de publieke stemming al om na het Deense 'nej' van juni
1992, dat met veel leedvermaak over de Europese elites door columnisten werd
toegejuicht.

We moeten niet doen alsof er in de jaren negentig helemaal geen debat was over
de euro en iedereen maar braaf in het grote eurokoor meezong. Dat is helemaal
niet waar. Een man als André Szász, die als directeur Internationale Zaken bij
De Nederlandsche Bank nauw bij de totstandkoming van het EMU-verdrag was
betrokken, heeft in bedekte termen vaak gewaarschuwd, en dat viel ook in
kwaliteitskranten te lezen. Ik heb hem zelf geïnterviewd voor een stuk over het
opgeven van de gulden in het weekblad Intermediair (najaar 1995), en als VVD-lid
had Szász ook het oor van Bolkestein. De laatste kan dus niet verbaasd zijn dat
er gesjoemeld is met de toetredingscriteria voor de EMU, want daar is Szász
altijd bang voor geweest.

Daar is uitvoerig over bericht voor wie het lezen wilde. Alleen viel dat buiten
het blikveld van het grote publiek, tegenwoordig als 'Henk en Ingrid' aangeduid.
Hoe komt dat?

Hier moet op de televisie worden gewezen. Als we het over de MSM hebben, moeten
we niet denken aan de 'dode' gedrukte media (die zijn nog altijd zeer divers,
veel diverser dan vaak wordt gedacht), maar aan de tv. Daar zijn serieuze
debatprogramma's met een kaarsje te zoeken en altijd weggestopt op tijdstippen
dat het grote publiek niet kijkt. Vanuit de kijkcijfergedachte gold alles wat
met Europa en de EU te maken had als saai. En de euro was de grootste slaappil
van allemaal. Daarover werd over de hele linie slechts obligaat bericht en
tegenwoordig is dat zo mogelijk nog erger.

Juist de televisiejournaals zijn een soort emo-tv, waarbij het grote nieuws
verloren gaat in een allegaartje van ditjes en datjes. Kijk naar het NOS
Journaal, dat soms opent met kleuters die slecht door de juf zijn behandeld, de
vreselijke wantoestanden bij de kinderdagverblijven of andere 'herkenbare'
onderwerpen. Vooral de grote publieksmedia hebben zich helemaal gericht naar de
vermeende belangstellingssfeer van de gewone kijker (bij de gedrukte media zie
je overigens sinds het instorten van de advertentiemarkt eenzelfde tendens).

Dat gaat trouwens nog veel dieper; in het onderwijs zien we hetzelfde, met een
ideologisch gemotiveerde afkeer van alles dat naar stampwerk en uit het hoofd
leren riekt. Parate kennis wordt afgeleerd, zo die er al geweest is, en heeft
plaatsgemaakt voor het gemakzuchtige idee dat je alles wel even kunt opzoeken en
googelen.

Op zichzelf is dit al een aantasting van onze kritische vermogens, want wie
eerst iets moet opzoeken, is altijd te laat en gaat eerst op experts af die die
verhalen vertellen die het best in het gehoor liggen. Maar het zit ook in onze
commerciële cultuur ingebakken. Er ontstaat een publieke versuffing door alle
spelletjesprogramma's, talkshows, sportbabbelaars en vederlichte zangeresjes en
actricetjes die de beeldschermen bevolken. En het zijn vooral de rechtse (of
niet-linkse) omroepen en zenders als AVRO, TROS, RTL, Veronica en hoe al die
John de Mols ook mogen heten die hier ruim baan aan hebben gegeven.

Wie het over de MSM heeft, praat dus in eerste instantie over deze media, de
media die niet toevallig ook door Henk en Ingrid het meeste worden bekeken.
Daarmee zijn Henk en Ingrid niet dom, zij bepalen zelf wat ze willen zien. Maar
ga niet zeggen dat zij voor de gek worden gehouden. Want ook dat doen ze zelf.
Kritisch zijn, tegen de stroom ingaan, en dat ook volhouden, is moeilijk en per
definitie niet iets voor de grote meerderheid. Daar bestaan geen pilletjes voor,
dat moet je helemaal zelf doen.

En in slaap vallen we uiteindelijk allemaal. Daarom geloof ik niet zo in het
idee dat 'Wakker Nederland' nu wakker is geworden en dat voortaan alles anders
zal zijn. Integendeel, dit is de grootste mythe van allemaal.

Dit artikel is eerder gepubliceerd op de http://dagelijksestandaard.nl

DIRK-JAN VAN BAAR is historicus en publicist.

Ik geloof niet dat Wakker Nederland nu wakker is geworden en dat voortaan alles
anders zal zijn

LOAD-DATE: December 6, 2011

LANGUAGE: DUTCH; NEDERLANDS

GRAPHIC: 'Er ontstaat een publieke versuffing door alle spelletjesprogramma's,
sportbabbelaars en vederlichte zangeresjes die de beeldschermen bevolken.' Foto
Arie Kievit

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              22 of 200 DOCUMENTS



                                 de Volkskrant

                            5 december 2011 maandag

BRUSSEN von der dunk

BYLINE: Bert Brussen Thomas von der Dunk

SECTION: Opinie en Debat; Blz. 21

LENGTH: 753 woorden


Opnieuw wordt een met uitzetting bedreigde asielzoeker door links omhelsd, zegt
Bert Brussen. In normale tijden zou er allang een generaal pardon zijn geweest,
meent Thomas von der Dunk.

Er moet weer een nieuwe minderjarige asielzoeker worden uitgezet. Negen jaar oud
is het slachtoffer ditmaal, en op de linkerflank loopt men zich al warm.

De bekende linkse columnisten typen zich vanuit hun studeerkamertjes in hun
villa's bij het Vondelpark de vingers blauw, pathetische journalisten kapen
complete kranten- spreads om hun exhibitionistische morele gelijk over het
argeloze, maar ongetwijfeld enorm betrokken publiek te ejaculeren. Nog even wat
doorjammeren over cultuurbezuinigingen en überhaupt het kabinet Rutte, het gaat
in één moeite door. Want iedereen weet: die minderjarige kinderen worden
uitgezet omdat het moet van de PVV, het is de ravage die de zure rechtse wind
heeft aangericht.

Of nee, wacht. Die asielwet is ontworpen door Job Cohen. Een PvdA'er. Later is
die wet nog eens aangepast door Nebahat Albayrak. Ook een PvdA'er. Die zaten
destijds in een kabinet dat democratisch was gekozen. Ze hadden als
bewindspersoon een mandaat van de kiezer en die kiezer zei helemaal niets toen
die onmenselijke wetten werden ontworpen en op scherp gezet.

Nu is er een ander maar even democratisch verkozen kabinet aan de macht dat
simpelweg wetten uitvoert die gemaakt zijn dankzij dezelfde mensen die nu als
hardste 'schande!' en 'onmenselijk!' roepen. Rutte I heeft nog geeneens
voldoende tijd gehad om überhaupt wat aan die wetten te veranderen.

Onmenselijk is het zeker. Nog onmenselijker wordt het als er voor asielzoekers
straks geen opvang en voedsel meer is. In België is zoiets nu al gaande. Dankzij
te veel medemenselijkheid is het daar nooit gelukt strenge asielwetten door te
voeren. Met als gevolg dat het land de stroom asielzoekers niet meer aan kan en
complete gezinnen in het park moeten overnachten (Buitenland, 29 november).

Het zal niemand verbazen dat geen van de linkse columnisten, 'welterusten meneer
de president' zingende cabaretiers, moreel ejaculerende journalisten en
'schande!' twitterende betrokken burgers de eigen centraal verwarmde
studeerkamer openstelt om asielzoekers te laten overnachten.

Betrokkenheid en menselijkheid laten zich nou eenmaal het beste tonen vanaf de
zijlijn. Als het te laat is uiteraard en de humanitaire ramp onafwendbaar
blijkt.

Bert Brussen

Eigenlijk ontgaat mij, in mijn bescheiden zestig-vierkantemeterflatje in de
Amsterdamse Nieuwmarktbuurt, persoonlijk enigszins de pointe van je stuk. Moet
iedereen die mededogen bepleit voortaan de slachtoffers zelf huisvesten? Brengt
Dion Graus al die gevangen orka's uit Harderwijk en gevallen olifanten uit Emmen
nu ook in z'n eigen achtertuintje onder? Is niet de essentie van een samenleving
dat je zoiets samen doet?

Ik maak er in elk geval uit op dat je de PVV-mythe dat PvdA'ers na het
theedrinken geen strenge wetten kunnen maken niet onderschrijft. Dat is alvast
winst in het licht van de rechtse kletskoek inzake een door links veroorzaakte
komst van Turken en Marokkanen indertijd het was het bedrijfsleven dat daarom op
zoek ging naar goedkope arbeidskrachten.

Als het om vluchtelingen gaat, kan een stringente wet wel afremmen, maar is dat
nooit het laatste gebod zeker niet in het geval van kinderen, waar een trage
overheid voor zichzelf morele verplichtingen schept. In totaal zijn het nu
misschien tweeduizend mensen waar hebben we het over, op een inwonertal van ruim
16 miljoen? En met de door bevolkingsachteruitgang groeiende leegstand in het
Limburgse land van Mauro is huisvesting daar ook niet zo'n punt.

In normale politieke tijden was voor deze beperkte groep allang een generaal
pardon gevolgd. Het is de huidige massahysterie over zogenaamde massa-immigratie
die, zodra het van abstract concreet wordt, ook in de ogen van Henk en Ingrid
onmenselijke uitkomsten schept, omdat die hun kinderen van hun schoolkameraadjes
berooft. En het is een regering die 'illegaal' van ongewenst tot strafbaar maakt
die zichzelf dan de handen bindt. Aan de metamorfose die het begrip 'illegalen'
de afgelopen driekwart eeuw heeft ondergaan, valt overigens een interessante
filosofische studie te wijden.

Overigens is het tweemaal gebruiken van het woordje 'ejaculeren' binnen één
stukje stilistisch best riskant. Vooral werkt dat met de huidige pedofielenhype
en DSK ook inzake columnisten gevaarlijke Freudiaanse bijgedachten in de hand.
Voor je het weet, heb je de Henk Bres-brigade op je dak.

Thomas von der Dunk

LOAD-DATE: December 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              23 of 200 DOCUMENTS



                                 de Volkskrant

                            3 december 2011 zaterdag

Witte Kerst, Elfstedentocht, horrorwinter? Nederlanders hebben recht op slecht
weer

BYLINE: Door Marcel van Lieshout

SECTION: Ten Eerste; Blz. 6

LENGTH: 1879 woorden


Over het weer hebben wij Nederlanders altijd en overal een opvatting. En we
willen garanties van instituten als het KNMI. Komt de voorspelling niet uit, dan
regent het klachten. Door Marcel van Lieshout

Weer is wispelturig, laat zich lastig doorgronden, en doet vrij naar de
zegswijze niet alleen in april wat het wil. Vaardigt het Koninklijk Nederlands
Meteorologisch Instituut een waarschuwing uit voor slecht weer en valt het
voorspelde onheil enigszins mee of laat het zich een endje verderop gelden, dan
stortregent het op thuisbasis De Bilt alsnog.

Klachten, wel te verstaan.

'Jazeker', roept KNMI-hoofddirecteur Frits Brouwer (57) lachend dat beeld op,
'wij Nederlanders hebben recht op slecht weer!' Je zou denken, wees blij dat het
meeviel, oppert de baas van het KNMI, maar nee hoor. Er is slecht weer
aangekondigd, dan moet het er komen ook. Brouwer: 'Dat had het KNMI toch
beloofd?'

Wat is dat toch, die obsessie van Nederlanders met het weer? Waarom kunnen we
het niet gewoon ondergaan? Immens gewild gespreksonderwerp, nergens ter wereld
geniet een voorziening als Buienradar (met de radarbeelden van het KNMI) zo'n
populariteit als hier. Aan het weer kan niemand ontsnappen en wat het weer
vermag, drukken we dolgraag in sporttaal (record!) uit. Over het weer heeft
iedereen altijd en overal een opvatting.

Het weer werkt op het gemoed, heeft op alles invloed, maar hoe het precies
'werkt', is niet zo eenvoudig te zeggen. Weer is een 'ongelooflijk chaotisch
systeem', zegt Brouwer. Daar heeft de consument helemaal geen boodschap aan,
want die zucht naar garanties, naar controle. 'Als mensen horen hoeveel er hier
bij het KNMI werken. Jeetje! Vierhonderd? Voor dat weerbericht? Dat doet Erwin
Kroll toch in z'n eentje?'

Onuitroeibaar misverstand: al die bekende weermannen- en vrouwen zijn helemaal
niet verbonden aan het KNMI en nee dus, de weerpresentaties op radio en tv
worden al jaren niet meer 'verzorgd' door het KNMI. Dat overigens nog heel wat
meer taken heeft dan het maken van een weersverwachting.

Nog zo'n hardnekkig misvatting: het KNMI is weliswaar hét nationale
weerinstituut, eige-naar van de infrastructuur op het gebied van meten, maar
alle meteorologische data zijn vrijgegeven (Nederland is een van de vier
Europese landen met een dergelijk systeem) en hoe die data worden
geïnterpreteerd, is niet per se des KNMI's.

Grote instituties zijn allang niet meer onaantastbaar, zo ervaart ook het KNMI.
Het zijn niet alleen gewone burgers of zij die van het weer moeten leven (de
boze strandtenthouder die mokt dat het uiteindelijk veel zonniger was dan
voorspeld) die het weerinstituut als mikpunt nemen. Politici doen er graag aan
mee. In de ogen van de klimaatsceptici van de PVV kan het KNMI wel worden
opgedoekt, het afgelopen half jaar voegden zich ook vertegenwoordigers van de
regeringspartijen VVD en CDA in het koor der criticasters.

VVD-Kamerlid René Leegte opperde dat het KNMI 'helemaal is ingekapseld in het
IPCC, het omstreden klimaatpanel van de VN dat voortdurend alarm slaat'.
CDA-Kamerlid Michiel Holtackers rekende het vooral het KNMI aan dat 1.500
wandelaars op het laatste moment afzagen van deelname aan de Nijmeegse
Vierdaagse omdat het zo hard zou gaan regenen. Moet het KNMI voortaan maar
regionale weerberichten maken, vond hij. Dat mogen we niet, dat is het terrein
van de commerciële weerbedrijven, weet de aangesprokene.

Op bezoek in De Bilt luidt de vraag of het niet tijd wordt dat het KNMI eens van
zich afbijt. 'Als we dat al doen, dan op beschaafde, koninklijke wijze', wuift
hoofddirecteur Frits Brouwer de suggestie weg.

Daarbij: dit is niet het moment om lawaai te maken. Voor het eerst in zijn
bestaan staat het KNMI in een regeerakkoord vermeld (in de financiële paragraaf,
dus onweer nadert) en met verantwoordelijk staatssecretaris Joop Atsma (Water,
Luchtvaart en Milieu) wordt overlegd over het toekomstige takenpakket. Een
voorstel tot wijziging van de Wet op het KNMI met 'privatisering' als
sleutelwoord gaat komend voorjaar naar de Tweede Kamer.

Uitgerekend Joop Atsma. Nog als CDA-Kamerlid luidruchtig kritisch over de
kwaliteit van het weeralarm. Niet helemaal onterecht, zeggen KNMI-medewerkers
nu. 'In het verleden gaven we puur op basis van meteorologische criteria een
alarm af', blikt Fons van Loy, hoofd van de KNMI-Weerkamer, terug. 'Nu kijken we
veel meer naar de impact. Valt het op de A10 of niet? We geven nu alarm per
provincie, waardoor je niet het hele land lamlegt en we hebben een fasering met
de codes geel, oranje en rood ingevoerd.'

Niettemin lijkt deze voorspelling niet zo gewaagd: als het stabiele, droge weer
van de laatste tijd moet wijken voor meer barre omstandigheden er komt een
'horrorwinter' aan, meenden zekere meteorologen, overigens niet die van het
KNMI, al weken geleden te weten en het weerinstituut ziet zich genoodzaakt een
alarm uit te vaardigen, dan zijn de rapen gaar.

Te vroeg, te laat, te weinig precies, overdreven, hoe dan ook, nooit goed.

Kritiek op het weeralarm zal er altijd blijven, voorziet Van Loy, 'maar de
laatste twee jaar hebben we geen rare uitglijers gemaakt.' De 'partners' die bij
het uitvaardigen worden betrokken waaronder ministeries, ProRail en de
overkoepelende organisatie van hulpdiensten zijn tevreden en ook met commerciële
weerbureaus wordt contact gelegd alvorens de waarschuwing uitgaat. 'Althans, met
de meeste.'

Op de Weerkamer van Van Loy zit de meteoroloog van dienst deze ochtend achter
een bataljon beeldschermen. Alleen het scherm met de Teletekst-informatie over
het weer roept herkenning op. Voor het overige duizelt het van de weerbeelden
van over de hele wereld, cijfers en radarbeelden. Wind, neerslag en temperatuur
zijn gevangen in 'pluimen', jargon voor grafieken met grenswaarden.

Elders in de Weerkamer voorzien meteorologen de luchthavens van informatie en
worden de golfhoogten van de Noordzee in de gaten gehouden. In deze ruimte
draait alles om waarnemingen en berekeningen. Actuele informatie van over de
hele wereld, afkomstig van grondstations, weerballonnen en satellieten, wordt,
met inbreng van lichte aanpassingen, vijftig keer door de computer gehaald. Dat
leidt tot hét product van het KNMI: het weermodel.

'De betrouwbaarheid van het model wordt steeds beter', verzekert de meteoroloog
van dienst. Een kwart eeuw geleden hield het KNMI het nog bij een driedaagse
verwachting, nu wordt vijftien dagen vooruit gekeken en wordt met de consument
het weer voor de volgende tien dagen 'gecommuniceerd'.

Alsof het gemopper van die consument ('Ze weten niet eens hoe het weer morgen
is') plots tot de Weerkamer is doorgedrongen, moet de meteoroloog erkennen dat
we het hier niet over exacte wetenschap hebben. 'Probleem is: je weet nooit
precies hoe de atmosfeer er op dit moment uitziet.' Maar zo turend naar dat
bataljon schermen durft hij deze ochtend gerust een voorspelling voor zeven,
acht dagen te doen.

Tegelijkertijd is het weer zo'n lastig te doorgronden 'systeem' dat stelligheid
gevaarlijk is. 'Neerslag bijvoorbeeld, waar de bui precies valt. Een bui kan
echt random vallen. Dat zie je niet tien dagen van tevoren, één dag tevoren is
al lastig.'

KNMI-personeel heeft een dikke huid gekregen voor kritiek, zo blijkt uit een
rondgang door het bedrijf. 'Wij zijn meters, verzamelen wetenschappelijke
gegevens. We zijn geen waarzeggers', vat klimatoloog Rob Sluijter samen. 'Het is
een feit dat het 8 procent van de tijd regent. Dat gaat er bij veel mensen niet
in. Die hebben het altijd over 'dat pokkeweer hier'. Mensen zijn geneigd slecht
weer te onthouden. Strenge winters worden ook altijd enorm geromantiseerd.'

'Iedereen heeft het altijd over de weersverwachting, maar we hebben hier een
stroom aan producten', beklemtoont Sluijter. Van het verzamelen van weergegevens
wordt de hele samenleving wijzer, zegt hij. Bouwfirma's, energiebedrijven,
iedereen heeft belang bij de data van het KNMI. 'Tot en met een bierbrouwer die
graag achteraf wil weten of er goed is verkocht vanwege het weer of dat er zo
goed reclame is gemaakt.'

Het weer, in bredere zin het klimaat, is een onuitputtelijk onderzoeksobject,
vindt klimaatonderzoeker Roeland van Oss van het KNMI. Jazeker, ook hij merkt
dat het woord van het KNMI vaker aan kritiek onderhevig is. 'Ja, dat zegt het
KNMI nu wel, maar dat is ook maar een mening', parafraseert hij.

Het KNMI is een 'referentie-instituut' en die liggen tegenwoordig meer onder
vuur, zegt Van Oss. 'Wat het CPB zei, was waar. Als het RIVM zei dat een
inenting goed voor ons was, dan was dat waar. Dat is niet meer zo. Ik heb daar
geen problemen mee.'

Dus voor de goede verstaander wil Van Oss het nog best een keer duidelijk
zeggen: 'Wat er precies gebeurt met het klimaat is een onopgelost
wetenschappelijk probleem. We weten heel veel, maar zoiets simpels als neerslag
of bewolking, daar zijn nog zoveel vragen bij.'

Bij al die ongewisheid is Van Oss 'trots' op de klimaatscenario's van het KNMI
waarmee het instituut probeert de weersomstandigheden van 2050 te schetsen. Het
is niet de rol van het KNMI om 'in een politieke discussie te belanden' , zegt
Van Oss als de kritiek van klimaat-sceptici (over het aandeel van het menselijk
handelen op het veranderende klimaat) te sprake komt.

Voordat de individuele burger weer gaat klagen: 'We kennen onze plaats. We
kunnen echt niet aangeven hoeveel regen er in 2050 in Hardinxveld-Giessendam
valt.'

Terugkijken op het weer en speculeren op wat komt, Nederlanders zijn er dol op.
Sinds woensdag hebben we er een weetje bij: deze november, met gemiddeld 9
millimeter neerslag, was de droogste november sinds het systeem van
neerslagmetingen in 1906 is ingevoerd.

Daarmee verdween november 1911 (11 millimeter) uit de boeken. We hebben het
allemaal te danken aan een hogedrukgebied dat lang boven Oost-Europa bleef
hangen en daarmee een blokkade voor depressies veroorzaakte. Terwijl we het weer
dagelijks ondergaan, zijn we onbewust deelgenoot geweest van iets 'historisch',
want record tenslotte.

Nederland heeft een wisselvallig klimaat en daarin schuilt de verklaring dat het
weer zo'n populair onderwerp is, vermoeden meteorologen. Geen moment waarop de
zucht naar informatie over toekomstig weer zo intens is als deze tijd van het
jaar, zegt Ron Wiersma van commercieel weerbureau MeteoConsult. 'De winter komt
eraan en dan willen we het weten. Wanneer komt de sneeuw? Krijgen we een witte
Kerst? Is het al tijd voor Elfstedenkoorts?'

En wanneer moeten we rekening houden met weeralarm?

Die vraag is temeer opportuun omdat al halverwege oktober in media het bericht
opdook dat er een 'horrorwinter' zit aan te komen. Wiersma: 'Het wordt ons
aangewreven dat wij dat toen hebben gezegd, maar wij hebben dat woord nooit in
de mond genomen.'

Duitse en Britse weerkundigen riepen een schrikbeeld op, een collega-meteoroloog
bij MeteoConsult heeft alleen maar gezegd dat de kans op een koude winter groter
lijkt dan normaal, zegt hij.

Seizoensvoorspellingen voor Nederland zijn eigenlijk onzin, zegt Rob Sluijter
van het KNMI. 'We kunnen steeds meer, maar een heel seizoen vooruitkijken, is te
hoog gegrepen. Als ik zou weten wat voor weer het de komende maanden is, dan zou
ik rijk zijn. '

Strenge winters worden altijd enorm geromantiseerd Rob Sluijter klimatoloog KNMI

Weer is een ongelooflijk chaotisch systeem Frits Brouwer hoofddirecteur KNMI

LOAD-DATE: December 3, 2011

LANGUAGE: DUTCH; NEDERLANDS

GRAPHIC: Weesp, 27 augustus 2011 Foto Bart Mühl De weerkamer van het KNMI in De
Bilt Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              24 of 200 DOCUMENTS



                                 de Volkskrant

                            3 december 2011 zaterdag

Enquªte kredietcrisis Oud-DNB-president Nout Wellink: 'u zegt het w©©r niet
correct'

BYLINE: Van onze verslaggever Robert Giebels

SECTION: Economie; Blz. 25

LENGTH: 850 woorden


'Keihard gevochten, d t heb ik'

Van onze verslaggever

Robert Giebels

Den Haag Maarten Haverkamp (CDA) heeft nauwelijks een concrete vraag aan Nout
Wellink gesteld, of de oud-president van De Nederlandsche Bank gooit alle remmen
los. Met steeds hoger opgetrokken wenkbrauwen luistert het lid van de
parlementaire enquªtecommissie-De Wit naar de eens zo machtige man tegenover
hem. En die gaat maar door met het verdedigend beantwoorden van ongestelde
vragen.

Het zag er uit als twee mensen die elkaar treffen waarbij de ene vraagt: 'Hoe
gaat het met je?' Waarop de ander antwoordt: 'Ja goed, maar ik wil nogmaals
benadrukken dat ik het allemaal echt niet heb zien aankomen, dat ik naar eer en
geweten en met keihard werken er het beste van heb proberen te maken. En dat ik
daar heel goed in ben geslaagd als je weet met hoe weinig mensen ik was.'

Wellink was vrijdag even terug in het middelpunt van de aandacht waar hij sinds
het uitbreken van de kredietcrisis in had gezeten. Terug voor de commissie-De
Wit, die, net als twee jaar geleden, wil weten hoe hij die crisis heeft beleefd.
Minzaam beziet Wellink de ruzioende fotografen voor hem op de grond. Zijn
glaasje cola light staat weer klaar, net als het krukje waar zijn linkerbeen op
rust lang geleden beschadigd door een ongelukkige studentenduik in een Leidse
gracht. 'Dit keer ben ik zonder krukken', grapt hij. 'Ik ga stapje voor stapje
vooruit.'

Veel gezelliger wordt het niet tijdens het drie uur durende verhoor ditmaal
onder ede. Wellink is getergd en laat zijn zinnen vaak beginnen met een
belerend: 'Kijk, nogmaals ' Of: 'Moet u eens luisteren '

Hij spreekt de jonge commissieleden aan als eerstejaarsstudenten, die bij hem
tentamen komen doen. 'Nee, u zegt het w©©r niet correct. Ik val in herhalingen.
Ik denk dat u het probleem enorm onderschat.'

Maar vooral komt Wellink zich ongevraagd verdedigen. Hoewel de commissie er op
grond van alle verhoren en geraadpleegde documenten van overtuigd moet zijn
geraakt dat niemand de crisis na de val van Lehman Brothers op 15 september 2008
had zien aankomen, wil de oud-DNB-president dat ook nog een keer of twintig
gezegd hebben.

Een dag na die val, zo brengt Wellink de Kamerleden in herinnering, kreeg het
parlement de Miljoenennota 2009 aangeboden met een voorspelde economische groei
van 1 tot 1,5 procent. Wellink: 'Het werd een krimp van 4 procent. Als u dat
niet in uw beschouwingen meeneemt, kunt u niet tot een juist oordeel komen.'

Wellinks verhoor is bijna een kopie van de twee gesprekken die hij begin 2010
had met de eerste commissie-De Wit. Verschil is dat Wellink toen de commissie
volledig in zijn zak had en nu moet accepteren dat zijn in weidse vergezichten
verpakte verdediging ruw wordt onderbroken door ongeduldige commissieleden.

'Wat velen zich niet realiseren', begint Wellink weer, 'is wat wij met een
kleine organisatie allemaal voor elkaar hebben gebokst. We hadden te maken met
Fortis, met Icesave, met '

Daar heeft commissielid Rik Grashoff (GroenLinks) geen zin in: 'U heeft meerdere
keren gezegd hoe hard u heeft gewerkt en dat wordt door deze commissie op geen
enkele manier ontkend.'

Hard werken? Vechten is wat Wellink heeft gedaan. Waarvoor? 'Financioele
stabiliteit!' En dat dan vooral in het belang van de banken. 'Wij vinden als
instituut dat ING wel erg stevig is aangepakt door de Europese Unie.'

En het belang van de gewone burger en zijn portemonnee? Wellink: 'Ik heb mezelf
niet op het standpunt van de belastingbetaler gezet. Dat is aan de minister van
Financioen.'

Aan het eind van zijn eerste verhoor Wellink komt volgende week terug ziet hij
kans een van zijn stokpaardjes te berijden. 'Uw vraag moet niet zijn', doceert
Wellink, 'wat had je moeten doen? Maar heb je de crisis voorzien?'

'En?', vraagt Grashoff. 'Nee, deze systeemcrisis heb ik niet voorzien en ik ben
in goed gezelschap, namelijk in dat van de rest van de wereld.'

Citaat De 17de dag

De prijs van ABN Amro

Ik kan nog steeds lyrisch worden over hoe mooi de fusie van ABN Amro met Fortis
is. En het was niet eens mijn besluit

Gerrit Zalm, topman ABN Amro

'Onder de huidige omstandigheden doet de minister van Financioen er verstandig
aan niet te verkopen, maar dividend te trekken.' ABN Amro-baas Gerrit Zalm maakt
zich geen zorgen dat de waarde van de bank waaraan hij leiding geeft door de
zakenkrant Financial Times op 8 miljard euro wordt geschat. 'Het heeft nu niet
zo veel zin over de waarde van de bank na te denken', zei Zalm tegen de
enquªtecommissie-De Wit. De bank gaat pas op zijn vroegst in 2014 in de verkoop.
'En de kans dat het nìg later wordt, is reoeel', zei Zalm na afloop van zijn
verhoor.

De commissie-De Wit vraagt aan getuigen of ze vinden dat de staat te veel heeft
betaald voor de Nederlandse delen van het Fortis-concern. De teller staat
volgens de commissie nu op 30 miljard euro, na een aanvankelijke koopprijs van
16,8 miljard. Belangrijkste oorzaak van het verschil is een bedrag van 6,5
miljard euro, wat oud-minister Bos afdeed als een boekhoudkundige kwestie. Dat
is volgens Zalm onjuist. 'Mij lijkt dat die 6,5 miljard gewoon bij de 16,8
miljard moeten worden geteld.'

LOAD-DATE: December 3, 2011

LANGUAGE: DUTCH; NEDERLANDS

GRAPHIC: Voormalig DNB-president Nout Wellink betreedt de commissiezaal. Foto
Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              25 of 200 DOCUMENTS



                                 de Volkskrant

                           1 december 2011 donderdag

podiumkunstenpodiumkunsten

SECTION: V Kunst; Blz. 19

LENGTH: 2084 woorden


Pop

n Deep Purple in concert met orkest: vrijdag in Arnhem (Gelredome XS).

n Voorts: De Staat vanavond in Arnhem (Luxor Live), vrijdag in Haarlem
(Patronaat) en zaterdag in Heerlen (Parkstad Limburg Theaters); Katzenjammer
vanavond in Hengelo (Metropool), vrijdag in Den Haag (Paard van Troje) en
zaterdag in Amsterdam (Paradiso); Selah Sue vanavond in Tilburg (013) en zondag
in Groningen (Oosterpoort); J Cole vanavond in Amsterdam (Melkweg); Alamo Race
Track vanavond in Den Haag (Paard van Troje); Sisters Of Mercy vrijdag in
Utrecht (Tivoli Oudegracht) en zaterdag in Groningen (Oosterpoort); Jiggy Djé
vrijdag in Amsterdam (Paradiso); De Kift vrijdag in Deventer (Burgerweeshuis);
Whitesnake zaterdag in Enschede (Muziekcentrrum Enschede); Boxer Rebellion
zondag in Zwolle (Hedon), maandag in Utrecht (Tivoli de Helling), dinsdag in
Nijmegen (Doornroosje) en woensdag in Amsterdam (Melkweg); Cansei De Ser Sexy
zondag in Amsterdam (Paradiso); Sallie Ford & The Sound Outside zondag in
Rotterdam (Rotown); Saga zondag in Zoetermeer (Boerderij); Smith & Burrows
maandag in Amserdam (Paradiso); White Lies dinsdag in Tilburg (013); Real Estate
woensdag in Utrecht (de Helling); Miracle Fortress woensdag in Utrecht (Ekko).

Dance

n Het Utrechtse acidcollectief 030303 organiseert een The Rave Edition! en gaat
terug naar begin jaren negentig. Met live optredens van de Britse producers
Ceephax Acid Crew en Shitmat naast de 030303 dj's zelf en Freakquen-C. Vrijdag
in Tivoli De Helling in Utrecht.

n Voorts: Vrijdag in Air (Amsterdam) Rhadoo, Negru e.a.; vrijdag Stimming, David
August en Luna City Express in Melkweg (Amsterdam); vrijdag Colors in Trouw
Amsterdam met Mosca, Jam City, Dexter, Cinnaman; vrijdag in Studio 80
(Amsterdam) Rodriguez Jr, Olivier Weiter e.a.; vrijdag in Der Aa-Kerk
(Groningen) Andy Norman, Steven Quarre e.a.; vrijdag in Patronaat (Haarlem)
Pendulum e.a.; vrijdag in Poema (Utrecht) De Man Zonder Schaduw e.a.; zaterdag
in Air (Amsterdam) Dada Life, Burns e.a.; zaterdag in Trouw Amsterdam Scuba en
Nuno dos Santos; zaterdag 'Pandemonium' in Sporthallen Zuid (Amsterdam) met o.a.
Promo, Frantic Freak e.a.; zaterdag in Studio 80 (Amsterdam) Mike Ravelli, Miss
Melera e.a.; zaterdag in Ahoy (Rotterdam) 'Nightmare' met Paul Elstak, Noize
Supressor e.a.; zaterdag in Maassilo (Rotterdam) Quintino, Leroy Styles e.a.;
zaterdag in Off Corso Taras van de Voorde, Kadir Pelit e.a.; zaterdag 'Soixante
Neuf Indoor Festival' in Central Studios (Utrecht) met Irwan, Flava e.a.;
zaterdag in Poema (Utrecht) Olene Kadar e.a.; zondag Trouw op Zondag met Raresh,
Dan Andrei, Reiss en Tim Hoeben; zondag in Paradiso ook Dance Youself To Death
en STRFKR.

Wereldmuziek

n De Music: World Series met Nordenian Nodes: vanavond in het Tropentheater,
Amsterdam, vrijdag in het Mondiaal Centrum, Haarlem en zaterdag in het
Muziekhuis, Utrecht.

n Voorts: Joaquin Grillo & Theodosii Spassov: vrijdag in Rasa, Utrecht, zaterdag
in Lantaren/Venster, Rotterdam, zondag in het Bimhuis, Amsterdam, woensdag in de
Verkadefabriek, Den Bosch; Vicente Amigo vrijdag in De Melkweg, Amsterdam;
Mdungu vrijdag in De Doelen, Rotterdam; Raj Mohan woensdag in De Badcuyp,
Amsterdam.

Jazz

n Endangered Blood (Jim Black), vanavond in Groningen (Grand Theatre) en morgen
in Tilburg (Paradox)

n Voorts: Joris Roelofs/Matt Penman/Ted Poor, morgen in Amsterdam (Bimhuis) en
zaterdag in Maastricht (Thembi); Dean Brown Group, zaterdag in Tilburg
(Paradox); Bart Lust Quintet, zondag in Hoorn (Het Huis Verloren); Benjamin
Herman Quartet, maandag in Scheveningen (Kurhaus); Ben van Gelder (sessie),
dinsdag in Rotterdam (Bird); Dianna Reeves, dinsdag in Amsterdam
(Concertgebouw); Jazz Migration (Franse clash van jazz, rock en noise), woensdag
in Amsterdam (Bimhuis); Atomic, woensdag in Tilburg (Paradox); Trytone (met o.a.
Guillermo Celano Trio), woensdag in Amsterdam (Zaal 100).

Klassiek

n Arnhem, Musis Sacrum: 2/12 Nederlands Kamerkoor o.l.v. Paul van Nevel met
werken van Perotinus, Robert Trebor, Mattheus de Sancte Johanne e.a.; 3/12
Gelders Orkest o.l.v. Damian Iorio m.m.v. Simone Lamsma (viool) met o.a.
Mendelssohns 'Schotse'. http://mssa.nl

n Amsterdam, Concertgebouw: 1/12 Het Aronowitz Ensemble met werken van
Mendelssohn, Simpson en Dvorák; 3/12 Amsterdam Sinfonietta o.l.v. Candida
Thompson m.m.v. Sergei Khachatryan (viool) met o.a. Vivaldi's Vier Jaargetijden;
7/12 Koninklijk Concertgebouworkest en Cappella Amsterdam o.l.v. Mariss Jansons.
http://concertgebouw.nl

n Amsterdam, Muziekgebouw aan 't IJ: 6/12 Amsterdam Sinfonietta m.m.v. Sergei
Khachatryan. http://muziekgebouw.nl

n Den Haag, Dr. Anton Philipszaal: 3/12 Residentie Orkest o.l.v. Miguel
Harth-Bedoya m.m.v. Roberto Prosseda met filmmuziek van Nino Rota (o.a. The
Godfather). http://residentieorkest.nl

n Eindhoven, Muziekgebouw Frits Philips: 2/12 Russisch Philharmonisch Orkest
o.l.v. Vladimir Spivakov m.m.v. Nikolai Tokarev (piano); 7/12 Pavel Haas Kwartet
met werken van Tsjaikovski, Sjostakovitsj en Schubert.

muziekgebouweindhoven.nl

n Leeuwarden, De Harmonie: 2/12 Noord Nederlands Orkest, Capella Frisiae en NNCK
o.l.v. Stefan Asbury. nno.nu

n Rotterdam, De Doelen: 2/12 Rotterdams Philharmonisch Orkest o.l.v. Sir Mark
Elder m.m.v. Martin Helmchen (piano) met werken van Beethoven en Sjostakovitsj;
3/12 The Rotterdam Ensemble o.l.v. Roberto Beltrán-Zavala m.m.v. Helma van den
Brink (fagot). http://dedoelen.nl

n Tilburg, Concertzaal: 6/12 Quatuor Ebène & Nicolas Altstaedt (cello) met
strijkkwartetten van Mozart, Borodin en Schubert.

kamermuzieksouvenir.nl

n Utrecht, Vredenburg Leidsche Rijn: 2/12 Radio Kamer Filharmonie o.l.v. Thierry
Fischer m.m.v. Loriana Castellano (mezzosopraan) met werken van Haydn en
Stravinsky. http://vredenburg.nl

n Vlissingen, St Jacobskerk: 4/12 Nederlands Kamer Koor o.l.v. Paul van Nevel
met werken van o.a. Perotin. http://muziekpodiumzeeland.nl

Opera

n La pietra del paragone, opera van Rossini waarin humor en romantiek
samenkomen. Door Opera Trionfo. Tournee t/m 16/12. jjjjj

operatrionfo.nl

n Platée, van Jean-Philippe Rameau door de Nationale Reisopera en Combattimento
Consort o.l.v. Jan Willem de Vriend met Harry Nicoll in de rol van de lelijke
moerasnimf Plataea. Tournee t/m 15/12. http://reisopera.nl jjjjj

Muziektheater

n Wicked, musical gebaseerd op de bestseller van Gregory Maguire over een
ongewone vriendschap tussen twee meisjes in het magische land van Oz. Met o.a.
Chantal Janzen en Willemaijn Verkaik. Voor onbepaalde tijd in Circustheater
Scheveningen. http://musicals.nl/wicked jjjjj

n A Man of Moods, muziektheatervoorstelling

naar de roman How late it was, how late van

James Kelman. Regie: Mirjam Koen. T/m 1/12 in OT Theater Rotterdam, daarna
tournee

t/m 11/12. http://ot-rotterdam.nl jjjjj

n Miss Saigon, de musicalklassieker over een Amerikaanse soldaat die verliefd
wordt op een Vietnamees meisje is na vijftien jaar weer te zien in Nederland.
Met Stanley Burleson, Na-Young Jeon e.a. T/m 30/12 in Beatrixtheater Utrecht.
http://beatrixtheater.nl jjjjj

n Soldaat van Oranje, musical gebaseerd op het waargebeurde verhaal van de
Nederlandse verzetsstrijder Erik Hazelhoff Roelfzema. In de nieuwe cast o.a.
hoofdrollen Julian Looman en In de TheaterHangaar, Vliegveld Valkenburg, Leiden.
http://soldaatvanoranje.nl jjjjj

Theater

n Theatergroep Oostpool is nog t/m 4/12 te gast in de Amsterdamse
Stadsschouwburg. Op het programma o.a. ListEn & See, De Misantroop en Club
Oostpool XL. http://ssba.nl

n nRus, zeven acteurs van De Tijd sprokkelden uit het volledige oeuvre van
Tsjechov. Wat als Wanja Trigorin uit De meeuw ontmoet, of personages uit De
kersentuin één van de Drie zusters? Een voorstelling over liefde, verlies, hoop,
onmacht - een verhaal waarin het verloop bepaald wordt door toeval en
zwaartekracht. Regie Lucas Vandervost. Nederlandse première 6/12 in de
Rotterdamse Schouwburg, daarna tournee t/m 9/1. detijd.be

n Meneer Ibrahim en de bloemen van de Koran, naar het boek van Eric-Emmanuel
Schmitt over de joodse jongen Mozes die bevriend raakt met Meneer Ibrahim, de
Arabische kruidenier. Hij leert Mozes over het leven, geluk, de Koran en het
geheime wapen: een glimlach. Regie Erik Vos. Van 3 (première) t/m 10/12 in
Frascati Amsterdam, daarna tournee t/m 29/2.

denieuwamsterdam.nl

n Soybomb: Postkantoor, over trash en tegencultuur door TG Monk met Eva
Duijvestein, Sylvia Hoeks, Rutger Kroon en Raymond Thiry in regie van Ton Kas.
In reprise van 1/12 t/m 27/1. http://tgmonk.nl

n Van wie is het toneel?, voorstelling van Andreas Backmaier waarvoor hij de
bewoners uit de buurt rondom het VeemTheater uitnodigde om samen een
voorstelling te maken. Centrale vraag: waaruit moet een goed stuk
toneelstukbestaan? Van 1 (première) t/m 3/12 in het VeemTheater in Amsterdam.

hetveemtheater.nl

n Ons kent Ons, theatershow naar de afsluitende sketch van het tv-programma Man
Bijt Hond. Met rollen voor Ottolien Boeschoten, Bert Walthaus, Elisa Beuger,
Herman Bolten. Tekst en regie: Berry Holtslag en Hans Dekker. Tournee t/m 30/3.
http://onskentonsderevue.nl

n Freule Julie, naar de klassieker van August Strindberg in de enscenering van
Thibaut Delpeut. Ark en rijk kunnen alleen bij de gratie van elkaar bestaan,
maar willen op de ander lijken, of de ander vernietigen. Met Eline ten Camp, Guy
Clemens en Wendell Jaspers. Tournee t/m 14/1. http://toneelschuur.nl jjjjj

n Midzomernachtsdroom, de bittere komedie van William Shakespeare vertelt het
verhaal van Theseus en Hippolyta, gearriveerde carrièremakers uit de hogere
kringen die in hun drukke bastaan nooit tijd hadden voor de liefde. Door het
Nationale Toneel in regie van Theu Boermans met rollen voor Pierre Bokma, Ariane
Schluter, Bracha van Doesburg e.a. Tournee t/m 1/2.

nationaletoneel.nl jjjjj

n Bang, van Gerardjan Rijnders waarin de raadzaal de intimiteit van een
huiskamer krijgt. Twee bejaarden, twee miljonairs en twee hardwerkende
Nederlanders bespreken hier de problemen en kansen die de Nederlandse
samenleving hen biedt. Met spel van Reinout Bussemaker en Lizzy Timmers in de
regie van Paul Koek. Tournee langs diverse raadzalen in het land t/m 2/2/2012.
jjjjj

veenfabriek.nl

n Radio Exit Live, van Ulrike Quade, met levensgrote poppen en een
multidisciplinaire cast over een man die ontwaakt en op de radio hoort over een
moord op staat. De moord op hemzelf. Tournee t/m 17/12.

ulrikequade.nl jjjjj

n Krenz, de gedoodverfde opvolger, monoloog van en door Willem de Wolf over Egon
Krenz. Een voorstelling over de ambities, de loyaliteit en de frustraties van
die man achter de schermen. Tournee t/m 7/12.

dekoe.be jjjjj

n Bimbo van en door Suzan Bogaerdt en Bianca van der Sloot is een verontrustende
peepshow vol citaten uit een wereld waarin onze identiteit grotendeels wordt
bepaald door beeld. Tournee t/m 22/12. bvds.nu jjjjj

n U bent mijn moeder van Joop Admiraal werd door Albert Lubbers bewerkt en
geregisseerd tot een moeder-dochterverhaal. Marie-Christine de Both speelt de
moeder en de dochter. Tournee t/m 22/12.

theatergroepsuburbia.nl

n Augustus: Oklahoma is een familiedrama van Tracy Letts. Antoine Uitdehaag
regisseert dit portret van drie generaties op drift, gespeeld door een topcast
met o.a. Peter Blok, Loes Luca en Tjitske Reidinga. Tournee t/m 18/12.

deutrechtsespelen.nl jjjjj

n De kersentuin van Tsjechov over een rijke familie die in de schulden raakt en
hun landgoed met kersentuin moet verkopen. Een voorstelling over de broosheid
van het bestaan. Met o.a. Michiel Bijmans, Wim Bouwens en Dic van Duin in de
regie van Willibrord Keesen. Tournee t/m 31/1/2012. http://keesen-co.nl jjjjj

Dans

n Arms, programma van Nederlands Dans Theater 1 met drie premières, waaronder
Arms van Susan Marshall, The Other You van Crystal Pite en Speak for Yourself
van Paul Lightfoot en Sol León. Tournee t/m 13/12. http://ndt.nl jjjjj

n Ghost Track, nieuwe voorstelling van het choreografenduo LeineRoebana waarin
tegengestelden elkaar tegenkomen: Europa en Indonesië, het hedendaagse en
traditionele, dans en muziek. Met live muziek van gamelanensemble Kyai
Fatahillah. Tournee t/m 23/12.

leineroebana.nl jjjjj

n Muze, voorstelling van Anouk van Dijk voor de dansers Philipp Fricke, Yichun
Liu en Nina Wollny. Tournee t/m 9/2. http://anoukvandijk.nl jjjjj

Kleinkunst

n Nachtspiele, Berlijns glamourcabaret door Sven Ratzke. Tournee t/m 29/12.
jjjjj

sven-ratzke.com

n Bouwhuis, multimediashow door Jeroen Bouwhuis. Van 5 t/m 7/12 in Bellevue
Amsterdam. Tournee t/m 20/4. http://blotebadgast.nl

n De vleesgeworden bescheidenheid door Jeroen van Merwijk. Première 1/12 in
Griffioen Amstelveen, daarna tournee t/m 19/5.

kikproductions.nl

LOAD-DATE: December 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              26 of 200 DOCUMENTS



                                 de Volkskrant

                           1 december 2011 donderdag

Lijstjestijd Weekbladen

BYLINE: Paul Onkenhout

SECTION: V Media; Blz. 22

LENGTH: 593 woorden


Emile Roemer kiezen tot man van het jaar is vergelijkbaar met pepernoten die in
augustus al in de schappen liggen.

De koortsachtige en al wekenlang aanhoudende opwinding op radio en tv en in de
kranten over de revolutie bij Ajax, met live-uitzendingen en paginagrote
verhalen, gaat aan de weekbladen bijna volledig voorbij. Dat is vreemd.

Alleen Vrij Nederland en HP/De Tijd wagen zich aan de vuile oorlog in Amsterdam.
Dat wil zeggen, dat doen twee columnisten. Voor de achtergronden bij het nieuws
uit de Amsterdam Arena moet je niet bij de weekbladen zijn.

In VN richt Auke Kok zich in zijn sportcolumn op de aanjager van de revolte. Hij
vergelijkt Johan Cruijff met, eh, Pim Fortuyn. 'Je zou hem een bijna Fortuyn-
istische populist kunnen noemen: hij kent de haat jegens de als glad en
onbetrouwbaar gepercipieerde directies en voorzitters.'

Collega Joris van Casteren maakt in HP van de gelegenheid gebruik om de
sportjournalistiek aan te vallen: 'Het is een bang wereldje, een vergaarbak van
half-talent waarbinnen iedereen tot een bepaald kamp behoort; geen
sportjournalist haalt het in zijn hoofd ook maar de schijn van onafhankelijkheid
te wekken. De kunst is vrienden te maken, geen vijanden.' Toe maar.

Op de voorkant van HP grijnst Emile Roemer ons toe. Hij is de Nederlander van
het jaar, volgens de redactie die er lekker vroeg bij is en zodoende doet denken
aan de winkelketens die eind augustus al pepernoten en marsepein in de verkoop
doen. De verkiezing van de Nederlander van het jaar is pesterig gestolen van
Elsevier, de lay-out is die van Time. Leuk hoor, zo'n verkiezing, al is het wat
merkwaardig dat Roemer is gekozen omdat hij zo lekker normaal is en omdat hij
het met de SP zo leuk doet in de peilingen.

Jan Kees de Jager en daar is ie weer Cruijff staan op de tweede en derde plaats.
Met de columnisten Sylvia Witteman (25ste) en Sheila Sitalsing (38ste) doet de
Volkskrant trouwens leuk mee.

Vrij Nederland schrijft over framing en geeft zelf de definitie: 'Door een
inventieve woordkeuze het debat naar je hand zetten'. Ingewikkelde politieke
kwesties worden teruggebracht tot een paar woorden. Het meest geslaagde
voorbeeld van de afgelopen tijd komt uit de koker van Geert Wilders: Henk en
Ingrid.

Nieuw is framing niet, geeft VN toe. Terwijl in het intro wordt gesteld dat de
Haagse politiek in de ban is van framing, is het in het verhaal een 'bescheiden
hype'. Ook de vraag of framing erg is, wordt gesteld. Het antwoord: 'Niet echt.'

Dat brengt ons bij een minder bescheiden hype, die over Nova Zembla. VN neemt
ferm afstand van de kranten en tijdschriften die de film niet los konden zien
van de mediahype en er ook anderszins niet erg over te spreken waren. Hier is
Nova Zembla gewoon een mooie prestatie, technisch indrukwekkend en artistiek
interessant.

Met een onderzoek naar de kwaliteit van 2.440 verpleeghuizen doet Elsevier zijn
reputatie eer aan. Voor de resultaten zijn 26 pagina's ingeruimd.

De Groene Amsterdammer, verzot op thema's, heeft ditmaal gekozen voor de
Sovjet-Unie, of beter gezegd de val van het rijk en de gevolgen daarvan. In de
drie verhalen onder de noemer 'Twintig jaar Rusland' wordt een grimmig beeld
geschetst. Hoogtepunt is een interview met Jelena Milasjina, een Russische
journaliste die in de voetsporen is getreden van haar vermoorde collega Anna
Politkovskaja.

'Je mag niet zwijgen als je collega's worden vermoord. Als ze worden berecht.
Dan besmeur je de nagedachtenis aan de mensen die het leven hebben gelaten om
wat ze wisten en om wat ze doorgaven.' Kortom: 'Bang zijn, dat is geen optie.'

LOAD-DATE: December 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              27 of 200 DOCUMENTS



                                 de Volkskrant

                            29 november 2011 dinsdag

PvdA, buig niet te veel af naar links

SECTION: Opinie en Debat; Blz. 28

LENGTH: 801 woorden


PVDA De PvdA moet streven naar een coalitie die zich inzet voor de moderniteit.
Daar hoort bij dat ze wél opkomt voor de hardwerkende Nederlander.

In zijn Kerdijk-lezing nam Job Cohen vorige week duidelijk afstand van zijn
voorganger, de 'sociaal-liberale' Wouter Bos. Hij zette zich ook af tegen de
term 'hardwerkende Nederlander'. Die zou immers impliceren 'dat sommige
Nederlanders, die om wat voor reden dan ook niet hard kunnen werken, er niet bij
zouden horen'. Arnon Grunberg merkte in zijn Voetnoot (23 november) terecht op
dat uit Cohens rede 'een afkeer van prestaties spreekt en een verheerlijking van
ellende, kortom miserabilisme'. Dat is nog eens een hardwerkende spijker op een
pijnlijke kop.

De beoogd voorzitter Hans Spekman draagt ook voortdurend uit dat hij wil opkomen
voor de allerzwaksten. Wie hem naar zijn drijfveren vraagt, krijgt direct het
verhaal te horen van het meisje dat bij de Zeeman werkt en wier moeder daardoor
haar uitkering kwijtraakt. GeenStijl maakte daar al het 'Zeemansocialisme' van.
Daarom wil hij ook het partijbureau uit de grachtengordel hebben; hij vindt dat
de medewerkers 'daar moeten zitten waar de echte wereld is', de arme,
verloederde Vogelaarwijken. Mocht Spekman geen voorzitter worden, dan krijgen we
Piet Boekhoudt de kandidaat uit Groningen die het nog simpeler voorstelt: 'aan
de linkerkant zie ik mijn vrienden, aan de rechterkant zitten mijn vijanden'. In
zijn ogen is D66 dus al de vijand.

Het is die PvdA waar ik me niet in kan vinden. Het is de weg van vroeger.
Communicatief is het fataal, want wie voelt zich door dit verhaal aangesproken?
Zelfs wie een uitkering heeft, wil niet worden behandeld als een zielige,
onderhorige verworpene der aarde. Natuurlijk moet je de allerzwaksten helpen,
maar tamboereer dat niet de hele tijd rond. In de beeldvorming lijkt de PvdA
alleen voor de zieke, de zwakke en de misselijke op te komen.

De maakbaarheid van de samenleving is weer terug. Of zoals Grunberg het
uitdrukte: 'Volgens Cohen zou de overheid de effecten van de genetische loterij
vrijwel geheel moeten neutraliseren.' Dit is wat Mark Rutte bedoelde toen hij
over de geluksmachine sprak. Wat mij betreft, moet de overheid echter meer een
'pechdemper' zijn.

Ik ben een kind van Wouter Bos. De derde weg. Tussen socialisme en liberalisme
in: het sociaal-liberalisme. Ik geloof in een paarse coalitie, zonder
christenen, zonder xenofoben en zonder orthodox-socialisten. Aangezien 'paars'
besmet is geworden, pleit ik voor een coalitie die zich inzet voor de
moderniteit. Wil die kunnen slagen, dan moet de PvdA niet te veel naar links
afbuigen. Daar hoort bij dat je niet moet afgeven op succes. Je moet juist wél
opkomen voor de hardwerkende Nederlander.

In de Kerdijk-lezing maakt Cohen een interessante vergelijking tussen bankiers
uit de Londense City en stelende jongeren tijdens de rellen in Engeland. Hij
zei: 'Beide graaiden wat ze konden pakken, ten koste van de gemeenschap. Maar er
is een verschil tussen beide groepen: de elite heeft wél een voorbeeldfunctie.'
Die jongeren kennelijk niet. Die kunnen er waarschijnlijk niks aan doen.
Opvallend is ook dat hij alle bankiers over één kam scheert: allemaal boeven.
Dat geeft het eendimensionele denken van veel PvdA'ers weer.

Hoewel er een duidelijke verandering is te zien binnen de PvdA, schuiven veel
PvdA'ers de schuld van ontsporing nog steeds op het bord van de maatschappij.
Het is onze schuld dat bijvoorbeeld veel Marokkaanse jongens de fout in gaan. Ze
wonen in tochtige kleine huisjes in onooglijke wijken, krijgen geen stageplekken
en worden continu gediscrimineerd. 'Vind je het gek dat ze ontsporen', vroeg een
PvdA'er mij een keer.

Dat je, zoals Ahmed Marcouch vaak bepleit, 'de regisseur kan zijn van je eigen
leven', is ook aan Job Cohen niet besteed. 'Zij kunnen niet, zoals de liberalen
van hen verwachten, 'regisseur' zijn over hun eigen leven', zei hij op 18
november. De PvdA-fractieleider is een man die 'kontjes wil geven' aan de mensen
die het moeilijk hebben. Ook moslims wil hij 'helpen'. In een gesprek dat ik met
Cohen had (door Eddy Terstall geboekstaafd), zei hij het letterlijk: 'Sommige
geloofsgroepen hebben een achterstand en moeten een kontje krijgen'. Ik zou me
beledigd voelen als iemand me als zielig en achtergesteld zou wegzetten.

Het is goed mogelijk dat ik me vergis. Als de PvdA er vooral voor de kanslozen,
de asielzoekers en de armen is, hoor ik er misschien niet bij. Cohen maakt een
scherp onderscheid tussen sociaal-democraten en sociaal-liberalen. Ik hoop dat
ik er als sociaal-liberaal nog bij mag horen. Samen werkt immers beter! Mocht
dat niet zo zijn, dan hoor ik het graag.

MARCEL DUYVESTIJN is publicist, columnist en liefdevol lid van de PvdA.

Zelfs wie een uitkering heeft, wil niet worden behandeld als een zielige
verworpene der aarde

LOAD-DATE: November 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              28 of 200 DOCUMENTS



                                 de Volkskrant

                            29 november 2011 dinsdag

Fixeer je niet op het salaris van Jan Modaal;
verdien ik wel genoeg functie: Muziekpromotor 1.925 euro bruto

BYLINE: Jeroen Visser

SECTION: Economie; Blz. 27

LENGTH: 467 woorden


Dilemma

De 30-jarige Justin heeft na zijn propedeuse geschiedenis verschillende baantjes
gehad, van het organiseren van feesten tot een functie in de financioele
administratie. Sinds anderhalf jaar werkt hij bij een groothandel in cd's, dvd's
en vinyl. De afdeling van Justin doet de promotie van een aantal muzieklabels in
de Benelux. Justin stuurt promotiemateriaal uit en moet er vervolgens voor
zorgen 'dat journalisten daadwerkelijk over nieuwe releases gaan schrijven'.
Zijn beoordeling is positief en deze maand krijgt Justin een vast contract. Dat
moment wil hij aangrijpen om te onderhandelen over zijn salaris, omdat hij het
gevoel heeft dat hij te weinig verdient. 'Ik verdien onder modaal, dus ik denk
dat ik te makkelijk ben geweest in het accepteren van dit salaris.' Is dat zo?

Advies

Het salaris van Justin ligt inderdaad onder het modale inkomen, stelt adviseur
Jacco van den Berg. Maar bedenk wel dat het modaal inkomen letterlijk het 'meest
voorkomende inkomen' in Nederland betekent en niet het gemiddelde inkomen. Dit
jaar lag dat inkomen op 32.500 euro bruto, inclusief vakantiegeld, aldus Van den
Berg. Volgens Rutger Verbeet van Berenschot zegt het begrip modaal inkomen niet
zo veel. Justins inkomen is niet te laag, alleen omdat het onder modaal ligt.
'Naast jou zijn er dan ook vele Nederlanders die onder modaal verdienen.'

Verbeet schat dat de functie van Justin 'een beginnend hbo-niveau' verreist. Op
de arbeidsmarkt staat hier een salaris tegenover van tussen de 2.100 en 2.350
euro, hoewel het per sector verschilt. Hieruit blijkt maar weer eens dat een
standaard beloningssysteem handig is, stelt Verbeet. 'Misschien kun je dit eens
opperen bij je werkgever?'

Ron Peters, beloningsadviseur bij FNV Bondgenoten, denkt dat het probleem
veeleer het ontbreken van een cao is. Om toch een beeld te krijgen van het
juiste salaris voor Justin kijkt hij wat een uitvoerend pr-medewerker verdient.
Die krijgt doorgaans een bruto jaarsalaris van minimaal 27.500 euro. Justin zit
daar met een jaarloon van 27 duizend euro net onder, maar hij krijgt ook nog een
winstuitkering. Zo bezien verdient Justin, met anderhalf jaar ervaring in deze
functie, redelijk.

Peters adviseert Justin om bij de komende salarisonderhandelingen niet te
overvragen. 'Een vast contract is mooi in deze tijden. Vraag daarom niet te
veel. Je zou kunnen inzetten op een verhoging van 100 euro per maand.' Maak
daarnaast ook een afspraak over de maximale beloning en het aantal jaren dat
ervoor nodig is om dat salaris te bereiken, adviseert Peters. Jacco van den Berg
maant Justin eerst een plan te maken hoe hij in 2012 zijn toegevoegde waarde
voor het bedrijf gaat vergroten. Zo gaat hij goed voorbereid het
onderhandelingsgesprek in. 'In je achterzak stop je dan een salariswens van
2.350 euro. Wel zo redelijk.'

LOAD-DATE: November 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              29 of 200 DOCUMENTS



                                 de Volkskrant

                           26 november 2011 zaterdag

Wraak op de Britse schandaalpers Celebrity's getuigen voor Engelse
onderzoeksrechter over werkwijze tabloids

BYLINE: Van onze correspondent Patrick van IJzendoorn

SECTION: Ten Eerste; Blz. 3

LENGTH: 807 woorden


Van onze correspondent

Patrick van IJzendoorn

LONDEN De Britse pers is weer even terug op Fleet Street. Ditmaal niet om
kranten te maken, maar om terecht te staan bij de aldaar gevestigde Royal Courts
of Justice. Terwijl buiten de paparazzi en leden van de roddelpers rijen dik
staan opgesteld, doen bekende Britten bij onderzoeksrechter Brian Leveson hun
beklag over de praktijken van de tabloids.

Het onderzoek van Leveson is een uitvloeisel van het afluisterschandaal. De
opdracht van de 62-jarige rechter en de leden van zijn commissie is om te kijken
of de overheid de pers moet reguleren. Voorafgaand aan zijn onderzoek heeft
Leveson enkele seminars gehouden waarin hoofdredacteuren van uiteenlopende
kranten, van The Daily Mail tot The Guardian, uitlegden dat de huidige
zelfregulering goed werkt. Sommige journalisten beschouwen het Leveson-onderzoek
als een wraak van politici na de onthullingen, twee jaar geleden, over hun
exorbitante en bizarre declaratiegedrag.

Het zijn echter vooral de celebrity's die bij Leveson pleiten voor een milde
vorm van persbreidel. Als voorman van de campagne tegen de afluisterpraktijken
kreeg acteur Hugh Grant als een van de eersten het woord van de
onderzoeksrechter. Hij vatte zijn zeventienjarige guerrillaoorlog met de
tabloidpers puntsgewijs samen en suggereerde zelfs dat een journalist een
snuffeloperatie had uitgevoerd in zijn Londense appartement. Hij was zo
openhartig over zijn privéleven dat The Times, een krant van
schandaalpersmagnaat Rupert Murdoch, concludeerde dat Grant meer over zichzelf
had verteld dan de tabloids ooit over hem hadden geschreven.

Het acterende model Sienna Miller vertelde Leveson dat persfotografen haar soms
uitschelden of bespugen om een reactie te ontlokken. Tevens vertelde ze dat ze
als 21-jarige soms donkere steegjes in nachtelijk Londen moest invluchten om aan
paparazzi te ontkomen.

Millers advocaat vatte de mogelijkheden die zijn cliënte heeft samen in drie
punten: ze kan de pers negeren, wat niet werkt; ze kan ze bevechten, wat ze nu
probeert te doen, of ze kan als een soort journalistieke asielzoeker naar Parijs
emigreren. Daarmee refereerde hij aan de strenge privacywetten die in Frankrijk
gelden.

Acteur en komiek Steve Coogan probeerde op zijn beurt het argument te
ontkrachten dat celebrity's niet moeten zeuren omdat ze nu eenmaal leven van
publiciteit. Coogan onthulde dat hij zijn publiciteitsmedewerker juist de taak
heeft gegeven om publiciteit zo veel mogelijk te beperken.

Schrijfster J.K. Rowling, de geestelijk moeder van Harry Potter, vertelde dat
een tabloidjournalist contact met haar had proberen te zoeken door een briefje
in de schooltas van haar 5-jarige dochtertje te stoppen. Op de vraag wat er te
doen valt aan het gedrag van de schandaalpers, zei ze: 'Ik kan niet doen alsof
dat ik het magische antwoord heb.'

Het schadelijkst voor de pers waren de getuigenissen van de Dowlers en de
McCanns, gewone Britten die door dramatische gebeurtenissen tegen wil en dank,
en zonder mediatraining te maken kregen met de mores van de boulevardpers. 'Ik
hoorde haar opgenomen boodschap en schreeuwde uit: ze leeft nog!' Dat waren de
dramatische woorden van Sally Dowler, de moeder van het vermoorde meisje Milly.
Milly was op dat moment nog vermist. Een privédetective van News of the World
wist de mobiele telefoon van het meisje te hacken. Hij verwijderde enkele
voicemailberichten. Moeder Sally dacht dat haar dochter dit had gedaan en dat ze
dus nog in leven was.

Kate en Gerry McCann, de ouders van de verdwenen kleuter Madeleine, waren
ontsteld toen News of the World in 2008 uit het niets de dagboeken van Kate
publiceerde. De krant had ze op een of andere manier weten te bemachtigen van de
Portugese politie.

Volgende week komt een andere 'gewone' burger zijn verhaal doen, Chris
Jefferies, de huisbaas van de Nederlandse moordenaar Vincent T. Jefferies werd
aanvankelijk verdacht van de moord op Joanna Yeates en door de schandaalpers al
veroordeeld. Hij heeft tonnen schadevergoeding gekregen van vrijwel alle
tabloids.

De vraag die Leveson, wiens onderzoek door een dagblad reeds bestempeld is tot
een nieuw soort soapopera, moet beantwoorden is of strafmaatregelen als deze wel
afdoende zijn. Sommige hoofdredacteuren lijken boetes te beschouwen als de prijs
voor een spannend verhaal. Wat dat betreft zal Leveson komende week aandachtig
luisteren naar Nick Davies, de man die het afluisterschandaal openbaarde. Deze
onderzoeksjournalist zal voorlezen uit het hoofdstuk over de journalistieke
'dark arts' in zijn boek Flat Earth News. Maar Leveson zal van hem vooral graag
willen weten hoe 'Fleet Street' tot bedaren kan worden gebracht zónder de rijke
traditie van onderzoeksjournalistiek te schaden.

Ze stopten een briefje in de tas van mijn dochter, omdat ze contact met mij
wilden J.K. Rowling Schrijfster van Harry Potter

LOAD-DATE: November 26, 2011

LANGUAGE: DUTCH; NEDERLANDS

GRAPHIC: Acteur Hugh Grant vertelde over zijn zeventienjarige guerrillaoorlog
met de tabloidpers. Actrice Sienna Miller: 'De paparazzi bespugen mij om me een
reactie te ontlokken.' Foto's Reuters Kate en Gerry McCann, de ouders van de
verdwenen kleuter Madeleine. Schrijfster J.K. Rowling, bekend van Harry Potter,
in het getuigenbankje bij rechter Brian Leveson.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              30 of 200 DOCUMENTS



                                 de Volkskrant

                            25 november 2011 vrijdag

(29) Let's sit down before we go De 85 mooiste cultuurcadeaus;
interview fotografe bertien van manen

BYLINE: Door Arno Haijtema Foto Krista van der Niet

SECTION: V Opening; Blz. 12

LENGTH: 2144 woorden


Bertien van Manen stelde met een Engelse collega een boek samen met 'nieuwe'
oude foto's van haar reizen door Rusland, Moldavië, Siberië. De foto's mochten
dit keer technisch onvolmaakt zijn. 'Wat vroeger een fout heette, wordt nu door
iedereen geaccepteerd.' Door Arno Haijtema Foto Krista van der Niet

Let's sit down before we go heet het nieuwe boek van de Amsterdamse fotografe
Bertien van Manen. Russen zeggen dat ten afscheid tegen elkaar: laten we even
zitten voor we gaan. Opdat ze even overdenken hoe hun leven ervoor staat voor ze
op reis gaan. Die titel past prachtig bij de melancholieke foto's van Russen in
hun vaak armoedige leefomstandigheden, die Van Manen in het boek heeft
samengebracht.

Evenzeer kan de titel verwijzen naar de levensfase die de fotografe doorliep;
haar echtgenoot stierf in 2009 aan kanker. Dat verlies leidde tot een pas op de
plaats. Even geen grote reizen door Rusland of China, maar een contemplatievere
bezigheid; haar fotoarchief doornemen.

Van Manen ging, vijf jaar nadat haar vorige boek Give me your Image was
verschenen, op zoek naar schatten die om tal van redenen niet eerder zijn
gepubliceerd, noch de weg naar een van de talrijke toonaangevende musea hebben
gevonden. Het boek toont de vrucht van haar arbeid: 'nieuwe' oude foto's uit
Rusland, Moldavië, Kazachstan, Georgië, Tatarstan, Oezbekistan en de eindeloze
uitgestrektheid van Siberië, gemaakt tijdens talrijke reizen tussen 1991 en
2009.

'Het bekijken van al die foto's, wel vijfhonderd vellen met contactafdrukken,
riep heimwee bij me op', zegt Van Manen in haar werkkamer aan de Amsterdamse
Keizersgracht. 'Er staan veel vrienden op de foto's, van wie ik hou. De beelden
opnieuw bekijken gaf een warm gevoel, alsof ik ze weer tegenkwam.'

Een jaar heeft ze gewerkt aan het boek, samen met de Engelse fotograaf Stephen
Gill. Iemand die, net als Van Manen, in zijn werk betrokkenheid toont bij de
gewone man, die in materieel opzicht dikwijls in armoede leeft, en dat op eigen
wijze compenseert. Niet zelden door overmatig drankgebruik, vaak ook door het
onderhouden van hechte vriendschaps- en familiebanden.

'Gill is drie keer door alle foto's gegaan. Dat heeft hem maanden gekost. Ik had
behoefte aan iemand die er met een zekere objectiviteit en afstand naar kon
kijken. Zijn selectie heeft me zeker verrast. Maar ik was wel meteen overtuigd
van de dynamiek van zijn keuzes en het beeldritme dat hij voorstelde. Soms was
er echt moed nodig om een foto in het boek op te nemen. Zoals die met veel
onscherpte of met sterke overbelichting door de flits.'

Ze wijst een foto aan waarop het gezicht van een kind door het flitsen
onzichtbaar is geworden en het lijf bleek oplicht een in technisch opzicht verre
van volmaakte opname. Het kind wordt aan de benen omhoog gehouden, in een ruimte
waar mannen televisie kijken een vervreemdend beeld. 'Als documentair fotograaf
zou ik zo'n foto nooit hebben gekozen. Maar nu denk ik: ja, dit dwingt je je
fantasie te gebruiken. Het puur documentaire heb ik achter me gelaten. Ik hoef
niet meer te bewijzen dat de wereld rot is. Ik hoop dat men mijn foto's mooi
vindt, poëtisch. Maar je moet je eigen verhaal erbij bedenken. Ze mogen
raadselachtig zijn. Daarom hebben ze ook geen titel en geen plaatsaanduiding.'

Van Manen maakte in de jaren negentig naam met documentaire en tegelijk
persoonlijke, intieme foto's van de post-communistische samenlevingen in de
voormalige Sovjet-Unie. Het boek en de gelijknamige tentoonstelling A Hundred
Summers, A Hundred Winters uit 1994, de weerslag van haar omzwervingen,
betekende haar wereldwijde doorbraak. Kan ze, nu ze het werk uit die periode
weer onder ogen heeft gekregen, vertellen hoe haar opvattingen over haar werk
zijn veranderd?

'De foto's in het nieuwe boek zijn meer voor het publiek dat gewend is langer
naar foto's te kijken. Ze zijn iets moeilijker, mysterieuzer. De foto's uit A
Hundred Summers zijn warmer van toon, met meer geel. De foto's in mijn nieuwe
boek zijn wat koeler, met meer blauw. Het zegt misschien iets over deze tijd. De
foto's van toen waren romantischer. Nu leven we in een tijd die... killer, wil
ik niet zeggen, maar wel minder vriendelijk is. Dat zie je terug in dit boek.

'Vroeger moest alles scherp en goed van toon zijn. Nu zijn mensen meer gewend
aan bewogen beeld, aan onscherpte. Wat toen een fout heette, wordt nu door
iedereen geaccepteerd. Miles Davis heeft eens gezegd: don't be afraid to make
mistakes, there are none. Die vrijheid van denken spreekt me erg aan.'

Van Manen heeft vellen met proefafdrukken uit A Hundred Summers in haar
werkkamer hangen al jaren. Die zijn door de inwerking van het daglicht
verkleurd, blauwig uitgeslagen. 'Dat vond ik eigenlijk wel mooi', zegt ze, en zo
vond die kleurtoon zijn weg in de foto's van Let's sit down.

Ze prijst zichzelf gelukkig dat ze analoog fotografeert, met filmpjes die als ze
terug in Nederland zijn ontwikkeld tal van verrassingen blijken te bevatten.
'Pas thuis zie ik het resultaat van mijn werk.' Een detail dat me bij de opname
geheel was ontgaan. Een foutje dat wonderwel bij de foto past, of juist een
mislukking waar ze op een prachtfoto had gehoopt: 'Zie je mijn hand prominent in
beeld, of wapperen mijn eigen haren voor de lens.'

De foto van een jongetje bovenop een klerenkast in de slaapkamer was er een in
de categorie meevallers die ze pas terug in Nederland ontdekte. Hij werd,
stiekem, gemaakt door zijn broertje. Technisch heel matig, maar tegelijk toegang
biedend tot de intieme kinderwereld, en onweerstaanbaar belhamelachtig grappig.

'Ik werk altijd met kleine camera's, met een kleine zoeker. Zo val ik niet op en
vergeet iedereen de camera. Uit ervaring weet ik ongeveer wat ik in beeld krijg,
maar ik controleer het proces niet helemaal. Ik moet altijd een beetje gokken.
Imperfectie vind ik aantrekkelijk. Het leven is namelijk niet perfect.'

Als haar foto's iets consequent duidelijk maken, is het dat ze de welgestelden,
de machthebbers, het officiële Rusland mijdt ten gunste van de 'gewone' Russen,
die het meestal niet breed hebben. Soms fotografeert Van Manen ze in de stad,
veel vaker op het platteland. 'Mij wordt weleens verweten dat ik altijd de
armoede opzoek. Maar dat is niet zo. Dat is typisch westers denken. Het leven
dat ik van de Russen laat zien, is het leven dat het grootste deel van het volk
leidt. Sinds de jaren negentig is er in economisch opzicht nauwelijks iets
veranderd.'

Al twintig jaar komt ze in de voormalige Sovjet-Unie, en vooral op het
platteland. 'Het gebied en de mensen blijven aan me trekken. Dat gepassioneerde
van ze, het warme, het echte ik voel me daar gewoon prettig laat dat gewoon maar
weg. Natuurlijk helpt het dat ik de taal heb geleerd, daardoor vertrouwen mensen
je gemakkelijker en krijg je veel sneller contact. Dat merkte ik toen ik in
China werkte. De afstand met de bevolking bleef bestaan. Ik moest werken met
tolken, die me weleens vertelden hoe de Chinezen over me dachten: ze vonden me
een monster.'

Ze herinnert zich dat ze een keer laat op de dag aankwam bij de datsja van een
collega en vriend, de fotograaf Volodja, die goeddeels was ingesneeuwd. Ze
moesten langdurig sneeuw wegscheppen en toen dat eindelijk was gedaan, kon pas
de kachel worden aangestoken in de bittere koude hut.

'En nog werd het niet warm. Toen kwam de buurvrouw die me aanbood dat ik bij
haar kon slapen. Op de tast ging ze me in het donker voor in haar datsja, en
leidde me naar haar eigen bed. Het was nog heerlijk warm, van haar. Van zo'n
gebaar geniet ik enorm.'

Het soms ruige, ongekunstelde fascineert Van Manen. Ze raakte in St. Petersburg
met de camera eens verzeild tussen dronken kerels. 'Als ik daar werk, heb ik
meer zelfvertrouwen. Je bent gefocust en voelt je onkwetsbaar. Het is natuurlijk
ook spannend om zo'n situatie te fotograferen. Je wilt uitproberen hoe ver je
kunt gaan, wanneer die mannen agressief worden. Dat geeft me veel adrenaline.
Gevaar is aantrekkelijk.

'Fotograferen heeft altijd met machtsverhoudingen te maken. Doordat mensen je
toelaten in hun leven, geven ze je nu eenmaal een bepaalde macht. Die gebruik
ik. Daarom vraag ik ook altijd toestemming voor ik aan het werk ga. Maar als ze
instemmen, wil ik ook alles laten zien hun huiskamer, hun keuken, hun bed.

'Ik wil mensen nooit belachelijk maken, of in een negatief daglicht plaatsen.
Zij hebben er eigenlijk niets aan dat ze op een foto in mijn boek komen. Hoewel
ik wel merk dat mensen het heerlijk vinden als ze worden gefotografeerd. Mensen
willen aandacht.'

Van Manen heeft zich altijd aangetrokken gevoeld tot maatschappelijke
onderlagen. 'Daar voel ik me thuis. Ik kom zelf uit een bevoorrechte familie,
ben streng katholiek opgevoed. Ik zat in de klas met mijnwerkerskinderen bij wie
ik ook wel thuis kwam. Een gezellige dikke moeder bestierde het gezin, en
iedereen zat bij elkaar in de keuken. Er was een aangename warmte, misschien
omdat deze mensen niet zoveel hadden te verliezen. Ik werd thuis naar de
kinderkamer gestuurd.'

Er zijn meer redenen die Van Manens verlangen naar Rusland in stand houden. Met
enige aarzeling vertelt ze erover. 'Er zit een Russische tak in mijn familie,
een bloedlijn die loopt via een Beierse overgrootvader en Polen. Een van zijn
nazaten was de prachtige Eugène, op wie ik natuurlijk verliefd was. Zoiets
blijft een rol spelen in je leven.

'Een foto moet altijd ook over mij gaan. Als ik een soort euforie onderga omdat
ik het gevoel heb een bijzondere foto te hebben gemaakt, is dat vaak een moment
dat er een herinnering in me wordt opgeroepen. Naar bepaalde beelden uit het
verleden, soms uit het onderbewuste, blijf je zoeken.' Ze wijst op een foto met
vier bonkige Georgische mannen in het eenzame Kaukasische berglandschap.
'Vrijheidsstrijders. Ik kreeg meteen een kalasjnikov in mijn handen geduwd. Het
mooie is dat die mannen nooit een poot naar me uitsteken. Er gebeurt nimmer iets
vervelends. Met zulke kerels op pad zijn, geeft me enorm veel adrenaline. Het is
stoerheid van me, helemaal waar.

'Ik was als kind altijd bang voor mijn vader, misschien heb ik daarom de
behoefte me te bewijzen. Het is spannend om als enige vrouw onder de mannen te
zijn. Waarom?' Ze denkt even na. 'Tsja, zéér onfeministisch wat ik nu ga zeggen,
maar toch: vanwege de aandacht?'

Van Manen bladert door Let's sit down. Haar oog valt op de foto van een
kruidenierswinkeltje in Moldavië. 'Nog steeds die visblikjes, nog steeds die
versiering met takken in lege flessen. Niet leuk hoor, verschrikkelijk dat het
zo armoedig is. Ik heb er een vriendin met een zoontje wonen, die nog steeds
niet genoeg geld heeft om haar huis in de winter warm te krijgen.'

Verderop in het boek staat de foto van een klein bioscoopje waar zo te zien
sinds de jaren vijftig niets meer aan het interieur is veranderd. Er zit een
bezoekster in het zaaltje te wachten, warm ingepakt, muts op het hoofd. 'Het
heeft bij het afdrukken veel moeite gekost dat spookachtige van de ruimte te
behouden en tegelijk de details van het interieur zichtbaar te maken.'

Voorin staat de foto van een vriendin, Vlada, aan de tafel in wat met westerse
ogen een jarenzeventiginterieur zou worden genoemd: rieten lampenkap, flessen
met druipkaarsen, een portable televisie, een grote pot thee. Vlada, felrood
gestifte lippen, hoofddoekje om de donkere krullen geslagen als een klassieke
filmster. Het zou haast een jeugdig zelfportret van de Amerikaanse fotografe Nan
Goldin kunnen zijn: zelfbewust en schuchter tegelijk.

'Ze schrijft op Facebook veel over die foto, en ze krijgt er enorm veel reacties
op', vertelt Van Manen. 'Haar moeder, die de foto eerder zag, waarschuwde me:
'Zo zou ze nooit op de foto hebben gewild.' Maar ik weet dat ze hem juist
prachtig vindt.'

(29) Let's sit down before we go Bertien van Manen. Samenstelling Stephen Gill.
Mack, ISBN 978-1-907946-12-7 EUR 35,-

Exposities tot 14/1 in Galerie In Camera, Parijs, vanaf 5/1 in Yancey Richardson
Gallery, New York, vanaf 24/2 Robert Morat Galerie, Berlijn en vanaf 19/3 in
Foam, Amsterdam.

De boeken van Van Manen Vrouwen te Gast (1979) over migrantenvrouwen. A Hundred
Summers a Hundred Winters (1994 2de druk 1995), persoonlijk documentair werk uit
Rusland en andere voormalige Sovjetstaten. East Wind West Wind (2002), weerslag
van Van Manens China-reizen. Give me your Image (2006), foto's van
familieportretten in Europese interieurs.

Foto=aandacht 'Ik wil mensen nooit belachelijk maken of in een negatief daglicht
plaatsen. Zij hebben er eigenlijk niets aan dat ze op een foto in mijn boek
komen. Hoewel ik wel merk dat mensen het heerlijk vinden als ze worden
gefotografeerd. Mensen willen aandacht.'

'Mij wordt weleens verweten dat ik altijd de armoede opzoek. Maar het leven dat
ik laat zien, is het leven dat de meeste Russen leiden'

'De foto's uit A Hundred Summers zijn warmer, met meer geel. Deze foto's zijn
wat koeler, met meer blauw. Dat zegt misschien iets over deze tijd'

LOAD-DATE: November 25, 2011

LANGUAGE: DUTCH; NEDERLANDS

GRAPHIC: Bertien van Manen: 'Ik hoef niet meer te bewijzen dat de wereld rot is.
Ik hoop dat men mijn foto's mooi vindt, poëtisch.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              31 of 200 DOCUMENTS



                                 de Volkskrant

                           23 november 2011 woensdag

'Ook een technocraat is politiek';
Reportage De grote mannen van het Italiaanse kabinet-monti komen van de Bocconi
Universiteit in Milaan

BYLINE: Van onze verslaggever Michael Persson

SECTION: Ten Eerste; Blz. 7

LENGTH: 811 woorden


Van onze verslaggever

Michael Persson

Milaan De wieg van het nieuwe Italië is een hoekig gebouw van marmeren blokken
en stijve pilaren uit 1936. In de muren zitten bonkige arbeidertjes die gebukt
het land bewerken, vee drijven en vissen vangen, en met hun kromme ruggen de
stenen boven hen lijken te dragen. Hier komen ze dus vandaan, de grote mannen
van het Monti-kabinet: de Bocconi Universiteit in Milaan.

Corrado Passera, minister van Economische Ontwikkeling, studeerde hier economie,
werd hoofd van de grootste bank van Italië, Intesa Sanpaolo, en kwam in de raad
van bestuur van zijn alma mater. Monti zelf keerde er na zijn carrière bij de
Europese Commissie terug om rector te worden.

De nieuwe economische bazen van Italië waren dus de vorige bazen van Bocconi. Is
hier, in Milaan, de theoretische toekomst van Italië te zien?

De vier studenten die bij de hoofdingang staan te roken hopen het. Als iemand
het land kan redden is Monti het, zegt Antonino Antonelli, een 25-jarige
marketingstudent uit Napels, kaalgeschoren met modieus petje. 'Eindelijk iemand
met verstand van zaken.' Eindelijk geen politicus, zegt Andrea d'Alessandro uit
Puglia, de hak van Italië. 'Dit is geen tijd voor een democratie.'

Hoop, dat is ook wat hen naar deze universiteit heeft gebracht. 'Deze opleiding
kan alle deuren openen', zegt Antonelli. 'Zeg dat je van Bocconi komt, en ze
weten wat je kunt. Deze universiteit heeft contacten met alle grote bedrijven.
Hier worden de banen gemaakt.'

En daarvoor zijn ze gekomen, hij en nog wat vrienden, uit de onderste delen van
de laars. Napels, Bari, Sicilië. 'In het zuiden zijn we kansloos', zegt
D'Alessandro. 'Slechte universiteiten, geen banen. Dit is de beste universiteit
van Italië.'

Dat is relatief: Bocconi is inderdaad de beste universiteit van Italië, maar het
paradepaardje, de MBA-opleiding, staat slechts op een zeventiende plek in
Europa, volgens een ranglijst van de Financial Times. De Erasmus Universiteit
staat zesde.

Voor hun hoop op een glorieuze toekomst betalen de studenten minimaal
achtduizend euro per jaar. Bocconi is een privé-universiteit, en acht keer zo
duur als de openbare universiteiten. 'Met dat geld kan Bocconi de beste docenten
lokken', zegt D'Alessandro.

Achter hem staan dikke BMW's op de parkeerplaats. Er zijn niet veel
universiteiten in de wereld waar de studentenkroeg op de hoek de magnums
champagne in de etalage heeft staan.

Een beetje opleiding kost dus al gauw 25 duizend euro. Hun ouders hebben ervoor
gespaard, zeggen sommigen, en anderen hebben een lening van de bank gekregen.
Toch noemt Bocconi zich 'meer dan een elite-universiteit'. Ze delen ook beurzen
uit, al zeggen ze zelf niet hoeveel.

Bocconi is ook meer dan een universiteit, vinden ze zelf. Sinds de oprichting,
in 1902, staat Bocconi voor 'liberalisme, pluralisme, en sociale en economische
vooruitgang'. De universiteit maakt expliciet melding van haar gedragscode, en
van de ethische aspecten van het zakendoen. 'Vandaag de dag, meer dan ooit, is
het belangrijk dat jonge mensen in het algemeen, en in het management in het
bijzonder, essentiële karaktertrekken ontwikkelen.' Specifiek wordt de 'cultuur
van de wet' genoemd.

Verstrengelde belangen

Ook daarom zijn ze hierheen gekomen, zeggen ze, de jongens uit het zuiden. Ze
kennen de corruptie, de maffia, de ongezonde verstrengelde belangen van
dichtbij. 'Het hele lokale zakelijke en politieke systeem loopt daar in elkaar
over', zegt D'Alessandro. 'Je kunt er niet aan ontsnappen.'

Tegelijkertijd laat Bocconi zich ook voorstaan op zijn enorme netwerk, en
connecties met bedrijven van alle formaten. De afgestudeerden worden Bocconianen
genoemd, 56 duizend alumni die elkaar ook nog na de studie weten te vinden. Maar
dat is niet hetzelfde als het cliëntelisme, vinden de studenten. 'Het gaat om de
intenties.'

En die zijn zuiver, denken de studenten hier. Zeker die van hun voormalige
rector. 'Monti is een model-Italiaan', zegt D'Alessandro. 'Hij weet hoe hij zich
moet gedragen, in tegenstelling tot al die politici. Al is misschien zijn werk
voor Goldman Sachs een witte vlek.'

En juist dat is misschien ook de zwakke plek van Bocconi. Hier zijn ze nog
steeds trots op het financiële systeem dat heeft bijgedragen aan de wereldwijde
crisis. De ene lezing leert 'anticiperen op aandelen- en obligatiebewegingen in
een markt van macro-economische onzekerheid', de andere gaat over 'de meest
competitieve en aantrekkelijke banen in de financiële sector'. Verzorgd door
drie Bocconianen van CitiGroup, MorganStanley en Goldman Sachs, banken die
vanwege hun bonussen en malversaties (Griekenland) bij het gewone volk niet veel
krediet meer hebben.

Die bankiersachtergrond van Bocconi, en van de Bocconianen Monti en zijn
minister Passera, kan daarom best nog eens politiek worden, zegt rechtenstudent
Giuseppe. 'Want natuurlijk heeft ook een technocraat politieke kanten. Wie
niet?'

LOAD-DATE: November 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              32 of 200 DOCUMENTS



                                 de Volkskrant

                            22 november 2011 dinsdag

'IJsbeer' Edith, een controlfreak wars van geneuzel

SECTION: Uitgelicht; Blz. 18

LENGTH: 1566 woorden


Ze schopte Rita Verdonk uit de VVD-fractie en ontpopte zich als de steun en
toeverlaat van Mark Rutte. Haar daadkracht wordt alom bewonderd. Maar een
ex-partijbestuurder zegt ook onomwonden: 'Ze is gewoon onaardig.'

Edith Schippers

1964 Geboren in Utrecht 1985 VWO, Coevorden 1985-1991 Politicologie, faculteit
Sociale Wetenschappen, Rijksuniversiteit Leiden 1990 Jawaharlal Nehru
University, Center for Political Studies, New Delhi 1992-1993 Post-hbo-opleiding
tot Oost-Europaconsulent 1993 Persoonlijk medewerker VVD-Kamerlid Dees 1994-1997
Beleidsmedewerker VVD-fractie 1997-2003 Secretaris bij VNO-NCW 2003-2010 Tweede
Kamerlid VVD 2010-heden Minister van Volksgezondheid, Welzijn en Sport Edith
Schippers is getrouwd en heeft een dochter.

et vrouwen heeft Mark weinig, ook in het werk. Hij heeft tijdens de formatie in
kleine kring steeds gezegd welke mannen hij per se om zich heen wilde hebben,
mocht hij premier worden. Ivo in de allereerste plaats. Met Opstelten in de
buurt voelt Mark zich safe. Dan komen Uri en Henk (Rosenthal en Kamp, voor de
buitenwacht). Dat Edith daar dicht tegenaan zit, tegen die binnenste binnenring,
is een prestatie. 'Maar Edith gedraagt zich dan ook niet als vrouw', verklaart
een ingewijde VVD'er.

Edith Schippers (47) wordt in eigen kring ronduit 'onaardig' genoemd, een vrouw
die niet hengelt naar liefde en genegenheid omdat ze het persoonlijke schuwt als
de zwarte pest.

Op donderdagmiddag 13 september 2007 werd Rita Verdonk in een ingelaste
vergadering door Mark Rutte uit de VVD-fractie geschopt. Eigenlijk gebeurde het
door Edith Schippers. Ze was op dat moment vicefractievoorzitter en ze had, met
de koele directheid die men toen nog amper van haar kende, alles voorbereid en
dichtgetimmerd. Ze had alle fractieleden die ochtend gebeld, hun opgedragen ter
vergadering te verschijnen en de afloop al meegedeeld: Rita moet eruit.

Er was naar buiten gekomen dat Verdonk op een weliswaar besloten bijeenkomst in
Utrecht opnieuw had afgegeven op de koers van Rutte dat het zachte snot was.

Al anderhalf jaar hadden Rutte en Verdonk elkaar beloerd en bestookt. Er zit
eigenlijk vanaf de oprichting in 1948 een ongemakkelijke tweespalt in de VVD. Je
hebt de conservatieven en de vrijzinnigen. Rutte is moeilijk te peilen. Maar als
hij wat is, is hij van de vrijzinnigen. Verdonk was helder rechts, maar voegde
er een nieuw element aan toe, dat van het populisme.

Begin maart 2006 was fractievoorzitter Jozias van Aartsen opgelost in de nevelen
van de nacht. Niemand had op zijn aftreden gerekend, niemand wist wat te doen.
Schippers heeft dat later 'heel traumatisch voor de fractie' genoemd.

In het vacuüm dat ontstond, werd de politiek schuchtere Willibrord van Beek
tijdelijk fractieleider. Edith Schippers mocht vicefractievoorzitter worden. Ze
was nog maar drie jaar Kamerlid. Gezondheidszorg was haar specialisme. Daarin
viel ze op door de werkkracht van een paard.

Misschien moet erbij worden gezegd dat ze zich goed had gepositioneerd. Ze was
drie jaar beleidsmedewerker geweest van de fractie. Dan ken je de mores. Daarna
had ze zes jaar bij VNO-NCW gezeten, toch een soort filiaal van de VVD. Als je
dan Kamerlid wordt, heb je een voorsprong op de wethouder uit Groenlo die door
de regio omhoog is geflyerd.

Op zichzelf was het nog geen voldoende kwalificatie voor het reserve-leiderschap
van de fractie. Waarom werd ze het toch? Omdat ze geen vijanden had in de
fractie. Dat was bijzonder in de VVD, zeker in die dagen. En haar nieuwe positie
was bedoeld als een tijdelijke. Van Beek en zij waren even nodig in afwachting
van de nieuwe leiding.

Schippers wilde eigenlijk dat Henk Kamp de nieuwe man zou worden. Ze zag hem als
de enige die in staat zou zijn de kapseizende VVD op koers te krijgen. Voor
Verdonk voelde ze niks. Dat het overgrote deel van de fractie er zo over dacht,
kon Verdonk weinig schelen. Haar machtsbasis was de provincie, niet Den Haag.

Toen bleek dat Kamp in alle standen bedankte voor de hoge eer, schaarde
Schippers zich achter Rutte. Hoe rücksichtslos haar loyaliteit kan zijn, bleek
op die dertiende september. Ze had een lijstje opgesteld met door Verdonk
veroorzaakte incidenten. Ze had een taakverdeling voorbereid.

De excommunicatie van Verdonk werd natuurlijk in de eerste plaats door Rutte
zelf uitgevoerd. Maar Mark is karakterologisch niet zo geschikt voor het echte
slagerswerk. Hij sprak van een vertrouwensbreuk. De charmante Laetitia Griffith
zette er diep het mes in. Anderen volgden. Het was een punctuele en puntgave
vergadering. Regie: Edith Schippers.

Haar dwingende hand zou zich twee jaar later opnieuw publiekelijk doen voelen.
Op 18 november 2009 hield VVD-collega Arend Jan Boekestijn zich niet aan het
geheim van paleis Noordeinde. Hij had eerder blijk gegeven van een eigenzinnig
karakter. Het had de parlementariër tot een bedrijfsrisico gemaakt. Nog dezelfde
dag regelde Schippers dat Boekestijn moest oplazeren. Basta.

Rutte moet hebben gedacht: die mevrouw moet ik erbij hebben. Hij heeft nadien,
toen ze konden lezen en schrijven met elkaar, tegen zijn omgeving gezegd: 'Edith
is mijn lifeline met de werkelijkheid.' Rutte bedoelde dat ze hem op koers
houdt. Een voorbeeld: Rutte is nogal gecharmeerd van de Britse conservatieve
leider Cameron. Dat maakte hem gevoelig voor diens flirt met groen-rechts.
Gezever, oordeelde Schippers en met haar vooral ook Henk Kamp. De VVD is geen
milieupartij. Je moet kiezen, Mark. Kies voor de 130 kilometer.

Edith Schippers mag graag over zichzelf zeggen dat ze zich niet opdringt. Dat is
maar in beperkte mate waar. Altijd moet alles onder controle zijn. Daar heb je
een dwingend karakter voor nodig. Haar regelzucht zit verscholen in zinnetjes
als: 'Ik probeer de fractie als een team te laten opereren en ik stuur de
afdeling voorlichting aan.' Bij oppervlakkige lezing denk je: dat is iemand die
zijn best doet. Bij tweede lezing weet je: daar heb je Margaret Thatcher.

Edith Schippers lijkt te passen in een traditie van beroemde vrouwen in de VVD.
Het is de school van de Oudhollandse gezegdes als de tering naar de nering
zetten en doe maar gewoon, dan doe je al gek genoeg. Of het oprecht is, kun je
je afvragen. Dat het werkt, lijdt geen twijfel.

Haya van Someren, de eerste partijvoorzitter van de VVD, was er een meester in.
Haya (de voornaam was genoeg) kondigde aan dat ze 'naar Engeland zou emigreren'
als de socialisten de middenschool zouden doordrukken. Neelie (voornaam voldoet)
had het als minister van Verkeer altijd over 'de hardwerkende Nederlander die 's
morgens in de file staat als hij op weg is naar zijn werk'. Hij wel, en die
bijstandstrekker draait zich nog eens om.

Beide vrouwen hadden nagenoeg het alleenrecht op de uitspraak: 'Ik hou niet van
geneuzel.' Schippers houdt daar ook niet van: 'Als mensen ingewikkeld doen daar
kan ik heel slecht tegen.' Het zijn de clichés uit de wereld van De Telegraaf,
gepromoveerd tot een vertoon van stoerheid. Je kunt er een eind mee komen.

Edith Schippers is er minister van Volksgezondheid mee geworden. Ze had nagenoeg
elk ander departement mogen kiezen, maar ze wilde Volksgezondheid. Ze had het
zichzelf gemakkelijker kunnen maken. Zoals de Algemene Rekenkamer twee weken
geleden nog eens aangaf, wordt de begroting van Volksgezondheid geteisterd door
permanente overschrijdingen. De zorg is duur en wordt alleen maar duurder.

Er is politieke moed voor nodig om zo'n kelk niet aan je voorbij te laten gaan.
Je moet bereid zijn te vechten met allerlei belangengroepen die elkaar en jou in
de haren zitten. Schippers heeft die bereidheid. In haar eigen, opzettelijk
beperkte woordenschat: 'Ik zit hier niet om die stoel warm te houden, want dat
kan een ander ook.'

Hoe sterk is ze? De rollator kreeg ze niet uit het basispakket. De PVV was tegen
en toen volgden CDA en VVD als vanzelf.

'Voor hoogleraar is ze niet geschikt, des te meer voor het ministerschap',
beweert een voormalige topman van de partij. 'Ze verzuipt niet in de details, ze
is betrokken en ze weet snel waar het heen moet.'

Schippers heeft binnen de kortste keren een einde gemaakt aan het slepende
conflict met de medisch specialisten. Door afspraken te maken met de
specialisten, heeft ze zichzelf een sterke positie verschaft tegenover
ziekenhuizen en verzekeraars. Welke VVD'er je ook spreekt, alom is er
bewondering. Met een stille verwijzing naar haar voorganger Ab Klink: 'Edith
doet nu weer waar een minister voor is.'

En toch, Edith Schippers heeft een enorme achilleshiel. 'Je kunt het heel
eenvoudig formuleren', zegt de voormalige partijbestuurder, 'ze is onaardig. Of
het voortkomt uit onzekerheid weet ik niet, maar ze is gewoon onaardig.'

Het is een oordeel dat in de rondgang langs VVD'ers brede bijval ontmoet. Er
wordt gesproken van 'ijsbeer', 'neuroot', 'niet lief', 'technocraat' en 'ka'.
'Er is geen huisarts die denkt: Schippers begrijpt me', zegt een liberale
parlementariër. 'Persoonlijke zaken vindt Edith al gauw gelul', zegt een ander.

Een oud-minister reduceert de kwestie tot: 'Alles wat aan de harde kant zit, is
bij haar prima voor elkaar.' Om vervolgens het probleem aan flarden te scheuren:
'Edith heeft niet de natuurlijke gaven om mensen voor zich in te nemen, zoals
een Erica Terpstra. Maar kijk eens wat die klaarmaakte als staatssecretaris. Dus
zeg het maar: wat wil je?'

Het Dinsdagprofiel door Jan Tromp

Ze hengelt niet naar liefde en genegenheid, omdat ze het persoonlijke schuwt als
de zwarte pest

LOAD-DATE: November 22, 2011

LANGUAGE: DUTCH; NEDERLANDS

GRAPHIC: Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              33 of 200 DOCUMENTS



                                 de Volkskrant

                            22 november 2011 dinsdag

Heilzame Herman Theater;
profiel herman van veen

BYLINE: Door Hein Janssen

SECTION: V Opening; Blz. 10

LENGTH: 1457 woorden


Dat fladderige, die gedragen stem, dat gezwiep en gezwier en dat zweverige:
naast bewondering riep Herman van Veen ook altijd irritatie op. Te uitbundig,
tegen de edelkitsch aan. In zijn nieuwe show is de opsmuk weg. Door Hein Janssen

Een paar weken geleden was Herman van Veen (66) te gast in De Wereld Draait Door
als onderdeel van DWDD-recordings. Daarin zingen artiesten van naam en faam een
lied van een door hen bewonderde zanger. Van Veen zong Laat me van Ramses
Shaffy. 'Zonder Ramses zou ik hier niet staan', zei hij erbij. Tafelheer in die
uitzending was Ali B. die zowat in katzwijm viel vanwege het feit dat hij
tegenover Herman zat. 'Ik word altijd gehypnotiseerd door die man!', stamelde
hij gelukzalig.

Hij zal het vast hebben gemeend. Maar Laat me in de vertolking van Herman van
Veen klonk in die benauwde DWDD-setting tamelijk pathetisch, met die galm, die
uithalen, dat theatrale. Het leek wel alsof de tv-studio veel te klein was voor
het vibrato dat Van Veen in Shaffy's lijflied legde.

Een paar weken later: Herman van Veen zingt Laat me opnieuw, maar dan in theater
Carré. En het is prachtig: de galm wordt door de befaamde Carré-akoestiek
perfect gedempt, de uithalen sorteren een dramatisch effect, het theatrale is
volkomen passend in deze 'zaal zonder kapsones', zoals Van Veen het Amsterdamse
theater noemt.

Het was duidelijk: Van Veen heeft ruimte nodig, zoiets als in Carré. In dit
theater zwieren trapezewerkers door de nok, slaat het circus zijn tenten op,
vermaken cabaretiers hun publiek, vertonen goochelaars hun kunsten. Er wordt
muziek gemaakt van opera tot hiphop, en gedanst van Pina Bausch tot streetdance.
Al die dingen komen op geheel eigen wijze ook een beetje samen in deze ene
artiest.

Van Veen trad ruim veertig jaar geleden voor het eerst op in Carré en heeft er
intussen vierhonderd keer gestaan. Op dit moment speelt hij er zijn nieuwste
show, die simpelweg Herman van Veen heet. Zes weken Carré, nadat hij de drie
jaar hiervoor voornamelijk op tournee is geweest in het buitenland. In de zaal:
fans van weleer, maar ook veel nieuwkomers, jonge mensen die vroeger misschien
naar de lp's van hun ouders luisterden en nu zelf in het theater zitten.

Er zijn ook Herman van Veen-verlaters, die intussen weer aan het bekeren zijn.
Vroeger al die platen stuk gedraaid, naar het theater gegaan waar Herman de
zinnen begoochelde, daarna langdurig afgehaakt, en nu weer terug.

Laat de naam Herman van Veen vallen en naast bewondering voor 's mans kunsten en
internationale carrière (hij speelt meer buiten dan ín Nederland) is er ook vaak
irritatie. Over dat clowneske van hem (culminerend in het lied Kletsnatte
clowns), dat fladderige (refrein: Floebelegab stobelegab flop flop flee), die
gedragen stem (klassiek geschoold overigens), dat gezwiep en gezwier met al zijn
ledematen zijn eerste 'muzikaal clowneske soloprogramma' heette niet voor niets
Harlekijn. En dan dat ietwat zweverige en zalvende, dat ongrijpbare
gefilosofeer. Zo antwoordde hij onlangs in de VARAgids op de vraag wat het
allermooiste is aan zijn vak: 'De adem. Het allermooiste aan mijn vak is de
confrontatie met zuurstof. Dat klinkt wat wonderlijk, maar zingen is zo
ongelooflijk geweldig. Omdat je zo ademhaalt.'

De culturele elite, of wat daarvoor doorgaat, is altijd met een kleine boog om
hem heen gegaan. Ze vonden hem te uitbundig misschien, of te populair. Nee, dan
liever Bram & Freek, en Koot & Bie natuurlijk, want die waren politiek
geëngageerd en maatschappijkritisch. Terwijl Van Veen werd ervaren als een
weliswaar romantische maar ook anti-intellectuele clown, die in zijn teksten
zelfs een beetje tegen de edelkitsch aanschuurde. Hij was bovendien iemand die
zichzelf niet relativeerde, met diepe ernst over zijn vak sprak, en daarin ook
niet bescheiden was.

Overigens zat Van Veen pas geleden in het tv-programma Kunststof tegenover
schrijver Cees Nooteboom, zo ongeveer de belichaming van de culturele elite in
Nederland. Nooteboom vertelde trots dat hij er destijds bij was, bij dat eerste
optreden in Carré, en dat ze daarna tot diep in de nacht bij hem thuis nog wat
na hadden gedronken, Herman, Ramses, Liesbeth en hij.

Het moet een merkwaardige gewaarwording zijn geweest voor die jongen uit een
Utrechts arbeidersgezin die in de vijfde klas van de Montessori-school maar een
beetje voor zich uit zat te fluiten en daarom van de onderwijzer een viool
kreeg. Een gebaar dat zijn verdere leven in hoge mate zou bepalen.

Van Veens grote voorbeelden zijn Toon Hermans (de clown) en Ramses Shaffy (de
zanger en levenskunstenaar). Die twee elementen zijn lange tijd in hem
samengevallen, met zijn eigen unieke talent als basis. In zijn nieuwe show,
waarmee hij na Carré uitgebreid door het land zal toeren, heeft de artiest alle
ballast en opsmuk van zich afgeschud.

Natuurlijk is Van Veen nog steeds de muzikale entertainer die tekstueel soms
ondoorgrondelijke wegen inslaat, maar hij is ook ingetogener. Zijn nieuwe
programma is vooral een tour-de-chant, ontdaan van clownerie, gekkigheid en
franje. Van Veen heeft zijn plat-Utrechts pratende typetjes en zijn
falderadera-liedjes thuisgelaten om tot de kern te komen: een voorstelling
waarin de melancholie hoogtij viert.

'Wij zochten naar wat ons verlaten had', zegt hij in zijn show en dat zoeken
heeft geleid tot grote en kleine bespiegelingen over de teloorgang van allerlei
zekerheden. Hij bewandelt bedrieglijk lichtvoetig de weg van kind naar jongen,
naar man, naar vader, naar opa.

Dat betekent: luisteren en kijken, en ervaren dat voordat je er erg in hebt en
hoewel je er helemaal niet op zit te wachten, de eerste tranen zich al na tien
minuten aandienen. Omdat hij ineens een melancholiek en niet-sentimenteel lied
zingt over een moeder die doodgaat, en dat hij bij het opruimen van haar spullen
een trouwring terugvindt, in een oud Tjoklat-doosje.

Bijgestaan door pianist Erik van der Wurff (al 47 jaar zijn vaste begeleider),
de energiek musicerende Jannemien Cnossen (viool) en Edith Leerkes (gitaar) en
twee andere muzikanten, brengt Van Veen opmerkelijk veel nieuwe, eigen nummers.
Van zijn oude successen zijn alleen Hilversum III en Opzij te horen, naast een
paar oude liedjes van Annie Schmidt en Willem Wilmink. Kennelijk is de
inspiratie nog lang niet opgedroogd. 'Daar kun je een leven lang mee bezig zijn,
dat alles er toe doet', zei hij na afloop.

Tussen de muziek door rijgt hij kleine anekdotes aaneen, een enkel gedichtje,
een filosofische gedachte en ook engagement, maar dan verpakt in het wonderlijke
levensverhaal van een ontspoorde buurtgenoot. 'Ik heb nooit met de tijdgeest te
maken gehad. Ik heb niks met trends. Ik ben geen polemist. Ik ben geen
theoreticus. Ik ben een ambachtsman', zei hij bij zijn jubileumshow zes jaar
geleden in de Volkskrant.

Verwacht bij Van Veen dan ook geen Wilders of eurocrisis, maar wel een
vanzelfsprekende interesse in de sores van de gewone man. Bij hem wordt de
tijdgeest op microniveau nader verklaard, op niet-concrete, maar poëtische en
vooral muzikale wijze. Zoals in het verhaal van de doodgewone Johnny en zijn
angst voor zijn buren, voor de kunst, voor alles dat hij niet kent.

Opvallend is dat de soloartiest Van Veen in dit geval zo volledig opgaat in de
samenwerking met deze vijf muzikanten. Het plezier van het gemeenschappelijk
samenspelen zet de zaal in een wonderlijk warme gloed. Vitaal, goed bij stem, en
alert dat is hij op deze al enigszins gevorderde leeftijd ook nog steeds. Het
volledig achterwege blijven van enig cynisme of zelfs ironie is al even
heilzaam. Herman van Veen in Carré is een oase van rust en bezinning, in een
cynische, harde en hectische wereld.

Bij het slotapplaus vorige week in Carré kreeg Herman van Veen uit het publiek
een rode roos aangereikt. Binnen enkele seconden wist hij de bloem om te toveren
tot een clownsneus. Een neus die hij opzette, even maar, een paar seconden. Als
een hommage aan de oude Herman, die achter de muziek aan is gegaan.

Herman van Veen in Carré, t/m 10 december. Tournee. hermanvanveen.com

Van Veen heeft zijn plat-Utrechts pratende typetjes en zijn falderadera-liedjes
thuisgelaten om tot de kern te komen: een voorstelling waarin de melancholie
hoogtij viert

Naar Carré Onlangs verscheen van Herman van Veen het boekje Naar Carré biografie
van een reis. Het is een verzameling jeugdherinneringen en persoonlijke
beschouwingen over het theater en artiestendom, opgetekend in kleine
hoofdstukken. Met verklarende woordenlijst en toelichtende notities. Met elkaar
vormen ze de weerslag in woorden van de ontwikkeling van het kind naar de man
die artiest werd en intussen opa is. Een hink-stap-sprong naar het podium,
waarop de artiest zich thuis waant. 'Bang en blij genoeg gaan zingen.'
Uitgeverij Harlekijn Holland; ISBN 978 90 81718608

LOAD-DATE: November 22, 2011

LANGUAGE: DUTCH; NEDERLANDS

GRAPHIC: Herman van Veen heeft nog inspiratie genoeg. Zijn nieuwe show bevat
opmerkelijk veel nieuwe nummers. 'Daar kun je een leven lang mee bezig zijn, dat
alles er toe doet.' Foto Pim Ras / HH

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              34 of 200 DOCUMENTS



                                 de Volkskrant

                            21 november 2011 maandag

Als Wilders niet wil breken, is hij gewoon een pestkop;
analyse pvv-leider zet relatie met cda en vvd op scherp

BYLINE: Remco Meijer

SECTION: Ten Eerste; Blz. 7

LENGTH: 690 woorden


PVV-leider Wilders zette de afgelopen dagen de relatie met CDA en VVD op scherp.
Is het hem ernst en wil hij binnen afzienbare termijn breken met het
minderheidskabinet dat hij gedoogt? Of is hij gewoon belletje aan het trekken om
de aandacht van media en kiezers vast te houden?

Het antwoord op de vraag kent vrijwel niemand. Wilders laat zich niet in zijn
hoofd kijken en geeft veel minder van zijn beweegredenen prijs dan zijn
collega-politici. Hij gaat schuil in zwaar beveiligde gangen in het Kamergebouw
en heeft niet zoals andere partijen vijf, zes woordvoerders en spindoctors in
dienst. Natuurlijk communiceert hij wel, geeft hij soms tekst en uitleg, maar
met een hoge mate van onvoorspelbaarheid. Ook de regeringspartijen CDA en VVD
weten meestal niet wat Wilders beweegt. Wél doen in coalitiekringen inmiddels
twee scenario's de ronde.

In het eerste is Wilders sinds enige tijd op zoek naar een uitgang uit de
gedoogconstructie. De aanwijzingen daarvoor zijn sinds de Algemene Politieke
Beschouwingen na Prinsjesdag talrijk. Afgelopen weekend nog joeg Wilders de
minister van Buitenlandse Zaken, Rosenthal, op de kast met zijn mening dat de
viering volgend jaar van 400 jaar Turks-Nederlandse betrekkingen moet worden
afgelast. De bewindsman zag zich gedwongen met een schriftelijke verklaring te
komen in reactie op het opinie-artikel van Wilders zaterdag in de Volkskrant.
Niet plezierig voor de man die in het kabinet dient te waken over goede
betrekkingen met belangrijke buitenlandse (handels) partners.

Daags tevoren had Wilders het kabinet hard geconfronteerd met de enige
voorwaarde waaronder hij bereid is tot eventuele extra bezuinigingen: nog eens 4
miljard weghalen bij Ontwikkelingssamenwerking. Een voor het CDA onmogelijke
eis. Als er in het voorjaar inderdaad voor in totaal 5 miljard extra bezuinigd
moet worden, zal Wilders deze eis moeten laten vallen of breken.

Ook met de weigerambtenaar zette Wilders het kabinet voor het blok. Zijn gehele
PVV-fractie stemde vorige week dinsdag mee met de oppositie, om korte metten te
maken met het fenomeen van de ambtenaar die weigert homohuwelijken te sluiten.
Het kabinet moet nu op dit punt kiezen tussen twee gedoogpartijen waaraan het
loyaal wil zijn: PVV en SGP.

Wilders heeft op dit moment een ideale uitgangspositie: hoog in de peilingen en
zijn standpunt in het Europadossier vindt steeds bredere weerklank. De
ontknoping daarvan volgt nog. Intussen liggen de electorale concurrenten CDA en
PvdA in de polls op apegapen.

Hiertegenover staat het andere scenario: Wilders is een pestkop die houdt van
het politieke spel en leeft volgens het adagium 'een dag zonder reuring is een
dag niet geademd'. Positiever gezegd: nu hij moet meewerken aan 18 miljard aan
bezuinigingen die vooral 'zijn' Henk en Ingrid treffen, brengt hij graag met
luid tromgeroffel zijn andere standpunten onder de aandacht. Zoals een
regeringsleider die met een buitenlandse oorlog de aandacht afleidt van de
problemen in het binnenland.

Het is vooral minister-president Rutte die steeds beklemtoont dat het juist heel
goed gaat in de coalitie en dat Wilders 100 procent betrouwbaar is in de
samenwerking. Hij ziet diens gedrag als studentikoos: rauwe omgangsvormen van
mannen die het onderling uitstekend met elkaar kunnen vinden. Voor de
buitenwereld heeft Rutte nog steeds dezelfde boodschap als een jaar geleden: wen
er maar aan.

Wat ook de bedoeling van Wilders zal blijken te zijn, vaststaat dat het
overnemen van de gedoogsteun door andere partijen bij eventuele extra
bezuinigingen geen optie is. In theorie zou in de vroege lente weer het
Kunduz-scenario uit de kast kunnen komen, waarin niet de PVV, maar D66,
GroenLinks en ChristenUnie om wat zij als het landsbelang zien steun geven aan
een nieuwe bezuinigingsronde. Maar die partijen zullen daar altijd de voorwaarde
van hervorming aan verbinden: ingrepen in de hypotheekrenteaftrek en op de
arbeidsmarkt.

Dat nu zijn precies de punten waarop dit kabinet met de PVV heeft afgesproken
niet te bewegen. Dan ontstaat voor het kabinet een onwerkbare situatie.

Wilders geeft veel minder van zijn beweegredenen prijs dan zijn collega-politici

LOAD-DATE: November 21, 2011

LANGUAGE: DUTCH; NEDERLANDS

GRAPHIC: Uri Rosenthal Foto ANP Mark Rutte Foto ANP Geert Wilders Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              35 of 200 DOCUMENTS



                                 de Volkskrant

                            21 november 2011 maandag

BN'ers voor beginners

SECTION: V DIDU; Blz. 12

LENGTH: 218 woorden


Wie: Viktor Brand Score: 33 procent op de schaal van Viola

Zal het dan toch? Viktor Brand zomaar in het wild ergens op straat, op locatie,
in sportieve jeans en sneakers. Eventjes weg achter de glanzende tafel van
Shownieuws? De goedlachse presentator heeft een heuse primetime soloshow te
pakken op SBS6. Wat Zou Jij Doen Met Die Poen? ging afgelopen week in première.
Met 348 duizend kijkers niet direct een daverend succes, maar geef hem wat tijd.
Als klapper op de vuurpijl mag hij naast Tooske Ragas Het Staatsloterij
Oudejaarsfeest presenteren.

Het lijkt erop dat Viktor zijn deskundigheid gestaag uitbreidt van hysterische
BN'ers naar kekke spelshows die zich bekommeren om de gewone Nederlander. Dat
gaat niet helemaal geruisloos in huize Brand. De metamorfose van de zender onder
John de Mol zorgde voor 'enkele slapeloze nachten'. 'Altijd is er die angst of
iedereen zich misschien toch in mij heeft vergist', gaf hij openhartig toe aan
het AD.

Brand houdt het hoofd koel tijdens wandelingen samen met hond Tapas. 'Stokken
gooien, nadenken.'

Het valt nog te bezien hoe zijn solo presentatieavontuur uitpakt. Zijn
openhartigheid ('ik heb 26 paar schoenen thuis waarvan ik de meeste nooit heb
aangehad') kan op de schaal van Viola in ieder geval op waardering rekenen.

Bekendheid op de schaal van Viola 33%

LOAD-DATE: November 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              36 of 200 DOCUMENTS



                                 de Volkskrant

                           17 november 2011 donderdag

Blauwdruk Beeldende kunst;
reportage mee met beeldend kunstenaar jonas staal

BYLINE: Door Victor de Kok

SECTION: V Opening; Blz. 13

LENGTH: 941 woorden


Voor zijn Politiek Kunstbezit III liet Jonas Staal zich inspireren door de
scriptie van PVV-politica Fleur Agema. Door Victor de Kok

De in het duister gehulde ruimte breekt het verzet van de binnenkomende
gevangenen. Het enige streepje licht in de cel komt uit een spleet in de muur
die de naam raam niet mag dragen. Zo ziet de gevangenis van PVV-Kamerlid Fleur
Agema eruit. In 2004 ontwierp ze het gebouw, voor haar masterscriptie
architectuur.

Rond de dertig schetsen van haar hand vond kunstenaar Jonas Staal in de la met
afstudeerscripties van de Hogeschool van de Kunsten Utrecht.

Tekeningen van een gefaseerd gevangenismodel met zeer strikte leefregels. Iedere
gevangene begint in de eerste fase, het Fort, geïsoleerd van elk contact met de
samenleving. Bij goed gedrag belanden ze in volgende fases: de Legerplaats, de
Artillerie-inrichting en de Wijk. Zo verwerven de gedetineerden steeds meer
vrijheden.

Staal studeerde, evenals Agema, aan de Aki Academie voor Beeldende Kunst en
Vormgeving. 'Een hele progressieve kunstacademie', zegt hij. 'Het is vrij
ongebruikelijk om er zo'n conservatieve denker als Agema te ontwaren.' Hij
werkte Gesloten Architectuur zo noemde ze haar thesis uit als derde deel van
zijn reeks Politiek Kunstbezit. Samen met architecten en ontwerpers nam Staal
Agema's ideeen over een gevangenis als uitgangspunt voor een publicatie, een
maquette, een film en een theaterstuk.

Omdat de gevangenisschetsen vergezeld gaan door beschrijvingen van een fictieve
rondleiding en een uitgewerkt locatieplan, meent Staal een secure weergave van
het ontwerp te hebben gemaakt. Zo schrijft Agema in haar scriptie over 'ruimten
die voornamelijk bestaan uit beton'. En over de cellen in haar gevangenis: 'Oei,
wat is het hier klein en laag ook. Op de vloer ligt een matrasje, het is een bed
realiseer ik me.'

Zo ontstaat er in de uitwerking van Staal een straffe inrichting waarbij licht
en ruimte corresponderen met het gedrag van de gevangenen. De kleur van de
betonnen muren en het grint om de gebouwen heen verschieten van zwart (het Fort)
naar wit (de Wijk.) Cellen gaan van piepklein naar iets groter en krijgen er
steeds een raampje bij. Het sociale contact neemt per fase toe. Kortom: een
strikte heropvoeding doormiddel van straffen en belonen.

Agema's heeft een zeer streng reïntegratiesysteem voor ogen waarin 'passieve
lummelaars' transformeren tot hardwerkende Nederlanders. 'Vergis je niet,' zegt
Staal, 'veel Nederlanders zullen zo'n gevangenis graag zien herrijzen.' Hij
benadrukt dat Agema's architectuur naadloos past binnen het samenlevingsmodel
dat de PVV voorstaat. 'En de hardwerkende Nederlander staat voor discipline,
efficiency en productiviteit. Elke vorm van on-productiviteit moet worden weg
gezuiverd.'

Staal werpt de theorie op dat Agema tot haar gevangenis is gekomen omdat ze zelf
opgesloten raakte. In haar eigen lichaam, wel te verstaan. In 2001, tijdens haar
masteropleiding, wordt ze getroffen door de ziekte van Dupuytren, een zogenaamde
koetsiershand. Haar rechterhand bewegen gaat steeds lastiger, waardoor een
carrière als architect abrupt wordt beëindigd. Staal: 'Pas daarna ontstonden het
gevangenisontwerp en haar interesse voor de politiek. Een manier om op haar
ziekte, opsluiting in haar eigen lichaam, te reageren door anderen hun vrijheid
te ontnemen.'

Eenzelfde ontwikkeling maakte PVV-leider Geert Wilders en nummer drie Martin
Bosma door, bepleit de kunstenaar. 'Wilders kwam als VVD'er, voordat hij zijn
radicale gedachtegoed verspreidde, niet in de politiek voor. Bosma mislukte bij
de publieke omroep. De gehele top drie van de PVV reageert op de eigen
uitsluiting, met de uitsluiting van anderen: onder meer van de
moslimgemeenschap. Het toont hoe een persoonlijke ervaring tot een collectief
politiek programma kan leiden.'

De uitwerking van Agema's gevangenis moeten we volgens Staal zien 'als een
blauwdruk van een samenleving waarin de kiemen voor een controlemaatschappij
zijn te aanschouwen.' En daartegen verzet hij zich. 'We bewegen ons steeds meer
naar een samenleving waar privacy wordt opgegeven voor veiligheid. De
veiligheidsindustrie zorgt er straks voor dat we geen gevangenissen meer nodig
hebben. Denk aan de gated communities. Iedereen is straks gevangen in zijn eigen
sociale condities, arm en rijk gelijk.'

Daarom niet alleen concrete uitwerkingen van Agema's ontwerp, maar ook een
eenmalig theaterprogramma, in samenwerking met Frascati. 'Ik nodig denkers en
schrijvers uit om tegenvoorstellen te doen voor de gesloten, repressieve
samenleving die de Agema en de PVV voor ogen hebben. Een soort denktank.'

Agema wil niet reageren op het project. Maar Staal heeft inmiddels contact met
haar gehad: 'Ze stelt mijn uitwerking ter discussie. Er zitten kleine en grote
fouten in, zegt ze. En dan gaat het niet zozeer om het uitgewerkte model, maar
om mijn psychologische these. Volgens haar bestaat er geen verband tussen haar
ziekte en de gevangenis of het PVV-gedachtegoed.' Dat kan Staal zich moeilijk
voorstellen, mag wel blijken.

Hoe&wat

De publicatie kan worden besteld en gratis gedownload via productiehuis
Onomatopee (onomatopee.net). De maquette en film zijn vanaf vandaag te zien in
de tentoonstelling 1:1 met Hans van Houwelingen in Extra City Kunsthal Antwerpen
(extracity.org).

Het theaterevenement vind plaats op 21 en 22 december in Frascati Amsterdam
http://(theaterfrascati.nl)

Gesloten architectuur Jonas Staal benadrukt dat Agema's architectuur naadloos
past binnen het samenlevingsmodel dat de PVV voorstaat. 'En de hardwerkende
Nederlander staat voor discipline, efficiency en productiviteit. Elke vorm van
on-productiviteit moet worden weg gezuiverd.'

LOAD-DATE: November 17, 2011

LANGUAGE: DUTCH; NEDERLANDS

GRAPHIC: Politiek Kunstbezit III: Gesloten Architectuur van Jonas Staal naar
ontwerp van PVV-kamerlid Fleur Agema. Ze ontwierp voor haar masterscriptie
architectuur een gevangenisgebouw.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              37 of 200 DOCUMENTS



                                 de Volkskrant

                            15 november 2011 dinsdag

Nieuwe leiders hebben volk nodig;
analyse Deskundigen nemen het roer over in Europa, Maar kiezers zullen dat niet
lang dulden

BYLINE: Peter Giesen

SECTION: Ten Eerste; Blz. 6

LENGTH: 775 woorden


Om de euro te redden, maken democraten plaats voor technocraten. De gekozen
leiders George Papandreou en Silvio Berlusconi hebben het veld geruimd voor de
benoemde deskundigen Lucas Papademos en Mario Monti. De technocraten moeten orde
op zaken stellen om de financiële markten te kalmeren. Op korte termijn lijkt
dat een logische zet, zeker in Italië. Maar op langere termijn zal een
technocratische aanpak de legitimiteit van Europa verder ondermijnen.
Uiteindelijk kan de euro niet gered worden zonder instemming van de bevolking,
zowel in het Noorden als in het Zuiden.

Technocratie is een voor de hand liggende uitweg als de democratie faalt. Een
belangrijk deel van de problemen in Griekenland en Italië wordt veroorzaakt door
de manier waarop deze landen hun democratie hebben vormgegeven. De staat wordt
gezien als een machine die gunsten uitdeelt aan volgelingen, baantjes weggeeft
aan kiezers en de belangen van bevriende partijen beschermt. Daardoor is de
publieke sector te groot en wordt de markt verstoord door politieke protectie.
Om de concurrentiekracht op peil te brengen, moet de staat worden hervormd,
ambtenaren ontslagen en de economie geliberaliseerd, zeggen economen.

Wie een verkalkte samenleving in beweging wil krijgen, botst op machtige
tegenstanders die alle belang hebben bij het bestaande systeem. Papademos lijkt
zelfs voor een onmogelijke taak te staan. Hij geldt als een bekwaam bankier,
maar niet als iemand van uitzonderlijke statuur. Hij moet leiding geven aan een
kabinet met partijen die de crisis hebben veroorzaakt. Op 19 februari worden
alweer nieuwe verkiezingen gehouden. Hoewel de oude partijen Pasok en Nea
Demokratia waarschijnlijk zullen verliezen, is er nog geen nieuwe uitdager
opgestaan die radicaal met het oude systeem wil breken. Bovendien is het de
vraag of Griekenland nog te redden is.

'Super Mario' Monti heeft betere papieren. Hij is wel een zwaargewicht. De
Italiaanse economie staat er beter voor dan de Griekse, en de Italianen lijken
sterker doordrongen van de noodzaak snel te hervormen. Een datum voor nieuwe
verkiezingen is nog niet vastgesteld. Voorlopig gaan alle ballen op Monti, zo
lijkt het. Die zei maandag tot 2013 te willen blijven regeren.

De technocraten wacht niet alleen een zware opgave, aan de technocratische
aanpak kleven ook fundamentele bezwaren. Het vertrek van Berlusconi wordt
algemeen als een zegen gezien, maar het is zeer opmerkelijk dat een gekozen
leider moet opstappen onder druk van Europa en de financiële markten. Dat valt
alleen te verdedigen omdat de crisis zo ernstig is dat een krachtige
brandweerman uitkomst moet bieden. Maar uiteindelijk kan de euro en het gehele
Europese project alleen gered worden als de burgers van de afzonderlijke landen
daar in een democratisch proces voor kiezen.

In Noord-Europa staat de euro onder druk omdat kiezers geen zin hebben te
betalen voor de Grieken, de Portugezen of de Italianen. De Zuid-Europeanen
hebben op te grote voet geleefd, redeneren zij. Nu moeten ze niet zeuren en
gewoon terugbetalen.

Maar ook in Zuid-Europa verliezen de euro en de Europese Unie aan populariteit.
Veel Zuid-Europeanen achten het rijke Noorden op zijn minst medeverantwoordelijk
voor de crisis. Onder leiding van Frankrijk en Duitsland is een gammele muntunie
geconstrueerd. Noord-Europese banken hebben onverantwoord veel geld geleend aan
het Zuiden, mede door falend toezicht van de politici. Nu het ondeugdelijke
bouwwerk is ingestort, wordt de rekening eenzijdig neergelegd bij de gewone
burgers van de armste eurolanden, die het gevoel hebben dat boven hun hoofd een
financieel spel is gespeeld waar zij niet of nauwelijks invloed op hadden.
Bezuinigingen zijn onvermijdelijk, beseffen ook veel Zuid-Europeanen, maar zij
verwachten enige solidariteit van het Noorden, dat zelf ook een rol heeft
gespeeld in het ontsporen van de euro.

Ook veel economen, zoals de Amsterdamse hoogleraar Sweder van Wijnbergen, vinden
dat Zuid-Europa niet onbeperkt kan worden afgeknepen. De Zuid-Europeanen willen
alleen pijnlijke offers brengen als zij perspectief zien, niet als de economie
alleen maar verder in het slop raakt door een keihard, door Europa opgelegd
bezuinigingsbeleid.

'Super Mario' zal falen als hij louter wordt gezien als een zetbaas van de
Europese Unie en de financiële markten. De redding van de euro is niet alleen
een kwestie van begrotingsdiscipline. In Noord en Zuid moeten harde maatregelen
aan de bevolking worden verkocht. Dat is onmogelijk voor technocraten, tenzij ze
zich ontwikkelen tot democraten die kiezers kunnen overtuigen.

Silvio Berlusconi gekozen

George Papandreou gekozen

Lucas Papademos benoemd

Mario Monti benoemd

LOAD-DATE: November 15, 2011

LANGUAGE: DUTCH; NEDERLANDS

GRAPHIC: Foto Orestis Panagiotou / AP Foto Getty Images Foto Pier Paolo Cito /
AP Foto Orestis Panagiotou / AP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              38 of 200 DOCUMENTS



                                 de Volkskrant

                           12 november 2011 zaterdag

SECTION: 01_Interview; Blz. 49

LENGTH: 809 woorden


Clausule Gisteren werd Prins Carnaval gekozen. Toen ik dit hoorde, dacht ik even
aan de Integratienota. In deze nota staat namelijk een zogenoemde
'carnavalsclausule'. Wat dat is, vertel ik u zo. Eerst even iets over hoe deze
clausule misschien wel tot stand gekomen is.

Denk ik 'carnavalsclausule', zie ik een bedompt vergaderzaaltje voor me. In de
hoek staat een flipboard met onleesbare krabbels, daarvoor een tafel vol
omgebogen roerstaafjes en folietjes van koffiekoekjes. Om de tafel zitten mannen
en vrouwen: de integratienotacommissieleden. De afgelopen dagen formuleerden ze
allerhande bepalingen over integratie, vandaag staat het boerkaverbod op de
agenda. Een heikel onderwerp. Maar uiteindelijk besluiten de commissieleden dat
het dragen van een boerka moet worden verboden. Al noemen ze de boerka in de
nota geen boerka maar gezichtsbedekkende kleding. En dan is het opeens zes uur.
De mannen en vrouwen in het vergaderkamertje zijn moe. Hongerig. En een beetje
rillerig door de combinatie te veel koffie en heel lang stilzitten. Waren
gedachten hoorbaar, dan vlogen deze zinnen nu door de kamer: 'Misschien moet ik
mijn vrouw sms'en of ze de pitten laag draait, kunnen we eindelijk samen eten
vanavond'; 'Ik haal de sportschool, zeker weten, toch goed dat ik m'n Asics bij
me heb'; 'Op tijd thuis voor Expeditie Robinson vandaag, hoera!'

Ja, mentaal is men al naar huis aan het gaan. Maar dan schudt iemand laten we
hem Roel noemen zijn hoofd. 'Jongens', zegt deze Roel, 'volgens mij zijn we nog
niet helemaal klaar.' Men schrikt. Alle overpeinzingen in de vergaderkamer
klonteren nu samen in een overkoepelende kerngedachte: O NEE, NIET ROEL! Want
Roel wil iets voor de mensen betekenen. In de praktijk houdt dat in dat Roel
graag sporen achterlaat. Zoals een kat zijn territorium markeert, zo probeert
Roel in zo veel mogelijk beleidsstukken een bewijs van zijn bestaan te plaatsen.
Even is het stil. Tot iemand schoorvoetend vraagt: 'Waarom zijn we nog niet
klaar?' Roel lacht. 'Nou', zegt hij, 'wat doen we met carnaval?' Men kijkt
vragend. 'Ik bedoel', vervolgt Roel, 'wat als iemand tijdens carnaval zo'n
boerkading draagt? Zit er natuurlijk dik in. 't Is een grappig kostuum,
makkelijk te maken én te betalen. Zo breed hebben ze het niet in Brabant. Dus
haalt zo'n man een lap stof in de kniphal, maakt er twee gaten in, gaat bier
drinken met zijn maten.' Het blijft stil in de vergaderkamer. Dus gaat Roel
verder. 'Daar staan ze dan aan de toog: een cowboy, indiaan en die man in z'n
boerka. Biertje, polonaisetje, Schnappi der kleine Krokodil. Niks aan het
handje, tót ze de straat op gaan. Want dan, BAM, houdt oom agent die boerkaman
aan. Wordt-ie in een auto geduwd, handboeien om, kop omlaag, mee naar het
bureau! Daar zit-ie dan, in een kuipzitje tussen de raddraaiers. Misschien wel
zonder jas of niks. Zijn feestje is bedorven. En dat van zijn vrienden ook. En
jullie weten wat mensen doen als hun feestje wordt bedorven. Dan gaat hun
vingertje zo, zzzzzzoem, richting de politiek.'

Even weet niemand wat-ie moet zeggen. Dan mompelt een commissielid: 'Uit onze
taartdiagrammen blijkt op zich dat ze zich in het zuiden het meest zorgen maken
over integratie. Bederven we juist hún feestje, dan worden ze daar dubbel
gestraft.' Nu pakt Roel een stapel stencils uit zijn tas: 'Daarom heb ik hier
het voorstel voor de 'Roel-regeling', die voorschrijft dat je tijdens carnaval
ongestraft een boerka mag dragen.' Opnieuw vliegen er verschillende gedachten
door de kamer. Dingen als: dit is best gek. Maar vooral dingen als: zal ik mijn
vrouw sms'en dat ze toch alleen eet vanavond?; misschien blijft de sportschool
op donderdag langer open?; had ik Expeditie Robinson maar gewoon opgenomen.

Ook deze gedachten laten zich in één zin samenvatten: WE HEBBEN HONGER, WE
WILLEN WEG! Dus zegt iemand, uiteindelijk: 'De 'Roel-regeling' is verwarrend, de
gewone burger kent Roel niet. Maar wat vinden we van 'carnavalsclausule'?'
Waarop de collectieve gedachte omslaat in: HOERA! EEN COMPROMIS!

Tot zover mijn fantasie. Uiteindelijk werd dit de echte tekst van de
Integratienota: 'Het kabinet komt met een wetsvoorstel komen om
gelaatsbedekkende kleding in de openbare ruimte te verbieden. (...) behoudens
carnaval' (Dat komt/komen staat zo in de nota, en zegt misschien iets over de
staat waarin de samenstellers verkeerden.) Afgelopen zomer is dit voorstel door
een Kamermeerderheid aangenomen. Inclusief carnavalsclausule.

Hoe deze daadwerkelijk is bedacht, weet ik natuurlijk niet. Maar ik hoop haast
dat het ging zoals in mijn fantasie. Want noem me cynisch, noem me naïef, maar
van sommige bepalingen vind ik het een fijner idee dat menselijk ongemak de
doorslag gaf, in plaats van ideologie. â  h.bervoets@volkskrant.nl

'Jullie weten wat mensen doen als hun feestje wordt bedorven. Dan gaat hun
vingertje zo, zzzzzzoem, richting de politiek'

LOAD-DATE: November 11, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant Magazine


                       Copyright 2011 PCM Uitgevers B.V.
                              All Rights Reserved

                              39 of 200 DOCUMENTS



                                 de Volkskrant

                           12 november 2011 zaterdag

Brussel als huurbaas

BYLINE: Raoul du Pré

SECTION: Opinie en Debat; Blz. 30

LENGTH: 288 woorden


De nieuwe inkomensgrens voor sociale huurwoningen negeert de realiteit van de
woningmarkt. Dat gaat mis zo.

De groeiende problemen op de sociale woningmarkt tonen aan dat de macht van
Brussel hier en daar te ver is doorgeschoten. Sinds kort mogen huishoudens met
een inkomen boven 33 duizend euro geen sociale huurwoning meer betrekken. Dat
komt door Brussel. Dat wil als altijd ruim baan voor de vrije markt . Wie meer
verdient dan de nieuwe norm, moet zijn heil zoeken op de markt van de vrije
jongens en de huisjesmelkers, waar vraag en aanbod hun heilzame werk zullen
doen.

Dat mag logisch klinken volgens de economische wetten, maar het gaat voorbij aan
de Nederlandse realiteit: de vrije huurmarkt richt zich op het duurdere segment
en heeft nauwelijks aanbod voor jan modaal. En de koopmarkt is opgestuwd door
hypotheekrenteaftrek en aflossingsvrije hypotheken totaal overspannen en
daardoor onbereikbaar, zelfs voor veel middeninkomens. De VROM-raad, het
adviescollege van minister Donner, bracht het gevolg in beeld: er komen nu
jaarlijks ongeveer dertigduizend huishoudens bij die niet meer in aanmerking
komen voor een sociale huurwoning en ook geen koopwoning kunnen betalen. Grote
groepen vallen tussen wal en schip.

Donner verschuilt zich achter de EU: 'Niets aan te doen, het moet van Brussel.'
Die geposeerde onmacht valt niet te rijmen met de assertiviteit die het kabinet
bij andere onderwerpen aan de dag legt tegenover 'Europa'. Brussel heeft
volledig gelijk dat het tijd wordt dat de Nederlandse woningmarkt wordt
opengebroken. Maar het effect is averechts als dat slechts op één punt gebeurt,
terwijl echte hervormingen achterwege blijven. Hoog tijd dat Donner ze dat in
Brussel eens gaat vertellen. Raoul du Pré

LOAD-DATE: November 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              40 of 200 DOCUMENTS



                                 de Volkskrant

                           12 november 2011 zaterdag

De zorg is een zorg;
politiek martin sommer

SECTION: Opinie en Debat; Blz. 31

LENGTH: 736 woorden


In de Kamer ging het deze week over de 70 miljard euro zorgkosten die op ons
afkomt. Ik zag een staatje waarin de uitgaven van de departementen werden
vergeleken. Overal was de stijging nul of min zoveel. Alleen bij de zorg was een
soort Eiffeltoren afgebeeld. Over een paar jaar kost de gezondheid tweemaal de
onderwijsbegroting plus defensie. Minister Hillen van Defensie wees er al op:
straks is er geen geld meer voor de landsverdediging vanwege de uit de hand
lopende zorgkosten.

Het leek weinig volksvertegenwoordigers te deren. Zo groot was die olifant van
70 miljard in de Kamer dat niemand hem leek te zien. Men sprak over het
schandaal dat straks de antirookpreventie niet meer in het basispakket zit
(D66). Men suggereerde dat veel ouderen eenzaam zijn tegenwoordig graag nieuw
beleid en vooral nieuw geld (PvdA). Als je de SP hoorde, werd het ministerie
totaal uitgekleed. Terwijl premier Rutte niet moe wordt te herhalen: het wordt
niet mínder bij de zorg, het wordt minder méér.

De variant van Marcel van Dam is om de zorgkosten à la Hans Klok weg te toveren.
Mobiliteit is toch ook duur en daar mekkert niemand over. Zo is het, met dit
verschil dat je je auto weg kunt doen en je zorgpremie niet. Op dit moment
groeien de zorgkosten aanzienlijk harder dan de economie. Henk en Ingrid moeten
gewoon betalen en worden nu dus armer vanwege de zorgkosten, maar ze hebben geen
idee en worden ook nog opzettelijk dom gehouden.

Het voorstel van de VVD om de rekening thuis te laten sturen om patiënten in elk
geval te informeren over de duurte van hun behandeling, werd door de SP
afgewezen. Dat zou maar een drempel opwerpen om van voorzieningen gebruik te
maken.

Ook de minister tuurt in het koffiedik, bleek afgelopen week na onderzoek van de
Rekenkamer. Afrekeningen komen pas jaren later en cijfers veranderen
voortdurend. Minister Schippers suggereert dat ze aan de knoppen zit. Ze maakt
ruzie met verzekeraars, met huisartsen en specialisten. Alles in het kader van
de kostenbeheersing en de kwaliteitsverbetering, zoals ze zei.

Maar uiteindelijk is het idee ook: de zorgkosten zijn nauwelijks beheersbaar.
Vanwege de vergrijzing, de technologie, de zelfbewuste patiënt die zich geen nee
laat verkopen. Die kostenstijging is onvermijdelijk.

Waar doet het allemaal aan denken? Aan de WAO-crisis van twintig jaar geleden.
Het aantal arbeidsongeschikten ging alle perken te buiten. Het werden er een
miljoen. Er was niks aan te doen, een coalitie van vakbonden, werkgevers en
uitvoerders vond: allemaal zielige mensen. Lubbers zei dat Nederland ziek was.
Kok zuchtte: wie het weet mag het zeggen.

Tot de geesten rijp waren en vooral de coalitie. Daarna ging het mes erin. Toen
bleek de uit de hand gelopen WAO een politieke kwestie en geen ijzeren
wetmatigheid, en nu kijk je met verbazing terug. Besturen is nee zeggen, maar
daar heb je wel de moed en de meerderheid voor nodig.

Vervolgens kwamen de pensioenen. Brinkman struikelde in 1994 omdat hij durfde
zeggen dat daaraan iets moest gebeuren. Het heeft bijna zeventien jaar geduurd
maar nu is het bijna zover. Langzaam is de overeenstemming gegroeid (behalve bij
M. van Dam) dat de pensioenleeftijd omhoog moet. Op naar de afschaffing van de
hypotheekrente-aftrek.

Zo gaat dat in Nederland bij grote moeilijke kwesties: heel lang gebeurt er
ogenschijnlijk niets. Alleen de stapel rapporten groeit. Dan, ooit, ineens,
zwaait de hele boel om. En ontstaat er een nieuwe consensus. Natuurlijk kon het
zo niet langer met de WAO of die aftrek.

Zo zal het ook in de zorg gaan. De Tweede Kamer is er zichtbaar niet aan toe. De
regering heeft de woorden ook nog niet gevonden, mede onder invloed van de PVV
die pal staat voor de zorg en vooral voor de ouderen.

SCP-directeur Paul Schnabel gaf vorige week een interview aan deze krant. Hij
suggereerde dat mensen met een eigen huis de waarde daarvan te gelde kunnen
maken om hun zorg te betalen. Dat heeft hij geweten. Nooit eerder heeft Schnabel
de strontkar zozeer over zich heen gekregen. Met zijn idee zouden rijkeren
betere zorg krijgen dan jan met de pet. Schande. Of andersom: de deugdzame
spaarders moeten hun huis opeten, terwijl de lapzwansen evenveel doktershulp
krijgen. Ook heel erg. Schnabel moest worden opgeknoopt, of doodgeschoten.

Lees de site van De Telegraaf en je weet dat Nederland aan deze omwenteling nog
niet toe is. Maar komen zal zij. Ooit.

Bij grote moeilijke kwesties gebeurt er heel lang niets

LOAD-DATE: November 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              41 of 200 DOCUMENTS



                                 de Volkskrant

                           10 november 2011 donderdag

bang

SECTION: V Kunst; Blz. 20

LENGTH: 71 woorden


De raadszaal krijgt de intimiteit van een huiskamer in Bang, de nieuwe
voorstelling van Gerardjan Rijnders. Twee bejaarden, twee miljonairs en twee
hardwerkende Nederlanders bespreken hier de problemen en kansen die de
Nederlandse samenleving hen biedt. Met rollen voor Reinout Bussemaker en Lizzy
Timmers in de regie van Paul Koek. Première 12/11 in de Raadszaal van het
Stadhuis in Leiden. Tournee t/m 2/2. http://veenfabriek.nl

LOAD-DATE: November 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              42 of 200 DOCUMENTS



                                 de Volkskrant

                            7 november 2011 maandag

brussen von der dunk

BYLINE: Bert Brussen Thomas von der Dunk

SECTION: Opinie en Debat; Blz. 21

LENGTH: 716 woorden


De linkerflank heeft Mauro schaamteloos gebruikt op gezag van eigen onderbuik,
vindt Bert Brussen. Een humane samenleving kan niet zonder emoties, pareert
Thomas von der Dunk.

Laten we het eens over Mauro hebben: van mij mag Mauro blijven.

Ik vermoed dat Mauro van zo'n beetje iedereen wel mag blijven. Mauro is nou
juist het voorbeeld van de perfect geassimileerde allochtoon. Hij praat nota
bene perfect Limburgs. Dan ben je zo Nederlands dat het joods-christelijke van
je genen afspat.

Bovendien: voor één Mauro zijn waarschijnlijk duizenden gevallen te vinden die
niet geïntegreerd zijn, die het Westen haten, onopgevoed en zelfs crimineel
zijn, al dan niet dankzij het plegen van oorlogsmisdaden. Alleen zijn die niet
door de voorrondes van Schrijnende Gevallen Idols gekomen.

Het succes van Idols weerspiegelt niet alleen de leegte van het
televisieconsumentisme, maar ook ons onvermogen nog langer rationele
beslissingen te nemen als het om schrijnende gevallen van menselijk leed gaat.

Want als er iets is wat de zaak-Mauro heeft aangetoond, dan is het wel dat zij
die zichzelf doorgaans, met veel achtergrondgetoeter uit de eigen loftrompet,
bestrijders van het populisme noemen zelf de grootste populisten zijn.

De linkerflank die schaamteloos de jonge Mauro heeft gebruikt, alsof het een
gewillige marionet van lappen en hout was, om hun betrokken punt van tolerantie
en verdraagzaamheid te maken, deed dat op gezag van hun eigen onderbuik.

Emotie. Pure emotie. Wat files en veiligheid voor Henk en Ingrid zijn, is een
aandoenlijke jonge asielzoeker voor Femke en Mees.

De enige die rationeel is gebleven heet Gerd Leers. Het moeten uitvoeren van een
Asielwet (ontworpen door de PvdA'er Cohen, in 2010 aangepast door de PvdA'er
Albayrak) is een ondankbare en haast onmenselijke taak. Maar: een rationele taak
waarbij geen plaats is voor emoties.

Ook niet als er weer ouderwets wordt gedreigd met 'een menselijk cordon' of iets
dergelijks anachronistisch.

Dat ministers de wetten waar zij verantwoordelijk voor zijn hoe dan ook moeten
naleven, is een belangrijke pijler onder onze democratie. Dat hebben we zo
afgesproken in dit land.

Iets anders moeten we niet willen met z'n allen.

Bert Brussen

Het is een misverstand dat politiek niet over emoties mag gaan, omdat moreel
besef niet van emoties los te koppelen valt, en moreel besef eveneens aan
politiek en maatschappelijk gedrag ten grondslag behoort te liggen.

Het verstand gaat niet zonder het hart; anders wordt het verstand moreel
richtingloos. Rationeel moet je zijn in de middelen om een doel te bereiken of
ook het doel zélf van waarde is, laat zich minder rationeel bepalen.

Een van de essentiële aspecten van de hedendaagse neoliberale ontsporing is nu
juist de uit een gebrekkig moreel besef voortgekomen gevoelloosheid voor de
gevolgen van eigen handelen voor anderen, door voormalig werkgeversvoorzitter
Schraven ooit openlijk toegejuicht blijkens zijn uitspraak: 'Ik heb een hekel
aan het woordje moraal.'

Die hekel deelt Schraven zowel met Holleeder als de hooligans van Hoek van
Holland eervorig jaar.

Geen enkele humane samenleving kan zonder emoties en moraal functioneren, anders
wordt zij gevoelloos en koud. Als zodanig is daar niets populistisch aan. Waar
het op aankomt, zijn de júiste emoties en de júiste moraal: appelleren die aan
puur eigenbelang en kortstondige gemakzucht, of aan hogere standaarden?

Herlees dan eens je eigen zin: 'wat files en veiligheid voor Henk en Ingrid
zijn, is een aandoenlijke jonge asielzoeker voor Femke en Mees'.

Schuilt er niet tenminste een minimaal moreel niveauverschil in het opkomen voor
de toekomst van een eigen auto en het opkomen voor de toekomst van een ander
mens? En dienen, anders dan bij gebruiksregels voor auto's, in het laatste geval
mensen niet uiteindelijk vóór wetten te gaan, omdat wetten er voor mensen zijn,
en niet omgekeerd?

Ook puur rationeel je geeft het zelf al aan is het uitzetten van Mauro onzinnig:
het mkb zal goedwillende immigranten met mbo-vakkennis in de toekomst maar al te
hard nodig hebben, tenzij Henk en Ingrid zich in Wildersland financieel zelf
willen redden, zonder Mauro's belastingbijdrage en de miljoenen
ontwikkelingsgeld die al decennialang vanuit de linkse grachtengordel richting
vol-is-vol-krimpregio Limburg zijn gesluisd.

Thomas von der Dunk

LOAD-DATE: November 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              43 of 200 DOCUMENTS



                                 de Volkskrant

                            5 november 2011 zaterdag

BYLINE: Tekst Nausicaa Marbe Foto Mike Roelofs

SECTION: Boeken; Blz. 4

LENGTH: 1555 woorden


Interview Gerry van der List debuteert als romanschrijver met Altijd november.
Opgedragen aan Henk en Ingrid, met in de hoofdrol een rabiaat rechtse
Rotterdammer. 'Ik ben een groot bewonderaar van Wilders, maar geen aanhanger.'
Tekst Nausicaa Marbe Foto Mike Roelofs

llereerst maakt de schrijver een statement: hij is zijn personage niet. 'De
rechtsheid van Peter is niet de mijne. Hij is misogyn, xenofoob, homofoob en
bijna racistisch. Dat ben ik allemaal niet, ' zegt Elsevier-journalist Gerry van
der List (1961) over de hoofdpersoon van zijn pas verschenen literaire debuut
Altijd november, een politiek incorrecte roman. Van der List: 'Maar mijn common
sense zit er wel in. Mijn verbazing en frustraties over de multiculturele
samenleving. Het is de stem van no nonsens rechts.'

Van der List praat licht geamuseerd en beschermend over de middelbare, cynische
Peter van Rijswijk, een rabiaat rechtse Rotterdammer die zijn opvattingen
onbeschaamd ventileert en zichzelf in de nesten werkt. Deze promovendus sociale
wetenschappen in Leiden fileert de hypocrisie van linkse collega's aan de
universiteit en geniet ervan volkse wijsheden te debiteren in elitaire milieus.
Zelfs op versiertoer klaagt hij over allochtonen. Wordt hij als 'rechtse
dorpsgek' uitgenodigd voor een debat, dan hoopt hij er niet al te domme vrouwen
te ontmoeten. Gaat hij op werkweek naar Aruba, dan gluurt hij naar 'negerinnen',
maar verlangt hij vooral naar het onexotische thuis. Maar thuis, dat is
multicultureel Nederland waarin hij zich ook niet meer senang voelt. Waar
schoolverlaters meer over de ramadan weten dan over Pinksteren, waar je een
taalcursus moet volgen om met je buren te praten, waar hoofdstedelijke
intellectuelen denken dat het gedogen van misstanden tot het verdwijnen ervan
leidt. Aldus Peter. Liefhebber van kernenergie, kernwapens en kabouters van Rien
Poortvliet. Zijn revolutionaire jeugdzonde: stemmen op D66.

Kalm, logisch redenerend slaat hij in hilarische scènes vol rake dialogen zijn
gehoor om de oren. Geeft 'm een goed gevoel. Maar dan verlaat zijn geliefde hem
voor de Marokkaanse Rachid 'met de moeilijke achternaam' en gaat Peter over het
gemis in zijn leven nadenken. Dan wordt het voor altijd november zoals in het
gedicht van J.C. Bloem.

U hebt dit boek met Schadenfreude geschreven: links flink boos krijgen.

Van der List, onthutst: 'Nee... nee! Ik maak me geen enkele illusie dat ik
zoveel emoties losmaak. Ik wilde amuseren. Maar ik geneer me voor geen enkele
opvatting, er was geen zelfcensuur. Veel situaties zijn komisch, maar Peter
mocht geen karikatuur worden. Hij is een realistisch personage, iemand die je in
de kroeg tegenkomt. Een verlegen man die opbloeit als hij geïrriteerd raakt. Dan
dist hij de ene oneliner na de andere op in een dwars betoog.'

Het boek is opgedragen aan Henk en Ingrid. Maar de geliefde van Peter ergert
zich aan zijn opinies. Ingrid is helemaal niet zo rechts als Henk.

'Ik zou zeggen dat Henk wat assertiever is dan Ingrid, dat mannen eerder
cultuurkritiek uiten en over het algemeen wat rechtser zijn. Hoewel, een van de
meest spraakmakende politici van het afgelopen decennium was de boze, blanke,
rechtse Rita Verdonk.'

Is de 'boze blanke man' geen wegkwijnende soort?

'Zeker niet. Mannen als Peter kom ik tegen in het café en in de voetbalstadion.
Ze zijn lezers van Elsevier en De Telegraaf. Ze maken zich zorgen over de
massa-immigratie, de islam, verkwanselde subsidie. Meestal met nuchtere
opvattingen. Ze vormen een grote groep, maar voelen zich onbegrepen door de
politieke en culturele elite. Ik erger me als over ze gepraat wordt in termen
van rancune en onderbuik. Dat gepsychologiseer over hun 'angsten' en
'obsessies'! Hun klachten zijn grotendeels terecht, hun boosheid is politiek.
Maar ze worden verdacht gemaakt.'

Nu toch niet meer? Rechts regeert.

'Dat verandert inderdaad. Den Haag stuurt ze niet meer naar de psychiater voor
hun 'waanzin'. Langzamerhand ontdekt ook de elite de gevaarlijke kanten van de
islam. Ooit was de islam een underdog, later bleek dat die ook als een pitbull
kon bijten. Als een PvdA-er zegt dat de massa-immigratie de 'schuld' van rechts
is, dan erkent hij dat er iets mis is. Wilders' biograaf is Meindert Fennema die
van een ultralinkse radicaal veranderd is in iemand met enorme sympathie voor
Wilders.'

Deze grieven gebruikt u literair niet. Rachid is een brave borst en Peter is
apolitiek.

'Rachid is geen talibanstrijder zoals Peter grapt, maar iemand die als iedereen
worstelt met gezin en relaties. Ik wilde geen boeman aan wie ik alle ellende
ophang.'

Dus toch: gêne.

'Uiteindelijk wel. Ik schaam me niet voor wat ik schrijf, maar ik wilde ook geen
politieke roman schrijven die automatisch in de PVV-hoek zou belanden. Ik ben
een groot bewonderaar van Wilders, maar geen aanhanger. Hij houdt met enorme
intelligentie onder bedreiging cruciale zaken op de politieke agenda, maar hij
schiet door met de islam. Ongehoord dat hij moslims niet dezelfde
religievrijheid gunt als christenen en joden. En hij is in economisch opzicht
natuurlijk veel te links.'

Wat is precies het probleem van 'de blanke man' met migranten? 'Als je behoefte
hebt aan gemeenschapszin, kun je als blanke man niet meer aarden in de grote
stad. The present is a foreign country. Ik ben opgegroeid in Rotterdam. Als ik
terug ga naar Delfshaven en Spangen herken ik niets meer. De massale immigratie
heeft enorme veranderingen meegebracht waardoor autochtonen ontwortelen. In de
gezellige wijk van weleer hebben mensen geen band meer met elkaar en de
omgeving. Ik ben fan van Sparta. Maar de voetbalclub wilde weg uit Spangen.
Ondanks de allochtone spelers zijn ze verweesd in de wijk. Dat is tragisch en
niet te veranderen.'

Veranderingen accepteren zou heel wat frustraties schelen.

'Uiteindelijk moet je rekening houden met het bestaan van andere culturen, maar
ook de grenzen van tolerantie bewaken. De jongeren van nu doen dat automatisch.
Zelf geloof ik in het ontstaan van een polderislam, maar dat neemt de
vervreemding niet weg. Peter van Rijswijk is ook nog weemoedig. Hij staat voor
een gevoel van verlies dat zeker niet alleen door immigranten komt. Hij is
totaal ontworteld, alle banden die hem in het gareel hielden zijn doorgesneden.
Het katholieke geloof van zijn ouders raakte hij kwijt. De banden met zijn
milieu ook, toen hij ging studeren. Door zijn afkeer van de multiculturele
samenleving, raakt hij vervreemd van zijn universitaire werkkring en van zijn
vrouw.'

De moraal: wie zich conservatief isoleert redt het niet.

'Ik wilde aantonen wat er gebeurt als je je blijft wentelen in het eigen gelijk,
zonder houvast in de omgeving. Zelf ben ik ook mijn normatieve fundament kwijt
met het geloof. Ik verlang soms naar mijn jeugd waarin je 's ochtends naar
Willem Duys luisterde en de kerk bezocht en 's middags gezellig, zonder angst
voor rellen, naar het voetbal ging. Ik kan me moeilijk voorstellen dat je
probleemloos afscheid neemt van het geloof. De rede overwint, maar de bezieling
is voorgoed weg.'

U verlangt naar burgerlijk geluk?

'Daar wordt ten onrechte op neergekeken. Over Vinexwijken wordt met minachting
geschreven, alsof het een horrorzone is vol criminelen die met elkaar
vreemdgaan. Maar dat zijn plekken waar mensen gelukkig leven. Hard werken,
discipline, regelmaat. Vroeg naar bed in plaats van naar een zinloos debat. Ja,
het is een saaie samenleving. Maar hoe saaier, hoe gelukkiger. De innovatiedrift
van de elite is niet beter. Verandering komt ook zonder revolutie. Ik geloof in
het realisme van conservatieven met oog voor tradities.'

Vandaar dat het boek eindigt op de Veluwe?

'Mensen verlangen soms naar een Nederland zonder hoofddoeken. Dat verklaart de
aantrekkelijkheid van de Veluwe. Ik heb er een vakantiehuis. Als ik in Amsterdam
de trein naar Ermelo neem, wordt de coupé bij elke halte hoofddoeklozer. Kom je
in een ander land terecht.'

In blank Nederland? Dat is wel een racistische droom. En taboe.

'Dat taboe moet blijven, althans in de politiek. Ga je daarover speculeren, gaat
het al gauw over deportatie. Uitgesloten. Maar wat is er mis met een onbestemd
heimwee? Naar een Nederland zoals vanouds, herkenbaar, zonder mobiele telefoons
en met zondagsrust. Dat is ongevaarlijke weemoed. In het volste besef van het
feit dat je naar het onmogelijke verlangt.'

Gerry van der List: Altijd november

Prometheus; 208 pagina's; EUR 17,95

ISBN 978 90 4461 8327.

Gerry van der list

Gerry van der List (Rotterdam, 1961) is sinds 1999 redacteur van het weekblad
Elsevier.

Negen jaar lang had hij, tot 1999, een column op de opiniepagina van de
Volkskrant. In 1998 haalde hij daarmee het nieuws toen hij fel ageerde tegen het
'exhibitionisme' van de Gay Games in Amsterdam ('een orgie van sperma') en van
discriminatie werd beticht. Van der List promoveerde in de politieke
wetenschappen met het proefschrift De macht van het idee, over liberale
buitenlandse politiek. Hij publiceerde de bundels Ach Jezus, een intellectueel,
Opgeruimd staat netjes, Katholiek en Alle 24 premiers.

Altijd november is zijn romandebuut. Als chef kunst van Elsevier zegt hij
daarover: 'Er belanden veel romans op mijn bureau. Ik wilde kijken of ik dat ook
of zelfs beter - kon. En ik ontdekte dat schrijven een prettig getob is dat
afleidt van zorgen over de leegte van het bestaan.'

'Als ik terugga naar Delfshaven of Spangen herken ik niets meer'

LOAD-DATE: November 4, 2011

LANGUAGE: DUTCH; NEDERLANDS

GRAPHIC: Gerry van der List: 'Als je behoefte hebt aan gemeenschapzin, kan je
als blanke man niet meer aarden in de grote stad.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              44 of 200 DOCUMENTS



                                 de Volkskrant

                            1 november 2011 dinsdag

Douglas en KNVB strijden zij aan zij

BYLINE: Van onze verslaggever Charles Bromet

SECTION: Sport; Blz. 32

LENGTH: 775 woorden


Van onze verslaggever

Charles Bromet

AMSTERDAM Het was niet zo dat Douglas Franco Teixeira, de Braziliaanse
centrumverdediger van FC Twente, Het Achterhuis van Anne Frank perse moest
lezen. Maar hij wist dat hij vragen kon verwachten over de Tweede Wereldoorlog
bij zijn naturalisatie-examen van de IND. Dus griste hij ook die titel uit de
bibliotheek.

Deze anekdote, die met smaak wordt verteld door zijn
schoonvader/belangenvertegenwoordiger Gert Peerik, is veelzeggend voor de wil en
de ijzeren discipline van de 23-jarige verdediger. Woensdag ontvangt hij tijdens
een ceremonie in het gemeentehuis van Enschede, uit handen van burgemeester
Peter den Oudsten, het bewijs van Nederlanderschap.

Daarmee is de eerste grote horde genomen om kans te maken op een uitnodiging
voor de EK-selectie van het Nederlands elftal. De KNVB zal dan bij de FIFA
dispensatie moeten vragen voor de regel dat een genaturaliseerde voetballer vijf
jaar in zijn nieuwe vaderland moet wonen om speelgerechtigd te zijn.

In de reglementen van de FIFA staat geen termijn waarbinnen de wereldvoetbalbond
een besluit moet nemen. In november gaan de KNVB en Peerik met elkaar om de
tafel om te bepalen wat de vervolgstappen zijn en hoe die aangepakt gaan worden,
meldt een woordvoerster.

Bondscoach Bert van Marwijk zegt die gang van zaken eerst af te wachten, voordat
hij zich uitspreekt over de kansen van Douglas die in 2007 naar Nederland
verkaste. 'Ik ben een tijdje terug natuurlijk niet voor niets naar hem toegegaan
om hem te spreken. Dat zegt wat over mijn intenties. Hij is in beeld bij het
Nederlands elftal, maar ik wil geen verkeerde verwachtingen wekken.'

Vandaar dat hij zich slechts summier uitlaat over de ontwikkeling van de
verdediger, die in het hart van de Twentse defensie geldt als een betrouwbare
kracht. 'Hij is groot, sterk en voor iemand van zijn lengte is hij behoorlijk
wendbaar', somt Van Marwijk op. 'Hij zou alleen iets stabieler kunnen zijn.'

Daarmee doelt de bondscoach overigens niet op de uitwedstrijd tegen AZ van vorig
seizoen. Toen ontspoorde Douglas door zich te vergrijpen aan scheidsrechter
Bossen, nadat hij met een rode kaart uit het veld werd gestuurd. Bij het
verlaten van het veld moest hij in toom worden gehouden door reservedoelman
Boschker en teammanager Renes.

'Hij heeft geleerd van Alkmaar', stelt Van Marwijk. 'Hij is een speler met veel
emotie. Dat moet hij ook houden, want dat zit in hem. Het is ook niet zo dat
iemand bij mij buiten beeld raakt als hij een keer zijn boekje te buiten gaat.'

Douglas zou een bruikbare aanvulling kunnen zijn op het beschikbare aanbod aan
centrumverdedigers in Oranje. Achter Joris Mathijsen (Malaga) en John Heitinga
(Everton), het gebruikelijke centrale tandem, is de spoeling aan ervaren
krachten met rust en overwicht dun. Jeffrey Bruma (HSV) en Ron Vlaar (Feyenoord)
golden op die posities als alternatieven in de Oranje-selectie voor de laatste
interlands.

Douglas geldt voor veel van zijn ploeggenoten als 'een gewone Nederlander'.
Vanaf dag één trachtte hij zich de taal meester te maken. Dat kwam voor een
groot deel uit zichzelf. Toen FC Twente vorig seizoen werd gehuldigd als
bekerwinnaar, zong hij voor 20 duizend fans uit volle borst het lied Schatje,
mag ik je foto van Rogier van Oosterhout, een hit in bepaalde contreien.

Naar woensdag 2 november, de dag dat hij zich definitief Nederlander mag noemen,
heeft hij reikhalzend uitgekeken. Schoonvader Peerik, die met een lichte
overdrijving zegt 'duizenden uren' kwijt te zijn geweest aan de naturalisatie
van zijn schoonzoon, werd verrast door zijn vastberadenheid. 'Elke dag na de
training ging hij aan de studie, tot een uur of één à twee 's nachts.'

Van Marwijk: 'Dat geeft wel wat aan. Die houding is overigens geen verrassing
voor mij. Die liet hij ook zien toen ik met hem sprak. Ik dacht: je moet het in
de eerste plaats zelf echt willen. Door zelf het initiatief te nemen, liet hij
dat al blijken. En dit onderstreept het wel.'

Douglas werd bij zijn naturalisatieproces begeleid door een privéleraar van het
roc. Om 'geen scheve gezichten' te krijgen, is besloten dat buiten de
publiciteit te houden. Peerik: 'Zonder zijn salaris had hij dit nooit in zo'n
korte tijd van zes weken kunnen realiseren. Alles is volgens het boekje gegaan,
maar het helpt als geld geen bezwaar is.'

Douglas' hoofdreden om zich te naturaliseren was overigens dat hij dezelfde
nationaliteit wilde hebben als zijn partner en zijn dochter.

Peerik: 'Dat hij voetballer is, staat er volkomen los van. Laten we eerst maar
eens afwachten of Van Marwijk hem wel oproept.'

Ik heb natuurlijk niet voor niets met hem gesproken Bert van Marwijk Bondscoach
van Oranje

LOAD-DATE: November 2, 2011

LANGUAGE: DUTCH; NEDERLANDS

GRAPHIC: De nieuwe Nederlander Douglas van FC Twente wordt besprongen door
teamgenoot Emir Bajrami na zijn 1-0 in het duel tegen PSV van zaterdag. Foto
Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              45 of 200 DOCUMENTS



                                 de Volkskrant

                            31 oktober 2011 maandag

BYLINE: Thomas von der Dunk

SECTION: Opinie en Debat; Blz. 21

LENGTH: 387 woorden


Het land dat aan de burgers zou zijn teruggegeven, is nu uitgeleverd aan de
banken, zegt Thomas von der Dunk. Voor Bert Brussen is de crisis geen reden om
de staat weer almachtig te maken.

Never waste a good crisis. Maar dat is wel precies wat er dreigt te gebeu-ren.
Kernprobleem vormt de ontsporing van het financiële stelsel, waarbij speculanten
steenrijk kunnen worden door hele landen failliet te laten gaan. De onmacht van
de politici om dit te verhinderen, is de oorzaak van de vertrouwensbreuk met de
kiezer.

Die onmacht is de logische uitkomst van de Reaganeske waanopvatting dat de
overheid als zodanig het probleem was, zodat de staat door privatise-ring
afgebroken en het bedrijfsleven door deregulering vrij baan gegeven moest
worden, thans uitmondend in het brutale verwijt van dictatoriale markten aan
democratische regeringen dat ze niet genoeg naar hun pijpen dansen.

Onder het leugenachtige motto 'het land terug te geven aan de burgers' is het zo
weggegeven aan de bankiers, die aan de rest van de wereld geen boodschap meer
hebben en het geld van de hardwerkende belastingbetaler naar de
belastingparadijzen van hun gated communities hebben weggesluisd. Het
neoliberale dogma dat we aan de overheid niets hebben, werd daarmee een self
fulfilling prophecy.

De oplossing van de crisis kan dus ook niet gelegen zijn in beleid dat er in de
jaren negentig de oorzaak van is geweest. De ewig Gestrigen van de VVD die
minder staat en minder regels bepleiten, zijn als de kwakzalvers uit de
Middeleeuwen, voor wie er ongeacht de kwaal maar één remedie bestond: aderlaten
om, als dat niet hielp, nog meer ader te laten, en als vervolgens de patiënt
bezweek te constateren dat er dus niet genoeg adergelaten was.

Door die mentale blokkade bij rechts dreigt het huidige momentum verloren te
gaan om structurele verandering af te dwingen en de perverterende bonuscultuur
te verbieden. Zonder dat zullen de nu op korte termijn noodzakelijke Europese
reddingsmaatregelen op de lange termijn evenwel slechts lapmiddelen blijken.

Omdat rechts, in de houdgreep van de bancaire lobbycratie, tot enige structurele
doortastendheid handelingsonbekwaam is, moet links eindelijk Europabreed de
handen ineenslaan om van de onwillige rechtse regeringen in het belang van alle
burgers die beteugeling van de marktalmacht af te dwingen.

LOAD-DATE: October 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              46 of 200 DOCUMENTS



                                 de Volkskrant

                            29 oktober 2011 zaterdag

De geest voor de gek houden Dieren leren van pijn

BYLINE: Malou van Hintum Malou van Hintum

SECTION: Wetenschap; Blz. 4

LENGTH: 824 woorden


Een boek met als titel Tussen de oren, daar kan deze rubriek natuurlijk niet
omheen. En dat is in dit geval ook helemaal niet erg.

Wetenschapsjournalist Koos Neuvel schreef een leuk, informatief boek over de
dynamische verhouding tussen lichaam en geest. Hij laat een keur aan
verschijnselen de revue passeren: bijna dood-ervaringen, fantoompijn, het
placebo-effect, de (vermeende) kracht van positief denken, het nut van bewegen,
en de (on)mogelijkheid om robots te creëren die mensen overrulen. Zelfs de ziel
komt aan bod.

Neuvel wijdt een apart hoofdstuk aan CVS (chronisch vermoeidheidssyndroom). Hij
vraagt zich af waarom de mensen die eraan lijden, eisen dat hun ziekte als een
puur lichamelijke kwaal wordt gezien; als een 'echte ziekte', en niet als iets
wat 'tussen de oren' zit.

Alsof 'tussen de oren'-ziekten als depressie en dementie niet echt zijn. En
alsof het überhaupt mogelijk is een strikt onderscheid te maken tussen lichaam
en geest, een idee waarmee Neuvel aan de hand van talloze uitgebreide
voorbeelden in zijn boek overtuigend afrekent.

In het geval van CVS houdt een op hol geslagen immuunsysteem de geest voor de
gek, zegt hij. Therapieën die het overbelaste, en daardoor ingeklapte
stressysteem weer aan de praat krijgen, maken het mogelijk het ontregelde brein
biochemisch te 'resetten', waardoor lichamelijke klachten kunnen afnemen.

Niks of-of, maar en-en. De lichamelijke klachten zijn heus echt, maar mentale
inspanning kan ze wel degelijk verminderen.

Bijzonder leuk zijn de hoofdstukken over de magie van het placebo-effect en over
de onmacht van positief denken. Onze geest kan veel, en kan ons heel erg voor de
gek houden.

Daar kunnen we ons voordeel mee doen. Maar van kanker kun je niet winnen, zegt
Neuvel. De kracht van positief denken is 'louter illusie', sterker nog: 'De
dwang tot positief denken kan een gevaar voor de volksgezondheid opleveren.'

Malou van Hintum

Koos Neuvel: Tussen de oren Hoe het lichaam de geest krijgt.

Scriptum Schiedam; 248 pagina's; 18,95 euro. ISBN 978 90 5594 826 0

Vanaf 15 november kan via het telefoonnummer '144 red een dier' melding worden
gemaakt van een 'dier in nood'. Maar wanneer is daar sprake van? 'Lichte vormen
van pijn zijn noodzakelijk en betekenisvol in de verhouding tussen mens en
dier,' zegt filosoof René ten Bos (Radboud Universiteit Nijmegen), auteur van
Het geniale dier.

U vindt het onzin, dat telefoonnummer.

'Het eerste wat ik denk, is: de politie heeft het al zo druk. Plus: wat betekent
dit voor het gezag van de politie, waar leg je prioriteiten? Ik ben sowieso
aarzelend over meldnummers, ik ben bang voor een verklikkerscultuur. En wanneer
gaat iemand wat melden? Mensen gaan onhandig met dieren om, ze schreeuwen tegen
hun honden, geven ze soms een hengst. Is zo'n dier in nood? De corrigerende tik
bij kinderen is verboden, dat neem ik de betreffende minister nog steeds
kwalijk. Mag die straks bij dieren ook niet meer?'

Meppen mag, zegt u?

'Je mag een hond niet met een stok slaan, je moet het niet te bont maken. Maar
pijn toebrengen is wel een belangrijke vorm van communicatie tussen mensen en
dieren. Lichte vormen van pijn zijn betekenisvol. Paardrijders weten dat. Als je
aan de teugel trekt, is dat niet alleen om te sturen, maar breng je ook een
lichte vorm van pijn toe om het dier te laten luisteren. Een dier leert van
pijn.

'Wanneer politieagenten honden africhten, gaat dat ook met pijn gepaard. Ze
krijgen slaag, ze worden geïntimideerd met schotoefeningen. Zo leert een hond
bepaalde dingen heel goed te kunnen, scherp te zijn. Ik ben benieuwd wat dat
meldnummer gaat doen bij de hondenafrichters van de politie.'

We moeten niet zo sentimenteel doen over dieren, vindt u.

'De gewoonte om dieren te houden voor niet-economische doeleinden is begonnen
bij de adel. Het beroemde schilderij Las Meninas van Velasquez laat een jongetje
met een grote hond zien. Honden waren voor eenzame koningskinderen die niet
konden wennen aan gouvernantes.

'Nu houden ook veel gewone burgers dieren zonder economisch doel. Dat is een
gedemocratiseerde vorm van sentimentaliteit waarbij alle morele energie op een
beperkte groep wordt gericht: de eigen beesten. De rest interesseert de mensen
niet. Kijk maar naar de varkenstransporten naar Sicilië. De sentimentaliteit
tegenover met name huisdieren gaat hand in hand met grote onverschilligheid
tegenover dieren in de vleesindustrie. Terwijl die industrie aan alle kanten
stinkt.'

We zijn hypocriet?

'We leven in een pijn-averse samenleving waarin we individuele huisdieren
menselijke eigenschappen toedichten, terwijl in de vleesindustrie dieren massaal
over de kling worden gejaagd voor onze consumptie. Dat vinden we goed, als het
maar pijnloos gebeurt dat zag je in de discussie over de onverdoofde rituele
slacht.

'Dieren in Nederland hebben passieve rechten: je mag ze niet mishandelen, niet
verwaarlozen, je mag ze zelfs niet neuken. Maar het recht om niet gedood te
worden, hebben ze niet.' Malou van Hintum

LOAD-DATE: October 31, 2011

LANGUAGE: DUTCH; NEDERLANDS

GRAPHIC: René ten Bos

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              47 of 200 DOCUMENTS



                                 de Volkskrant

                            29 oktober 2011 zaterdag

HET MENSELIJK TEKORT WILMA DE REK

BYLINE: HET MENSELIJK TEKORT  WILMA DE REK

SECTION: Het Vervolg; Blz. 6

LENGTH: 596 woorden


Nu onze regeringsleiders elkaar onbekommerd mogen beoordelen op billen, ballen
en brains en daar vervolgens de slappe lach over krijgen, hoeven wij gewone
burgers de schijn van respect ook niet meer op te houden: hahaha! Sneu stelletje
halzen!

De crisis rond de euro lijkt weer even te zijn afgewend, maar de crisis in het
leiderschap woekert voort. Het 'alomvattende akkoord' over de financiële
toekomst van Europa was woensdagnacht nog niet droog of daar snelden de
alfamannetjes alweer naar de microfoon om zichzelf op de schouders te slaan voor
deze formidabele prestatie. 'Zoals Frankrijk vanaf het begin heeft gevraagd,
hebben we het perspectief van een eventueel Grieks faillissement weten af te
wenden', verkondigde Nicolas Sarkozy (probleemland Frankrijk). 'Er is erkenning
voor onze prestigieuze projecten die wij nu moeten doorvoeren', oreerde Silvio
Berlusconi (probleemland Italië). 'Dat we hier nog steeds zijn is een grote
overwinning voor alle Grieken', kakelde Papandreou (probleemland Griekenland).
De enige normale was Angela Merkel (topland Duitsland).

'Leiders zijn ook maar mensen', zei econome Esther Mirjam Sent een paar uur
eerder in het televisieprogramma Moraalridders. Dat heeft ze inmiddels al een
keer of duizend gezegd en het is natuurlijk ook waar: leiders zijn net zo
kinderachtig, seksistisch en slecht als ieder ander mens.

'Van de mensen kan men in het algemeen zeggen dat ze ondankbaar, wispelturig en
huichelachtig zijn, dat ze wegvluchten voor gevaar en belust zijn op geldelijk
gewin', schreef Niccolò Machiavelli rond 1513 in zijn beroemde boek Il Principe.
De situatie is sindsdien niet verbeterd.

Alleen zei Machiavelli erbij dat gewone burgers best voor hun wispelturigheid,
gehuichel en ondankbaarheid mogen uitkomen, en leiders niet. Een leider moet de
schijn ophouden. Het geeft niks als hij niet deugt, zolang hij maar net doet of
hij wel deugt. 'Wanneer men hem ziet en hoort, moet hij een en al
barmhartigheid, betrouwbaarheid, oprechtheid en godsdienstigheid schijnen.'

In de tijd waarin Machiavelli zijn beroemde boek schreef, was Italië een
slordige verzameling vorstendommen en stadsstaatjes, bestuurd door
machtswellustige heersers die er een zootje van maakten net zoiets als het
huidige Europa dus. Volgens Machiavelli was het hoog tijd voor een sterke man,
een 'heerser' die met ferme hand de leiding nam en orde op zaken stelde alweer
net zoiets als nu. In zijn Il Principe richt hij zich tot die heerser en geeft
hij hem tal van handige tips & trucs.

Les 1: wie zich eenmaal een doel heeft gesteld, mag vervolgens alle middelen
inzetten om dat doel te bereiken, ook als een middel moreel bedenkelijk is. Les
2: een leider hoeft geen heilige te wezen, 'want een man die zich altijd en
overal goed betoont, gaat noodzakelijk te gronde temidden van zovelen die niet
goed zijn. Daarom moet een heerser, wanneer hij zich wil handhaven, leren om
niet goed te zijn'. Les 3: een verstandig heerser hoeft zijn woord alleen maar
te houden zolang hem dat geen schade berokkent. Les 4: de lastigste voor de
Berlusconi's en Sarkozy's: eigenbelang mag nooit boven het staatsbelang gaan.

Ook handig voor de alfamannetjes tot slot is hoofdstuk 19: 'Hoe men moet
vermijden dat men veracht en gehaat wordt.' Een leider wordt verachtelijk, zegt
Machiavelli, wanneer men hem voor wispelturig, verwijfd, lafhartig en
besluiteloos houdt. 'Hiervoor moet een heerser op zijn hoede zijn als voor een
gevaarlijke klip.' Il Principe: 500 jaar oud, moderner dan ooit.

'Daarom moet een heerser, wanneer hij zich wil handhaven, leren om niet goed te
zijn'

LOAD-DATE: October 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              48 of 200 DOCUMENTS



                                 de Volkskrant

                            26 oktober 2011 woensdag

Democratisch gehalte van de Tweede Kamer is toegenomen

SECTION: Opinie en Debat; Blz. 30

LENGTH: 1849 woorden


POLITIEKE REPRESENTATIE De opvattingen van de kiezers worden de laatste 15 jaar
beter vertegenwoordigd in de Tweede Kamer. Het parlement is veel democratischer
geworden.

Hoe moet de volksvertegenwoordiging er uit zien? Moet de Tweede Kamer in
sociologische zin een afspiegeling vormen van de Nederlandse bevolking? Moeten
er in de Tweede Kamer evenveel vrouwen zitten als mannen en een evenredig aantal
Turken, Marokkanen, Surinamers, Friezen, Groningers, Limburgers, Brabanders of
Tukkers? Dan mag, om het negatief te formuleren, de Tweede Kamer niet een hoog
'grachtengordelgehalte' hebben. En dan moet het opleidingsniveau van Kamerleden
een afspiegeling zijn van het opleidingsniveau van de kiezers. Men kiest dan
voor een demografische democratie.

Of moeten de opvattingen van Tweede Kamerleden een afspiegeling vormen van de
opvattingen die onder het volk leven zonder dat er sprake hoeft te zijn van
afspiegeling in de sociologische zin van het woord? Dan is er sprake van een
inhoudelijke democratie-opvatting.

Of is, een derde mogelijkheid, een te grote overeenstemming in opvattingen van
bevolking en Tweede Kamer juist niet gewenst en moeten de Tweede Kamerleden een
'adel van de geest' vormen, zoals Rob Riemen wil? Dan moeten Kamerleden de
'besten' uit het volk zijn, met de hoogste intellectuele en morele standaard.
Deze derde mogelijkheid wordt vaak een aristocratische democratie-opvatting
genoemd.

Deze vragen houden niet alleen burgers en politici maar ook politicologen bezig.
Marc Bovens en Anchrit Wille hebben onlangs een boek geschreven waarin zij een
lans breken voor meer laagopgeleiden in de Tweede Kamer. In hun
Diplomademocratie laten ze zien dat het aantal hoger opgeleiden in de Tweede
Kamer en in het kabinet de laatste decennia sterk is toegenomen waardoor de
lager opgeleiden zich niet meer vertegenwoordigd weten.

Bovens en Wille verklaren deze tendens naar een diplomademocratie uit een
democratisering van de politieke elite. Adel en patriciaat zijn in de loop van
de 20ste eeuw uit het parlement verdreven en het meritocratisch principe is
dominant geworden. Daarnaast wijzen zij op de professionalisering van het
politieke bedrijf waardoor een academische opleiding steeds meer een vereiste
wordt voor deelname aan het parlementaire werk. Bovens en Wille zien dat als een
groot probleem, dat mede verantwoordelijk zou zijn voor het democratische
ongenoegen dat bij veel laagopgeleide burgers zou bestaan. Inderdaad is het
politiek vertrouwen van hoogopgeleiden veel hoger dan dat van laagopgeleiden,
maar toch is het politiek vertrouwen ook bij laagopgeleiden veel hoger dan 40
jaar geleden.

Het zijn vooral populistische partijen die de kritiek van Bovens en Wille delen
en er prat op gaan dat zij 'gewone mensen' op de kandidatenlijst zetten, dat wil
zeggen mensen zonder een universitaire opleiding. Jan Marijnissen van de SP en
Geert Wilders van de PVV stonden model voor dit streven. Marijnissen had zelfs
zijn middelbare school nooit afgemaakt en Wilders had niet meer dan een
havo-opleiding, aangevuld met enige certificaten van de Open Universiteit. Ook
enkele andere PVV'ers die in 2006 in de Tweede Kamer gekozen werden, zoals Fleur
Agema, Hero Brinkman, Dion Graus en Richard de Mos, beschikten niet over een
universitair diploma. Het leek er op dat met de PVV 'Henk en Ingrid' in
sociologische zin in het parlement vertegenwoordigd werden. Maar is het
afwijkend profiel van de PVV-fractie blijvend?

Wij hebben onderzocht in hoeverre de 24 PVV'ers die in juni 2010 in de Tweede
Kamer werden gekozen qua opleiding een afwijkend profiel hebben van de rest van
de Kamer. Dat is inderdaad het geval. Van de PVV-Kamerleden heeft maar 46
procent een universitaire opleiding, 38 procent heeft een hbo-opleiding en 17
procent geen hoger onderwijs-diploma. Van de Kamer als geheel heeft 66 procent
een universitair diploma en 21 procent een hbo-diploma. Slechts 13 procent is
niet hoger opgeleid. Het verschil tussen hbo en universiteit markeert het
verschil tussen PVV en de rest van de Kamer. Nemen we die twee samen dan valt
het verschil tussen PVV en de rest van de Kamer vrijwel weg.

Toch is het de vraag of wij aan deze sociologische mismatch tussen Kamerleden en
burgers zoveel belang moeten hechten als het gaat om een verklaring voor het
succes van populistische partijen. Prof. Pim Fortuyn was ook onder
laagopgeleiden populair. Datzelfde gold overigens voor Frits Bolkestein, die al
evenmin een 'volkse' uitstraling had, twee universitaire studies had afgerond en
vaker te zien was in de avant-garde theaters in de Amsterdamse binnenstad dan op
de camping van IJmuiden waar Henk en Ingrid hun tenten opslaan. Maar hun
opvattingen over de bestrijding van criminaliteit, over de integratie van
migranten en over beperking van de immigratie stemden overeen met de opvattingen
die de lager opgeleiden hierover hadden.

Zouden Bovens en Wille en al die journalisten die hun conclusies overschrijven
het wel bij het rechte eind hebben? Is het niet veeleer zo dat de Nederlandse
burger niet zijn sociologisch profiel in de Tweede Kamer terug wil zien, maar
zijn politieke standpunten? En als dat zo is, zouden dan lager opgeleiden wat
betreft hun standpunten misschien wél vertegenwoordigd zijn in de Tweede Kamer?

Loes Aaldering heeft onderzocht op welke terreinen de politieke opvattingen van
laagopgeleiden substantieel afwijken van die van hoger opgeleiden. Op een aantal
politieke issues blijkt het verschil in opvatting tussen laag- en hoogopgeleiden
niet groot te zijn: wat betreft het beleid ten aanzien van
inkomensverschillen(!), euthanasie en kernenergie zitten zij bijna op één lijn.

Maar dat is niet het geval als het gaat om de bestrijding van criminaliteit
(harder optreden vinden laagopgeleiden), de toelating van asielzoekers (minder
toelaten vinden laagopgeleiden), de integratie van migranten (zij moeten zich
volledig aanpassen) en de Europese eenwording (moet zeker niet verder gaan). Het
is niet moeilijk te zien dat op al deze vier beleidsterreinen de SP en de PVV de
laagopgeleiden het best vertegenwoordigen. De laatste 15 jaar zijn juist op deze
beleidsterreinen de opvattingen van de laagopgeleide burgers geprononceerder
geworden. Vandaar dat veel lageropgeleiden in 2002 LPF hebben gestemd. Vanaf
2006 komen de standpunten van de PVV sterk overeen met die van de
laagopgeleiden.

Aaldering laat zien dat tussen 1994 en 2010 ook de standpunten van de
hoogopgeleiden naar rechts zijn opgeschoven. Ook hoogopgeleiden zijn in 2010
minder enthousiast over de Europese eenwording dan in 1994 en de huidige
eurocrisis zal dat enthousiasme zeker niet groter gemaakt hebben. Ook de
hoogopgeleiden staan in 2010 minder welwillend tegenover de toelating van
asielzoekers en zij zijn ook vaker voorstander van volledige assimilatie. Maar
de spectaculairste verandering van standpunt bij de hoogopgeleiden vinden we op
het terrein van de criminaliteitsbestrijding. Hier zijn de opvattingen van
hoger- en lageropgeleiden tussen 1994 en 2010 veel dichter bij elkaar gekomen.
De hoogopgeleiden hebben een inhaalslag gemaakt. Bij de standpunten over de
Europese eenwording zien we het omgekeerde; hoewel zowel hoger- als
lageropgeleiden minder enthousiast zijn geworden over Europa zijn de standpunten
van lager- en hoogopgeleiden verder van elkaar komen te liggen. Juist op dit
punt is er dus sprake van polarisatie, een polarisatie die wij in de Tweede
Kamer terugzien.

Aaldering heeft ook gekeken naar de opvattingen van Tweede Kamerleden. Deze zijn
tussen 1994 en 2010 in dezelfde richting opgeschoven als die van de burgers,
maar zij sluiten op de terreinen van Europese eenwording, immigratie en
integratie meer aan bij de opvattingen van de hoog- dan van de laagopgeleiden.
Maar inzake de criminaliteitsbestrijding wensen zelfs de hoogopgeleiden een
aanzienlijk harder beleid dan de Tweede Kamerleden.

Duidelijk is dat de Tweede Kamer in zijn opvattingen in de 21ste eeuw
aanzienlijk representatiever is dan in de laatste jaren van de 20ste eeuw.
Duidelijk is ook dat de opkomst van SP, LPF en PVV daarvoor in grote mate
verantwoordelijk zijn, zij het dat ook de VVD over de hele periode meer aansloot
bij de opvattingen van de laagopgeleiden op het punt van immigratie en
integratie en dat de opvattingen van de PvdA op het terrein van de immigratie en
integratie naar rechts verschoven zijn.

Het enige terrein waarop er nog een grote kloof is tussen de politiek en de
burger is de Europese eenwording. Juist op dit terrein is momenteel de meeste
aandacht gevestigd. Hier vertegenwoordigen SP en PVV de opvattingen van de
lageropgeleiden het best. Het is opvallend dat in de huidige politieke
conjunctuur de hoogopgeleiden trendvolgers zijn en de laagopgeleiden
trendsetters.

Als we democratische vertegenwoordiging zien als een afspiegeling van de
opvattingen van kiezers in de Tweede Kamer dan is ons parlement de laatste 15
jaar veel democratischer geworden, al zullen velen dat betreuren. Met name Rob
Riemen zal moeten constateren dat de 'adel van de geest' (die hij zelf
vertegenwoordigt, met Thomas Mann als zijn grote voorbeeld) zijn greep op de
democratische besluitvorming aan het verliezen is. Riemen en zijn medestanders
roepen op tot een morele herbewapening van de elite, maar dat zal weinig effect
hebben zolang de maatschappelijke ontwikkeling in de richting gaat van de
emancipatie van de kiezer.

Populisme noemen Rob Riemen en zijn medestanders deze emancipatie, erger nog,
het is een vorm van fascisme. Het is volgens Riemen een 'gevolg van politieke
partijen die hun eigen gedachtegoed verloochenen, intellectuelen die een
gemakzuchtig nihilisme cultiveren, universiteiten die deze naam niet waardig
zijn, de geldzucht van de zakenwereld en de massamedia die liever de buikspreker
van dan een kritische spiegel voor het volk zijn.'

In navolging van Rob Riemen roept ook Anet Bleich in haar pamflet De boze
babyboomers de linkse elite op zich te verzetten tegen de wil van het volk. Zij
schrijft: 'De culturele contrarevolutie kan niet tot staan worden gebracht
zolang iedereen zich opsluit in een door populisme gevoede consensus (weg met
het softe bloemetjesgedoe van de linkse elite). Het levert niets op om te buigen
voor de zelfbenoemde spreekbuizen van 'het volk'. Of het zin heeft uit protest
tegen de golf van populistische retoriek weer gebouwen te bezetten, betwijfel
ik.' (O&D, 8 oktober)

Ooit bezette één van de schrijvers van dit artikel samen met Anet Bleich
universitaire gebouwen uit naam van de democratisering. Thans vraagt Bleich zich
vertwijfeld af of het zin heeft opnieuw gebouwen te bezetten om de
democratisering een halt toe te roepen.

MEINDERT FENNEMA is hoogleraar politieke theorie aan de UvA en schrijver van de
biografie Geert Wilders. Tovenaarsleerling (Bert Bakker, 2010). JASPER VAN
KOPPEN is politicoloog en consultant. Hij studeerde aan de UvA en aan de KMA en
was als beroepsofficier betrokken bij de vredesmissies in Irak en Afghanistan.

'Adel van de geest' is zijn greep op de democratische besluitvorming aan het
verliezen

Hoogopgeleiden zijn trendvolgers geworden en laagopgeleiden trendsetters

LOAD-DATE: October 25, 2011

LANGUAGE: DUTCH; NEDERLANDS

GRAPHIC: Pim Fortuyn met Connie Breukhoven bij Villa Felderhof. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              49 of 200 DOCUMENTS



                                 de Volkskrant

                            26 oktober 2011 woensdag

Pakhuis van de goede smaak

BYLINE: Jeroen Junte

SECTION: V Opening; Blz. 9

LENGTH: 778 woorden


Vormgeving

JJJJJ

't Binnenhuis

Gemeentemuseum Den Haag

Rechte stoelen, rechtschapen burgers. Wonen volgens 't Binnenhuis (1900-1929).
T/m 4/03/2012. Catalogus EUR 39,95. http://gemeentemuseum.nl

De expositie in het Gemeentemuseum doet recht aan de nalatenschap van Nederlands
eerste designwinkel.

Voor de open haard staan vuilniszakken en rode Dirk-tassen met stickertjes
waarop 'Shirtjes' of 'Truien' staat. Naast deze zakken met kleding staat een
tafeltje met kaarsenhouders en een pokersetje. Op het eerste gezicht lijkt er
niets bijzonders aan deze provisorische studentenkamer in een Amsterdams
herenhuis, waarvan een grote foto hangt in het Gemeentemuseum in Den Haag. Toch
was dit vertrek amper een eeuw geleden het toppunt van verfijnd
interieurontwerp.

De Joodse zakenman Bernard Catz had bij de aankoop van dit woonhuis in 1909 een
compleet interieur besteld bij interieurwinkel 't Binnenhuis in Amsterdam. Meer
dan 75 meubels werden er geleverd, vervaardigd van kostbare houtsoorten als
Amerikaans noten en versierd met gracieus snij- en inlegwerk. Op de foto is te
zien dat de houten lambrisering intact is en in de haardpartij prijkt nog het
originele jacquardweefsel. De originele meubels die ook door Catz waren gekocht
bij 't Binnenhuis staan nu in de museumzaal naast de foto.

De reconstructie van de voormalige woonkamer van Bernard Catz is onderdeel van
Rechte stoelen, rechtschapen burgers. Wonen volgens 't Binnenhuis (1900-1929).
Op deze expositie worden tien oorspronkelijke 'Binnenhuis-interieurs' getoond.
Aan de hand van originele verkooplijsten is nagegaan wat er in welk huis stond.
Fotograaf Johannes Schwartz (1970) heeft de interieurs in huidige staat
vastgelegd en waar mogelijk de originele meubels achterhaald en gefotografeerd;
zo fungeert een boekenkast uit 1908 tegenwoordig als speelgoedkast voor een
achterkleinkind van een toenmalige klant.

't Binnenhuis werd opgericht door architect H.P. Berlage en Jac van den Bosch
als platform voor bekende ontwerpers en kunstenaars. Naast ambachtelijke, op
maat gemaakte meubels was er ook een vaste collectie, destijds een unicum.
Revolutionair was ook dat één winkel zowel meubels als klokken, serviezen en
kamerschermen of zelfs een compleet studeerkamerinterieur aanbood. Je zou 't
Binnenhuis de eerste moderne designwinkel kunnen noemen.

Met een zakelijke ontwerpstijl wilden Berlage en consorten een alternatief
bieden voor het burgerlijke neoclassicisme en de overdreven art deco, destijds
de dominante stijlen. Verantwoorde vormgeving moest bereikbaar zijn voor de
gewone man. Maar al meteen na de opening bestond de clientèle van dit pakhuis
van goede smaak uitsluitend uit intellectuelen als de Amsterdamse wethouder
Wibaut en industriëlen als de familie Fentener van Vlissingen de grachtengordel
zouden we tegenwoordig zeggen. Het topstuk op de expositie is een op maat
gemaakt zitbankje uit de salon van de socialist en vakbondsbestuurder Henri
Polak (1868-1943); in de rugleuning is de pentekening Triumph des Arbeits
verwerkt.

In 1913 stapt Berlage uit 't Binnenhuis, wat het einde van de winkel inluidt.
Ondanks het matige succes destijds, zijn de opvattingen over 'eerlijk wonen'
tussen 'rationalistische meubels' van enorme invloed geweest op de naoorlogse
(interieur)vormgeving in Nederland. Zo was ontwerper Martin Visser als kind
onder de indruk van de Binnenhuis-meubels die thuis in de woonkamer stonden; in
de jaren vijftig zou Visser als art director van meubelfabriek Spectrum een
belangrijke rol spelen in de idealistische stichting Goed Wonen (1948-1968).
Zelfs de principes van Droog Design eveneens een platform voor ontwerpers
sluiten naadloos aan bij de idealen van 't Binnenhuis, door de heldere vormtaal.
Ook Droog en Goed Wonen vonden alleen aansluiting bij de culturele elite.

De expositie in het Gemeentemuseum doet recht aan deze nalatenschap. De meubels
van 't Binnenhuis worden niet gepresenteerd als gortdroge museumstukken, maar
als vooruitstrevend design dat nog niets aan zeggingskracht heeft ingeboet. Op
een van de foto's staat een gestroomlijnd tv-scherm op een strakke bijzettafel
van doorleefd mahonie. Afgaande op de volle boekenkast die ernaast staat, vallen
de meubels van 't Binnenhuis nog steeds in de smaak bij 'rechtschapen burgers'.

De meubels van 't Binnenhuis worden gepresenteerd als vooruitstrevend design dat
nog niets aan zeggingskracht heeft ingeboet

Oud in Nieuw Fotograaf Johannes Schwartz (1970) heeft interieurs uit het begin
van de vorige eeuw vastgelegd in hun huidige staat. Waar mogelijk achterhaalde
hij de originele meubels en fotografeerde die voor de expositie Rechte stoelen,
rechtschapen burgers, in het Gemeentemuseum in Den Haag.

LOAD-DATE: October 25, 2011

LANGUAGE: DUTCH; NEDERLANDS

GRAPHIC: Zitkamer in villa Zorgvlied te Bloemendaal, rond 1910. Foto
particuliere collectie

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              50 of 200 DOCUMENTS



                                 de Volkskrant

                            25 oktober 2011 dinsdag

Strijdlustige Kadhafi 'bang voor de NAVO' Kadhafi's laatste weken, dagen en uren

BYLINE: The New York Times

SECTION: Ten Eerste; Blz. 2

LENGTH: 690 woorden


MISRATA Na 42 jaar van alleenheerschappij bracht kolonel Moammar Kadhafi zijn
laatste dagen door in een stemming die wisselde tussen opstandigheid en illusie.
Hij leefde op een rantsoen van rijst en pasta, dat zijn lijfwachten
bijeenscharrelden.

Volgens Mansour Dhao Ibrahim, het hoofd van de gevreesde Volksgarde, een netwerk
van Kadhafi-aanhangers, vrijwilligers en informanten, kon Kadhafi zich maar
moeilijk neerleggen bij zijn bestaan als voortvluchtige. 'Vaak vroeg hij: waarom
is er geen stroom? Waarom is er geen water?' Dhao bleef tot op het laatst bij de
Libische leider.

Dhao, die nu vastzit op het militaire hoofdkwartier in Misrata, zei dat hij
Kadhafi herhaaldelijk het advies heeft gegeven afstand te doen van de macht of
te vluchten uit Libië, maar dat Kadhafi en zijn zoon Mutassim daar niet over
piekerden.

Hoewel Kadhafi bewapend en strijdlustig was, heeft hij volgens Dhao niet
meegevochten tegen de rebellen. 'Ik ben er zeker van dat hij geen schot heeft
gelost.'

Dhao, van wie gezegd wordt dat hij een neef van Kadhafi is, was een van de
voornaamste vertrouwelingen van de Libische leider. Als hoofd van de Volksgarde
had hij de leiding over een eenheid die ervan wordt beschuldigd een hoofdrol te
hebben gespeeld bij de pogingen de protesten met geweld neer te slaan. Zo zouden
vrijwilligers van de garde hebben geschoten op ongewapende betogers in Tripoli.
Naar verluidt zou Dhao mensen hebben gevangen gehouden op zijn boerderij. Hij
ontkende opdracht te hebben gegeven tot geweld.

Naar Dhao beweerde had hij Kadhafi er herhaaldelijk van proberen te overtuigen
dat de rebellen geen ratten of huurlingen zijn, zoals de Libische leider graag
zei, maar gewone burgers. 'Hij wist dat het Libiërs zijn die in opstand zijn
gekomen.' Dhao vond het zijn 'morele plicht' bij Kadhafi te blijven. 'Ik had de
moed niet mij over te geven', zei hij uiteindelijk.

Kadhafi vluchtte op 21 augustus, de dag dat Tripoli in handen van de rebellen
viel, naar Sirte. Hij reisde in een klein konvooi dat via de Kadhafi-bolwerken
Tarhuna en Bani Walid reed. 'Hij was erg bang voor de NAVO', zei Dhao.

Het was Mutassims idee om naar Sirte te gaan. De zoon van Kadhafi redeneerde dat
dit Kadhafi-bolwerk, dat geregeld door de NAVO werd bestookt, wel de laatste
plaats was waar men naar Kadhafi zou zoeken. Kadhafi reisde met een gevolg van
ongeveer tien mensen, onder wie zijn lijfwachten.

Op zijn satelliettelefoon na, waarmee hij af en toe een Syrisch televisiestation
belde, was Kadhafi zo goed als afgesneden van de buitenwereld. Een laptop had
hij niet, bovendien was er meestal geen stroom. Een groot deel van de tijd
bracht Kadhafi volgens Dhao door met het lezen van de Koran.

Wekenlang bestookten de rebellen Sirte met zwaar geschut. 'Het regende
granaten', zei Dhao. Drie lijfwachten van Kadhafi raakten gewond toen een raket
het huis trof waarin de verdreven Libische leider verbleef. Ook de kok raakte
bij de aanval gewond, waarna ze zelf moesten koken.

De laatste twee weken zaten Kadhafi en zijn zoons vast in Wijk nummer 2, waar
zij pendelden tussen twee huizen. Ze waren omsingeld door honderden strijders
die de wijk met zwaar geschut bestookten. Uiteindelijk besloot Kadhafi te
vluchten naar een van zijn huizen niet ver van Sirte.

Het was de bedoeling dat het ruim veertig wagens tellende konvooi 's nachts zou
vertrekken, maar alles verliep zo chaotisch dat ze pas om acht uur 's ochtends
vertrokken. Kadhafi reisde in een Toyota Land Cruiser samen met zijn
veiligheidschef, een familielid, de chauffeur en Dhao. Kadhafi zei maar weinig
gedurende de tocht.

NAVO-gevechtstoestellen en strijders van de overgangsraad kwamen hen een half
uur na vertrek op het spoor. Vlak bij de auto sloeg een raket in. Dhao werd door
scherven geraakt. Samen met Kadhafi probeerde hij te vluchten, eerst naar een
boerderij en toen dat niet lukte naar een paar afwateringsbuizen. 'Er werd
voortdurend geschoten', zei Dhao. 'Ik werd opnieuw geraakt en verloor mijn
bewustzijn. Toen ik wakker werd, lag ik in het ziekenhuis. Het spijt mij wat
Libië is overkomen, van het begin tot het eind.'

Vaak vroeg hij: waarom is er geen stroom? Waarom is er geen water?

LOAD-DATE: October 24, 2011

LANGUAGE: DUTCH; NEDERLANDS

GRAPHIC: Anti-Kadhafistrijders in de buurt van Sirte laten een gouden pistool
zien dat naar hun zeggen van Kadhafi was. Foto Thaier al-Sudani / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              51 of 200 DOCUMENTS



                                 de Volkskrant

                            22 oktober 2011 zaterdag

Verraden door Europa

BYLINE: Door Peter Giesen

SECTION: Het Vervolg; Blz. 3

LENGTH: 1164 woorden


REPORTAGE De opstand tegen Europa begon in Finland na de winst van de Ware
Finnen bij de laatste verkiezingen. Maar ook in Spanje, een van de zwakkere
Europese broeders, groeit het verzet. 'We zijn het slachtoffer van een mondiale
zwendel.' Door Peter Giesen

In de haven van Helsinki voel je dat je aan de rand van Europa staat. In het
donkergrijze water liggen de veerboten naar Sint-Petersburg en Tallinn. Een
koude wind uit de Oostzee jaagt een striemende regen over de kade. De mensen
spoeden zich huiswaarts, weggedoken in hun dikke winterjassen.

Helsinki is robuust, en rechtlijnig, net als de Finse samenleving. De afstand
tot Athene, Rome of Madrid is enorm. Geografisch, klimatologisch, maar vooral
ook mentaal.'Ik heb in Griekenland gewerkt', zegt kapper Kari Taavila (48), die
in een stadsparkje zijn twee jonge teckels uitlaat. 'Mijn baas zei dat hij
belasting voor me betaalde, maar daar heb ik nooit een bewijs van gezien.
Vrienden kregen zes maanden geen salaris. Hun baas bleef maar beloven: morgen,
morgen. Ik zeg: vertrouw nooit een Griek.'

Finland lag in puin na de Tweede Wereldoorlog, zegt bouwvakker Miikka (28). 'Met
hard werken hebben we ons land weer opgebouwd. Waarom zouden we dan betalen voor
de Grieken, die ook nog eens tegen ons hebben gelogen?', zegt hij.

De tegenwerping dat een Grieks faillissement de Finnen misschien nog meer zou
kosten, maakt weinig indruk. Niemand weet wat meer kost, zegt hij, een Grieks
bankroet of eindeloos bijstorten in een bodemloze put. 'Bovendien is het ook een
principekwestie. Het deugt gewoon niet.'

In Madrid is het, vorige week zaterdag, nog altijd 26 graden. Op de Plaza Santa
Ana zitten de terrassen stampvol, de Madrilenen flaneren, de toeristen shoppen,
de supporters van Real maken zich op voor de wedstrijd tegen Betis. Ondertussen
trekt een half miljoen mensen langs de Banco de Espana naar de Puerta del Sol,
het drukke centrale plein van Madrid, in een 'Occupy'-demonstratie tegen het
casinokapitalisme.

Veel betogers houden een bord omhoog waarop de euro staat afgebeeld naast een
doodshoofd of een stok. Ze zijn tegen 'het Europa van de markten' dat burgers
als handelswaar behandelt. Voor hen is Europa geen ideaal meer, maar een boeman
die de gewone man laat bloeden om de banken overeind te houden.

Saai, maar mooi

Terwijl de Europese leiders weer koortsachtig vergaderen over 'meer Europa' als
antwoord op de eurocrisis, lijkt de Europese gedachte steeds verder te
verkruimelen. Jarenlang stonden de meeste Europeanen achter Europa, zonder daar
al te diep over na te denken. Europa was saai, maar mooi. Europa stond voor
beschaving, toekomst en openheid, voor vrede op een continent dat door oorlogen
was verscheurd. De euro bekroonde het succes van Europa: één munt van de
Poolcirkel tot de Middellandse Zee.

Maar de Europese burgers zijn in opstand gekomen. In 2005 werd de Europese
Grondwet al per referendum weggestemd in Frankrijk en Nederland. Door de
eurocrisis zijn de anti-Europeanen echt op stoom gekomen. In Finland wonnen de
Ware Finnen, in Nederland scoort de PVV met haar felle anti-Europese retoriek.
De euroscepsis blijft niet beperkt tot de populisten: in Duitsland was 75
procent van de burgers tegen de uitbreiding van het noodfonds voor de euro,
waartoe de Bondsdag onlangs besloot.

Noord en Zuid lijken diametraal tegenover elkaar te staan. Toch delen burgers in
Noord en Zuid een zelfde sentiment. Ze voelen zich vervreemd van Europa. Ze zien
Europa als een anonieme superstructuur die in hun leven ingrijpt, zonder dat ze
daar zelf invloed op kunnen uitoefenen. Zo geloven veel Finnen dat alles wat ze
hebben opgebouwd wordt bedreigd door verre, arme, chaotische en in sommige
gevallen corrupte landen.

Maar ook veel Spanjaarden voelen zich verraden door Europa. De euro leidde tot
een lage rente en een enorme toestroom van goedkoop kapitaal naar het Zuiden.
Gewone Spanjaarden hadden weinig invloed op het grote financiële spel dat boven
hun hoofd werd gespeeld, al leenden ook sommige burgers meer dan goed voor ze
was. Door de kredietcrisis spatte de zeepbel uit elkaar. Nu moet Spanje keihard
bezuinigen om in de eurozone te blijven.

'We leefden altijd prima, net als de Grieken. We hadden niet heel veel geld,
maar we hadden een goed sociaal leven, lekker een biertje drinken en met je
vrienden praten. Maar we zijn het slachtoffer van een mondiale zwendel geworden.
Nu moeten wij betalen voor de fouten van anderen. Van de private schulden van
banken worden publieke schulden gemaakt', zegt demonstrant Raymond Garcia (29),
software-ontwikkelaar.

Nieuw gezicht

In april kreeg de euroscepsis een verrassend nieuw gezicht: Finland. Bij de
parlementsverkiezingen gingen de Ware Finnen van 4 naar 19 procent van de
stemmen. Met zijn massieve gestalte herinnert partijleider Timo Soini aan de
barse tv-inspecteur Dalziel. Maar Soini is een aimabele persoonlijkheid, een
teddybeer, zoals in Finland wel wordt gezegd.

Hij mist het verbetene dat populisten vaak zo kenmerkt. 'Ik ben niet boos, ik
ben een positief mens', zegt hij zelf, in zijn krappe, wat haveloze werkkamer in
het Finse parlement. 'Ik ben ook helemaal niet extreem. Maar als je tegen de
Europese Unie ingaat, word je meteen extreem genoemd.'

Het succes van de Ware Finnen kwam plotseling. Finland was altijd een
pro-Europees land. 'Het verlangen naar het Westen, dat is de grote lijn van onze
geschiedenis', zegt Ilkka Ahtiainen, redacteur van Finlands grootste krant, de
Helsingi Sanomat. Finland hoorde lang bij Zweden en was van 1809 tot 1917 een
Russische provincie. Tijdens de Koude Oorlog was Finland neutraal, maar de
invloed van de Sovjet-Unie reikte ver. 'Het was destijds ondenkbaar dat de
Conservatieve Partij, de partij van de huidige premier Katainen, tot de regering
zou toetreden. Ze hebben het niet eens geprobeerd', zegt Ahtiainen.

De boeken van de Sovjet-dissident Solzjenitsyn werden in Finland niet
uitgegeven, al werd de Finse vertaling wel uit Zweden geïmporteerd. Finland was
een vrij land, maar de Finnen dempten hun stem als ze over Moskou spraken.

De Val van de Muur opende de weg naar het Westen. Finland werd in 1995 lid van
de Europese Unie en doet als enig Scandinavisch land mee aan de euro. 'We wilden
laten zien waar we thuis hoorden', zegt Teija Tiilikainen, voormalig
staatssecretaris van Buitenlandse Zaken en directeur van het Finnish Institute
of International Affairs. 'Rond 2000 voerden de Ware Finnen ook een
anti-Europese campagne, maar die sloeg helemaal niet aan. In 2005 verscheen een
positief rapport over tien jaar lidmaatschap van de EU. Iedereen leek blij met
Europa.'

En toen kwam de eurocrisis. Die gaf de Ware Finnen een verhaal. 'Het maakt me
niet uit om in een eurozone te zitten met Nederland of Duitsland, landen waar
alles goed functioneert', zegt Soini. 'Maar Italië of Griekenland, dat is een
ander verhaal. Ik wil ze best een tijdje subsidiëren. Maar waar is de
vooruitgang?'

We leefden altijd prima, net als de Grieken. Lekker een biertje drinken en met
je vrienden praten.

LOAD-DATE: October 24, 2011

LANGUAGE: DUTCH; NEDERLANDS

GRAPHIC: Een protestactie van jonge Spaanse werklozen nij het ministerie van
Arbeid in Madrid. Foto Andrea Comas / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              52 of 200 DOCUMENTS



                                 de Volkskrant

                            22 oktober 2011 zaterdag

De Leeuw zegt het zelf: het wordt erop of eronder;
TV Vooraf

BYLINE: Paul Onkenhout

SECTION: V Opening; Blz. 8

LENGTH: 501 woorden


Met PAU!L, een nieuwe wekelijkse show op Nederland 1, keert Paul de Leeuw zich
vanaf vanavond tegen de 'Volendammisering' van de Nederlandse tv.

Programma? PAU!L, vanavond 20.30 uur op Nederland 1, VARA.

Paul de Leeuw? Paul de Leeuw. Vanavond keert hij terug op tv, primetime op
amusementszender Nederland 1. De VARA stelt ons een 'zaterdagavondprogramma met
voor ieder wat wils' in het vooruitzicht, 'scherp, pittig, met amusement voor
jong en oud.'

Spannend. Ja, en niet alleen voor de kijkers. De Leeuw snakt naar succes, nadat
een paar door hem geproduceerde tv-programma's niet aan de verwachtingen
voldeden of gewoon flopten. Het laatste grote programma dat hij zelf
presenteerde, de MaDiWoDoVrijdagshow, werd verdeeld ontvangen. Vooral De
Telegraaf trok hard van leer. De Leeuw zou zijn beste tijd hebben gehad en op de
voorpagina verschenen berichten over de tegenvallende kijkcijfers. En er was die
enquête.

Enquête? De Telegraaf onthulde in maart 2010 dat 60 procent van de lezers 'Paul
de Leeuw-moe' was. Destijds presenteerde hij X De Leeuw, een show die evenals
voorganger Lieve Paul gemengde reacties opriep. Mediahistoricus Huub Wijfjes zei
ook dat Nederland Paul de Leeuw-moe was. Een andere deskundige, Bert van der
Veer, suggereerde dat De Leeuw beter een jaar op vakantie kon gaan.

Goh. En de tv-critici? Die schreven dat Paul de Leeuw zichzelf maar eens moest
vernieuwen. Gek eigenlijk dat zoiets nooit over bijvoorbeeld Paul Witteman of
Linda de Mol wordt gezegd, twee tv-makers die zichzelf in het geheel niet
vernieuwen.

Maar heeft hij zichzelf vernieuwd? Nee, natuurlijk niet. Hoewel. In de VARAgids
poseert hij deze week in pak. 'De nieuwe Paul de Leeuw, die is er natuurlijk
niet', zegt hij, maar dat pak draagt hij niet voor niets. 'Ik denk, zonder
gekheid, dat ik me nu wat senanger voel als ik niet wéér een spijkerbroek en een
gekleurde blouse aan heb.' In hetzelfde interview zegt hij dat hij al anderhalf
jaar Wij zullen doorgaan van Ramses Shaffy als lijflied heeft. Met dat lied
opent hij ook de show.

PAU!L? Daar is over nagedacht, blijkt elders in de VARAgids. Eindredacteur
Sander van den Eeden schrijft: 'PAU!L dus. Met AU uitroepteken. Omdat het leven
soms pijn doet, de samenleving ons soms pijn doet. In Pauls woorden: zaken doen
AU! Het uitroepteken als, laten we zeggen, het tegenwicht van misschien wel de
verTalpanisering van de Nederlandse televisie, of noem het de
verVo-lendammisering ( ). Pauls ambitie reikt in zijn huidige levensfase
verder.'

Levensfase? De Leeuw wordt volgend jaar 50.

Wat wordt het, PAU!L? Een combinatie van De schreeuw van De Leeuw en Mooi! Weer
De Leeuw, met een satirische nieuwsquiz. De inspirator van De Leeuw is Graham
Norton, de Ierse komiek en tv-presentator. Bob en Annie de Rooij keren terug als
Henk en Ingrid, Mies Bouwman, Henk Bleker en Frans Bauer zijn te gast.

Spannend, nogmaals. Oók natuurlijk vanwege de concurrentie van Ik hou van
Holland. Zoals De Leeuw zelf zei tijdens een redactievergadering: 'Het wordt
erop of eronder.'

LOAD-DATE: October 24, 2011

LANGUAGE: DUTCH; NEDERLANDS

GRAPHIC: Paul de Leeuw Foto Fred de Groot/VARA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              53 of 200 DOCUMENTS



                                 de Volkskrant

                            21 oktober 2011 vrijdag

'Opvoeden en schaken samen is gekkenwerk';
Interview Judit Polgar, schaakster

BYLINE: Gert Ligterink

SECTION: Sport; Blz. 35

LENGTH: 707 woorden


De vijfvoudig winnaar van de Univ©-vierkamp heeft het moeilijk gehad, maar is
weer helemaal terug.

Niet zo lang geleden ging het gerucht dat het einde van de carriÛre van 's
werelds sterkste schakende vrouw in zicht was. Dit jaar bewees de 35-jarige
Judit Polgar dat de berichten over haar naderende afscheid voorbarig waren. Ze
behaalde uitstekende resultaten en haar rating steeg na lange tijd weer naar een
niveau dat past bij haar status.

Stralender dan misschien ooit tevoren arriveerde Judit Polgar vorige week
zaterdag in Hoogeveen, waar ze voor de tiende maal deelneemt aan de
Univ©-vierkamp. Ze had zin in het toernooi dat ze in het verleden al vijfmaal
heeft gewonnen. Dat plezier in het spel heeft ze hervonden na een paar
twijfeljaren waarin ze een bestaan als topschaker moest zien te combineren met
de opvoeding van twee kinderen.

Nu die kinderen vijf en zeven jaar oud zijn heeft ze de juiste balans gevonden
en behaalt ze weer resultaten die we van haar gewend waren. Bij het EK in
Aix-les-Bains deelde ze de eerste plaats en in de World Cup in Chanty Mansisk
was ze dichtbij kwalificatie voor het volgende kandidatentoernooi.

De moeilijkste periode in Polgars carriÛre begon kort na het hoogtepunt. In 2003
eindigde ze ongeslagen op de tweede plaats in het Corustoernooi in Wijk aan Zee.
Ook overschreed ze in dat jaar voor het eerst de grens van 2.700 ratingpunten,
die toen nog de elite scheidde van het gewone volk. Nooit heeft ze beter
gespeeld dan toen.

De komst van haar zoon Oliver in 2004 leek niets te veranderen. Polgar speelde
minder toernooien, maar de resultaten bleven goed en haar rating steeg zelfs
naar een hoger niveau dan ooit tevoren. Dat toch wel degelijk iets veranderd
was, merkte ze toen ze in de herfst van 2005 werd uitgenodigd voor het toernooi
om het FIDE-wereldkampioenschap in de Argentijnse stad San Luis.

Terugkijkend op die tijd erkent Polgar dat ze eigenlijk alles verkeerd heeft
gedaan: 'Als een bezetene bereidde ik me voor op dat toernooi. Ik stond vroeg
op, werkte drie uur aan het schaken, ging naar de sportschool en voedde
tussendoor mijn kind. 's Middags en 's avonds werkte ik nog eens vijf uur.
Gekkenwerk was het. Toen ik in Argentinioe aankwam, merkte ik dat ik geen
energie meer had. Geen wonder dat het toernooi een compleet fiasco werd.

Wennen

'In die tijd had ik nog een ander probleem. Ik moest wennen aan een nieuwe tijd
waarin de professionals allemaal werkten met computer-schaakprogramma's. Voor
mij was dat frustrerend. Mijn voorbereiding was er altijd op gericht zo veel
mogelijk praktische problemen voor de tegenstander te creoeren. Ik raakte
gedeprimeerd als de computer mijn creatieve ideeoen achteloos weerlegde.

'Het heeft me tijd gekost die nieuwe werkelijkheid te accepteren en in te zien
dat het Beest niet mijn hersenen opeet en mijn leven niet controleert. Inmiddels
heb ik de computer als nuttig hulpje geaccepteerd, al weet ik zeker dat ik
anders met mijn assistent omga dan sommige collega's. Ik ken schakers die
openingen proberen uit te werken tot voorbij de dertigste zet. Daar zie ik het
nut niet van in. Je werkt je te pletter en je zult zien dat achter het bord je
geheugen het laat afweten.'

Polgars resultaten na de geboorte van haar dochter Hanna in 2006 leidden tot
serieuze twijfel aan haar schaaktoekomst: 'Er zijn momenten geweest waarop ik
heb overwogen het serieuze spel de rug toe te keren. Het probleem was dat ik in
2007 en 2008 niet zozeer slecht speelde, nee, ik speelde afschuwelijk. Wat me op
de been hield was de herinnering dat ik eerder na een crisis was teruggekomen.
In 1999 en 2000 was het ook droevig met mijn spel gesteld.'

Het herstel begon in een toernooi dat niet op Polgars erelijst staat. In 2009
werd ze in de derde ronde van het World Cup toernooi in Chanty Mansisk
geoelimineerd door Boris Gelfand. Maar voor het zo ver was, versloeg ze Gelfand
in een prachtpartij die een dierbare plek in haar hart heeft.

Sindsdien is haar leven weer op orde. Ze werkt weer met plezier aan het schaken
nu ze weet dat de oude kracht niet verdwenen is: 'Die partij tegen Gelfand was
absoluut een keerpunt. Ik merkte dat ik nog steeds in staat was een
topgrootmeester te verslaan op een manier die me zelf en het publiek plezier
deed.' Gert Ligterink

LOAD-DATE: October 20, 2011

LANGUAGE: DUTCH; NEDERLANDS

GRAPHIC: Judit Polgar: 'Ik moest wennen aan het gebruik van computers.' Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              54 of 200 DOCUMENTS



                                 de Volkskrant

                            19 oktober 2011 woensdag

GEACHTE REDactie

BYLINE: Joan Vermeulen, Joanne van Aalst, Mirjam van Dootingh, D. Betlem, Hélène
Mecklenfeld,  Victor van Werkhooven,

SECTION: Opinie en Debat; Blz. 31

LENGTH: 663 woorden


Occupy (1)

De Occupy-beweging mag dan geen heldere doelstelling hebben, wat ze wel
duidelijk maakt is het onbehagen over de macht van het geld.

Als gewone burger merk je dat de overheid geen interesse heeft in jouw belangen,
alleen in jouw geld. De overheid faciliteert dat mensen die al veel geld
verdienen het elkaar mogelijk blijven maken veel geld te verdienen en de burger
gebruiken om dat verdienen mogelijk te maken.

De burger verlangt al jaren naar een maatschappij waarin geld een meer
ondergeschikte rol heeft en er op een meer ethische manier mee omgegaan wordt.

Joan Vermeulen, Utrecht

Occupy (2)

De kritiekloze en meelevende wijze waarop media verslag doen van de
Occupy-protesten geeft te denken over hun objectiviteit. Maar het bizarste om te
zien, is dat de demonstranten geen idee hebben waartegen ze eigenlijk
demonstreren.

Zo keren ze zich tegen het kapitalisme, want het is belachelijk dat de
belastingbetaler moet dokken voor het redden van grote banken. Hallo? Als de
overheid een bedrijf redt wat in de problemen zit, is dat je reinste vorm van
socialisme.

Een kapitalist, zoals ik, zou zeggen: val maar lekker om, verlies hoort bij
ondernemen en de overheid heeft daar niets mee te maken.

Joanne van Aalst, Alphen aan den Rijn

Moedwillige vernietiging

Niet te geloven, moet het Tropenmuseum nu ook al verdwijnen? Onze
begrotingsdoelstellingen zullen we halen, koste wat kost. Eens kijken wat nog
weg zou kunnen. Een Nederland zonder Tropenmuseum, daar wennen we wel aan. Over
tien jaar hoor je er niemand meer over.

Een dergelijke gedachtegang zal ten grondslag liggen aan het huidige
overheidsbeleid. Het is het zoveelste staaltje van moedwillig, onzorgvuldig en
respectloos vernietigen van kunst- en cultuurinstellingen. Kennelijk schat deze
overheid het belang en de waarde van gevestigde en bloeiende kunst- en
cultuurinstellingen laag in. Binnen mijn eigen branche de podiumkunsten is dat
eerder op schrijnende wijze al duidelijk geworden.

Een paar dagen geleden werd duidelijk dat de historisch lage rente die Nederland
betaalt vanwege de eurocrisis een meevaller oplevert van 7,6 miljard euro.

Ieder weldenkend mens zou dan toch zo'n meevaller gedeeltelijk (en dat hoeft
maar een heel klein deel te zijn) gebruiken om de kaalslag binnen de kunst en
cultuur, maar ook die binnen het onderwijs en de gezondheidszorg, af te wenden?

Waar gaat het in dit land naartoe als instituten als het Tropenmuseum en de
Rijksakademie van beeldende kunsten verdwijnen?

Mirjam van Dootingh, Amsterdam, directeur Nederlandse Associatie voor
Podiumkunsten

Bekeringswerk

In uw interview met niemand minder dan de 'Landcommandeur ridderlijke Duitsche
Orde Balije van Utrecht' (Binnenland,18 oktober) wordt melding gemaakt van het
feit dat de ridders van de Duitse orde betrokken waren bij het bekeren van
'ongelovigen in Pruisen en de Baltische staten'.

Misschien mag ik even aanvullen dat toen de ridders klaar waren met hun
bekeringswerk, er van de oorspronkelijke Baltische Pruisen niemand, gelovig of
ongelovig, meer over was. Het verbaast me wel dat er nu nog steeds mensen zijn
die zich met deze moordenaarsbende wensen te identificeren.

D. Betlem, Tilburg

Pluim

Een pluim voor Mac van Dinther, fijn dat Jeroen Meus zich bewust wordt van
misstanden in de visvangst (Lessen in Lekkers, V, 14 oktober). Misschien is het
tijd voor de volgende les: dilemma's rond energiegebruik. Want moet de hele
nacht de oven aan op 110 graden voor vijf eetlepels olijven?

Hélène Mecklenfeld, Hilversum

Ruimtegebrek

Een zeer helder en zeer nuttig betoog van de rector magnificus van de
Universiteit Leiden (O&D, 15 oktober). Zeer goed gekozen foto ook. Jammer alleen
dat er in het bijschrift niet wordt vermeld dat dit geen reguliere Groningse
collegezaal is.

Het is de grote zaal van de nabijgelegen bioscoop, waar regelmatig hoorcolleges
worden gegeven door ruimtegebrek op de faculteit. Over 'meer studenten, maar
niet veel meer middelen' gesproken.

Victor van Werkhooven, Groningen, student geschiedenis

LOAD-DATE: October 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              55 of 200 DOCUMENTS



                                 de Volkskrant

                            19 oktober 2011 woensdag

Bij de boze idealisten draait alles om het huismerk 'ik'

SECTION: Opinie en Debat; Blz. 28

LENGTH: 620 woorden


OCCUPY-BEWEGING Anders dan de 68'ers naar wie ze zo graag verwijzen, zijn de
Occupy-activisten overwegend ijverige consumenten.

Afgelopen zaterdag werd op verschillende plaatsen in Nederland gezellig
gedemonstreerd tegen de hebzucht van het grootkapitaal. Op het Beursplein in
Amsterdam droegen idealistische demonstranten borden met teksten als: 'bankers
are wankers' en 'breek de macht van het kapitaal'. De organisatie had laptops en
dure digitale spiegelreflexcamera's mee, want alles moest wel worden vastgelegd
en openbaar gemaakt. Een klein kindje met Nike-schoentjes aan de voetjes mocht
op de straat stroepkrijten, terwijl de gemeente een aantal Dixitoiletten
afleverde. 'We blijven gezellig slapen. Jij ook?', stond op een in Azië
vervaardigde koepeltent van Perry Sport. Kortom: het gehate grootkapitaal was
goed zichtbaar, want demonstreren moet wel leuk blijven. En het moet ook iets
opleveren, want protesteren doe je in de eerste plaats voor jezelf.

Occupy Amsterdam was demonstratietechnisch dan ook een laffe aangelegenheid. Het
was vooral een uiting van een nieuw soort manifestatie waarbij niet een breed
gedeeld ideaal wordt uitgedragen, maar waar individuen zichzelf komen
profileren. Veel idealisten die zaterdag naar de hoofdstad waren getrokken,
deden dat uit eigenbelang. Problemen in de grote boze wereld waren voor hen
bijzaak. Het protest werd zo een performance van de hypernarcistische,
postmoderne 'ik'.

Belangrijker dan hongersnoden in Afrika, egoïstische bankdirecteuren in New
York, of wereldwijde milieuproblemen waren de ludieke bordjes en spandoeken: 'Ik
ben zo boos dat ik een bordje gemaakt heb'. Of, verwijzend naar een
Geenstijl-hype, 'Dit is niet mijn crisis vriend!'. Er was zelfs een demonstrant
die zichzelf citeerde: 'Stop met het uitbuiten van de planeet voor je eigen
gewin', ondertekend: 'me'.

Tijdens de protesten van 1968 in Parijs, waar afgelopen zaterdag in discussies
regelmatig naar werd verwezen, vormden de studenten en arbeiders samen een
geheel. Grote spandoeken begonnen met 'nous' en werden door tientallen mensen
gedragen. Miljoenen mensen streden voor hetzelfde ideaal.

De 1.500 semikapitalisten in Amsterdam kwamen het merk 'ik' promoten. Het was
zien en gezien worden rond de Beurs van Berlage, en de wereld mocht het weten:
door de vele 'ik'-twitterberichten raakte het lokale netwerk overbelast. En na
een dag gezellig protesteren werd er nog een patatje gehaald bij de Febo op het
station, waarna de voldane demonstranten thuis weer achter de plasmatelevisie
kropen, met de iPad op schoot, om te kijken of hun spandoek op het nieuws te
zien was.

Een kleine minderheid bleef slapen op het plein. Sommigen haakten gedurende de
avond alsnog af wegens de kou, maar voor de dappere overblijvers werd 's
ochtends warme koffie geschonken onder een partytent van Gamma.

Wie het grootkapitaal echt wil onttronen en de hongersnood wil verhelpen, wie de
aarde echt wil redden en de banken aan wil pakken, zal zijn levenspatroon
grondig moeten veranderen. We zijn tegen de egoïstische bankdirecteuren en tegen
het grootkapitaal, maar ondertussen zijn we zelf net zo hebzuchtig met onze
onuitputtelijke drang naar spullen. Raakt de olie op en de lucht vervuild door
die kwaadaardige 1 procent of door de gewone man die de fiets laat staan en met
zijn auto naar de supermarkt gaat?

Zijn de grootkapitalisten zo rijk uit hebzucht of omdat de 99 procent steeds
nieuwe telefoons, televisies en andere consumptiegoederen blijven kopen? Wie is
er eigenlijk schuldig als zelfs demonstreren een door het kapitalisme mogelijk
gemaakte vorm van ik-reclame wordt?

HANS SCHOUWENBURG studeert geschiedenis in Utrecht en Lancaster.

We zijn net zo zelfzuchtig als de graaiers tegen wie we ageren

LOAD-DATE: October 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              56 of 200 DOCUMENTS



                                 de Volkskrant

                            18 oktober 2011 dinsdag

Epicentrum Leidseplein Boeken;
De hotspots van de jeugd van 'vurrukkulluk'

BYLINE: Door Rob Gollin

SECTION: V Opening; Blz. 2

LENGTH: 2212 woorden


Begin jaren zestig diende zich de zindering aan van een nieuwe tijd. In
Amsterdam weekte de zorgeloze jeugd zich los van de moraal van de burgerman. Hoe
verrukkelijk was het leven in de Korte Leidsedwarsstraat en het
Kleine-Gartmanplantsoen? Door Rob Gollin

Wierpen de sixties, met de tegen het gezag rebellerende provo's en hippies, al
hun schaduw vooruit, in de dagen dat Remco Campert zich in een villa aan de rand
van het Vondelpark zette aan zijn beschrijving van een dag uit het leven van de
drie jonge Amsterdammers Mees, Boelie en Panda? Ja, zegt Campert. Hij zag een
generatie die weinig meer met de oorlog te maken had en een eigen jeugdcultuur
aan het opbouwen was. Weg van de wurging van handen uit de mouwen en dubbeltjes
omdraaien. 'Het leven is vurrukkulluk', liet hij Panda als openingszin
verklaren, toen nog niet wetende dat het een boek zou worden. Drie weken later
was het af. De eerste druk is nu vijftig jaar geleden en volgende week ontvangen
leden van de openbare bibliotheken tijdens de campagne Nederland Leest een
gratis exemplaar.

Was het verrukkelijk op de plekken waar jongeren zich aan het eind van de jaren
vijftig en het begin van de jaren zestig losweekten van de moraal van de
burgerman? Campert zelf zat destijds veel in Eijlders, stamcafé van de
Vijftigers en verwante kunstenaars in de Korte Leidsedwarsstraat. Voor het
nachtelijk vervolg was er meestal de kunstenaarssociëteit De Kring aan het
Kleine-Gartmanplantsoen. Ook de Cotton Club aan de Nieuwmarkt was een bestemming
in gevorderde donkerte, waar zwarte soldaten uit het Amerikaanse leger op verlof
of doorreis naar huis of bases de Wurlitzer vulden met platen van Charlie
Parker, Gerry Mulligan, Thelonious Monk, Sonny Rollins en Fats Domino. Het
sluitstuk vormde dikwijls een biefstuk bij Gerrie aan de Gelderse Kade, 'om
daarna wankelend het ochtendlicht tegemoet te treden'.

De lichting na hem zocht het min of meer in dezelfde buurten. Voor die
artistieke voorhoede een enkeling was al kunstenaar, een veelvoud waande zich
alvast kunstenaar, anderen wisten nog niet dat ze kunstenaar gingen worden was
ook het Leidseplein het epicentrum, en van daaruit reikten de schokken op de
schaal van Richter tot de poffertjeskraam op het Weteringcircuit en de jazzclubs
op de Zeedijk en de Nieuwmarkt. De zindering van een volgende tijd diende zich,
naast be- en hardbop en cool jazz, ook aan in de gedaante van moderner theater
Tennessee Williams en Samuel Beckett in plaats van vooral veel Vondel en meer
variatie in geestverruimende middelen dan alleen oude of jonge klare: marihuana
(Marry-you-Anna en Marie-Johanna in Camperts roman), lsd op suikerklontjes,
opium uit de kitten van de Binnen Bantammerstraat en, nog beperkt, heroïne.

Eddy Posthuma de Boer, destijds beginnend fotograaf van de stad, noemt meer
uitgaanscentra in het Amsterdam van een halve eeuw geleden, maar die waren
volgens hem voor, zonder denigrerend te willen klinken, minder creatieve zielen.
Op het Rembrandtplein, met De Kroon en hotel Schiller, kwam de gewone man;
Johnny Jordaan zong er geregeld. Het Thorbeckeplein was ordinairder: bars,
striptease en veel neonlicht.

Maar de drukte van nu was nog nergens, verzekeren de toenmalige nachtvlinders.
Het was zelfs behoorlijk stil op straat, vaak. Minder cafés, minder restaurants,
minder toeristen. Broodjeszaken, zegt actrice Kitty Courbois, het wemelde van
broodjeszaken. Als Posthuma de Boer naar De Kring ging, kon hij zijn Hillman
Minx altijd voor de deur kwijt.

'Pleiners' werden de bohemiens in de dop genoemd, behoorlijk intellectuele
jongeren met een hang naar het extitens  eh, existentialisme. Je bent wat je
doet, weet je wel. De burgerij wist het inderdaad: nietsnutten waren het. Ze
kwamen uit Zuid, kinderen van gescheiden ouders al. Crew cut- of Ceasar-kapsels,
montycoats (houtje-touwtje jassen) en broeken met zulke nauwe pijpen dat je
dixit jazzmuzikant Hans Dulfer eerst je sokken uit moest doen voordat je je 'm
kon afstropen. De meiden droegen hun haar halflang met pony, naar voorbeeld van
Juliette Greco, maakten zich zwaar op en wurmden zich in kokerrokken. Onschuldig
was het niet altijd: enkele Pleiners kwamen in aanraking met 'de sterke arm der
wet' na inbraken in apotheken, waar ze naar pep zochten.

Veelbeschreven is de symbiose met hun lager opgeleide tegenvoeters, de Dijkers,
genoemd naar hun leefomgeving, de Nieuwendijk. De jongens een vetkuif en leren
jacks, de meiden een suikerspin en petticoats. Meer rock 'n' roll (Elvis, Bill
Haley) dan jazz. Ze reden op buikschuivers, 'met de gigantische benzinetanks als
lullen voor zich op het frame', schreef auteur Bert Hiddema in Scheuren in het
asfalt (1985). Motóren waren het eerst, bezweert schrijver/schilder Jan Cremer
nu, Harley, Norton, Jawa. De Pleiners hadden Solexen of Berini's, meestal reden
ze op de fiets. Later kwamen de Puchs, met sturen als hertengeweien.

Ach, zegt Hans Dulfer, zelf 'Pleiner met een hang naar een bestaan als Dijker',
zo precies lag die scheiding niet. Er was ook een jazzclub op de Nieuwendijk.
Hij heeft zelfs met zijn band in 1959 meegedaan aan de verkiezing van de
Nederlandse Elvis Presley in Cinema Royal. Organisator was Pim Maas sr.
Voorspelbare winnaar: Pim Maas jr. Verrassende tweede: Ria Valk, die een jaar
later met Hou je echt nog van mij, Rockin' Billy helemaal zou doorbreken. Dulfer
zelf werd overigens gediskwalificeerd. Hij speelde What is this thing called
love van Cole Porter. Konden die Dijkers eens horen wat echte muziek was.

Meer nog dan Eijlders was café Reynders de plek waar de jeugd van Het leven is
vurrukkulluk zich overdag verzamelde. De koffie kostte er een kwartje, een
biertje maar iets meer, de kachel stond aan, er stonden tafels met stoelen. De
zussen Anne en Miep Reynders, het haar in gietijzeren watergolf, regeerden
streng doch rechtvaardig.

Het was het eerste café waar Kitty Courbois kwam. Ze was net van de toneelschool
in Arnhem en als actrice begonnen bij De Nederlandse Comedie. Ze voelde zich
meteen thuis. Er was nog één tafeltje vrij. Kom erbij, zeiden de gasten. De
brand ging al snel in de Gauloises. Het leven kon wel wat zwaarte gebruiken.

Eijlders was meer de pleisterplaats van de experimentele dichters en beeldend
kunstenaars, van wie een aantal zich al tot de gevestigde orde kon rekenen.
Courbois, jonge twintiger, voelde altijd een zeker ontzag als ze er later op de
middag naar toe ging. Het was er wat plechtiger, vond ze, dan in Reynders.
Donkerder ook. Het was lange tijd de huiskamer van dichter Gerard den Brabander,
die zich driedubbele borrels met cola liet inschenken. In verregaande staat van
dronkenschap, zo zou eigenaar John Eijlders later in zijn memoires schrijven,
bevatten de glaasjes slechts water. 'Deze zijn van het huis, meneer!' Intussen
provoceerde de dichter nieuwe gasten. Tegen een bezoekster: 'Weet je, als ik je
zo zie, je hebt een trut als een fietsenstalling'

Actuelere bevingen van die tijd werden misschien wel letterlijk gevoeld in de
Korte Leidsedwarsstraat aan de andere kant van het Leidseplein. Daar opende de
Lucky Star de deuren, volgens de overlevering de eerste echte dancing in
Nederland. Eigenaar was Pietje Broerse, die meer horeca bezat in de buurt.

Daar kwamen de mooie meiden, weet Jan Cremer. Uit veel lagen van de bevolking:
kapsters, stewardessen, modinettes uit de confectieateliers, actrices,
ballerina's. Kousen, jarretelles, hoge hakken. 'Hoog op de kut', noemden ze dat
in zijn kringen. 'Kende je die niet?'

Horace Silver's Doodlin' draaiden ze er, herinnert Dulfer zich, en op het
blazersmotiefje zong het publiek: heb je je piemeltje nog? Ja, ik heb m'n
piemeltje nog! Naast Sinatra's Chicago zat ook de eerste single van Ramses
Shaffy nog zo'n komeet in het universum van het Leidseplein in de jukebox.
Tania, Tania, Tania at the bar, Tania at a lucky star, Tania at a lucky star,
nobody knows who you are. Tania was Tanja van der Geest, de onbenoemde moeder
van het frivole wereldje aldaar.

'Gekke Gerrit' Lakmaaker beeldend kunstenaar in wording en ethersnuiver en Jetty
Wagenaar waren de koning en de koningin van de jive. Shireen Strooker, jong
actrice toen, voelde dat er ter plekke nieuwe bewegingen ontstonden, zonder het
keurslijf van wals of foxtrot. Het voelde, zegt ze nu, alsof het lichaam van
elastiek was. Het was wild, bevrijdend, inspirerend. Lakmaaker en dichter en
vermaard ervaringsdeskundige in het gebruik van hallucinogene middelen Simon
Vinkenoog rookten stickies in het halletje voor de entree. Jan Cremer herinnert
zich vooral de knappe toiletjuffrouw.

Uit de nabijgelegen De Kring kwamen ze wel eens kijken. De leden met enig
statuur, zoals Harry Mulisch en schaakgrootmeester Jan Hein Donner, meden de
dansvloer. Als ze zich al eens lieten gaan, deden ze dat liever onder intimi.
Daarvoor voelde de verdieping aan het Kleine-Gartmanplantsoen veel vertrouwder.
Daar eindigden in alcohol gedrenkte bijeenkomsten ook wel eens met een dans op
de tafels, een galmende Shaffy achter de piano of een zwaar weemoedig Russisch
lied uit de mond van Rob Wout, politiek cartoonist Opland.

Het kon er ook alledaags aan toegaan. In haar boek In intieme kring (2007), naar
aanleiding van het 85-jarig bestaan, noemt journaliste Annemieke Hendriks de
sociëteit van toen 'de ultieme huiskamer'. 'Sober maar knus, met spelletjes,
hutspot en Sinterklaas. Familiegevoel met bij wijze van spreken de gordijnen
dicht.' Maar de tijdgeest wist de strenge portier wel geregeld in vroeg stadium
te passeren. De seksuele revolutie bijvoorbeeld, was volgens Hendriks weliswaar
niet op De Kring ontstaan, maar een 'zekere vrijmoedigheid op erotisch gebied'
bereikte de vereniging eerder dan de burgerij buiten. Maar ook in het gastenboek
van Eijlders tekende vertaler en schrijver Apie Prins al jaren eerder op dat in
het café 'iedereen zich tenminste strikt aan andermans vrouw hield'.

De polsslag van het verrukkelijke leven klopte ook verder noordoostwaarts.
Sheherazade aan de Wagenstraat zette de deur open voor de Modern Music Club van
organisator Wim Booker, die elders in de stad geregeld zijn neus had gestoten na
klachten over bezoekers en geluidsoverlast. Het combo van zangeres Rita Reys en
drummer Wessel Ilcken had al bijgedragen aan een goede reputatie, maar met de
hardbop van het huisorkest The Diamond Five knetterde de club definitief de
veilige fifties in de lage landen uit. Stan Getz, Art Blakey en Quincy Jones
kwamen langs. In 1962 volgde overigens al een faillissement.

Nachtclub Casablanca aan de Zeedijk was weer het domein van zwarte muzikanten,
Amerikaanse soldaten, zeelieden, hoeren en dronken Zweden. Tot de rituelen
behoorde de komst van een prostituee, van wie bekend was dat ze niets droeg
onder haar sabelbont, en bij haar entree steevast dezelfde vraag kreeg van de
portier: 'Mag ik misschien uw jas aannemen, mevrouw?'

Maar Casablanca was vooral van Arthur Parisius uit Suriname, alias Kid Dynamite,
die tot aanvankelijke afschuw van Hans Dulfer vaak zittend zijn tenorsax
bespeelde. Hij werd geflankeerd door de trompettisten Ado Broodboom en Theodorus
Gustaaf Kantoor, ofwel Teddy Cotton. Dulfer vond het eerst niks, die naar
calypso en cha cha cha neigende ritmes. De inkeer kwam met de jaren. Het was
eigenlijk gewoon Surinaamse rock!

De avonden in Casablanca eindigden geregeld in The Cotton Club aan de
Nieuwmarkt. Annie, dochter van eigenaar Frits Smit, en Teddy Cotton, waren
geliefden. Het was een van de eerste cafés waar zwart (Surinamers, Antillianen,
Amerikanen) en blank (de jonge artistiekelingen) samenkwamen. Niet alleen de
nieuwe jazz uit de jukebox lonkte, het was ook de verkrijgbaarheid van
strootjes. Jan Cremer ziet nog de zwarte Volkswagen Kever buiten staan, waarin
politieadjudant Houweling en zijn mannen de nachtbrakers opwachtten om ze bij
vertrek te fouilleren.

Tijd voor een balans: was het inderdaad verrukkelijk? Kitty Courbois: 'Ik heb er
alleen maar zeer warme gevoelens aan overgehouden.' Jan Cremer: 'Het woord
verrukkelijk komt niet in mijn vocabulaire voor. Laat ik het zo zeggen: het was
een harde, maar energieke tijd.' Hans Dulfer: 'Ik had helemaal niet in de gaten
dat het zo fantastisch was. Ik heb er wel moeite mee gehad dat al die types die
interessante gesprekken in de cafés hielden, achteraf de credits voor die
periode opeisten. Dat waren niet de heavies. Dat was Wim Booker, dat was Kid
Dynamite.' Eddy Posthuma de Boer: 'Het was inspirerend. Kijk naar de kunst die
het heeft opgeleverd. De stof ervoor is toch echt opgedaan op het Leidseplein,
en niet in Purmerend.'

'Pleiners' werden de bohemiens in de dop genoemd, behoorlijk intellectuele
jongeren met een hang naar het extitens  eh, existentialisme

In café Eijlders hield 'iedereen zich tenminste strikt aan andermans vrouw',
meldt een aantekening in het gastenboek

Campert voor miljoenen Vijftig jaar geleden verscheen de eerste druk van Het
leven is vurrukkulluk, de roman waarin Remco Campert het zorgeloze leventje van
het jeugdig Amsterdam van die dagen beschrijft. Leden van de openbare
bibliotheken ontvangen volgende week tijdens de campagne Nederland Leest een
gratis exemplaar.

Places to be toen De belangrijkste pleisterplaatsen van de Pleiners; bohemiens
in de dop, vaak kinderen van gescheiden ouders, toen al. Om na een avond stappen
'wankelend het ochtendlicht tegemoet te treden'.

LOAD-DATE: October 17, 2011

LANGUAGE: DUTCH; NEDERLANDS

GRAPHIC: Remco Campert en zijn toenmalige vrouw Freddie Rutgers in de
Amsterdamse kunstenaarssociëteit De Kring, begin jaren vijftig. Foto Ed van der
Elsken / Nederlands Fotomuseum 1&ensp; Café Reynders was de plek waar de jeugd
van Het leven is vurrukkulluk zich overdag verzamelde. Foto Eddy Posthuma de
Boer 2&ensp; De Cotton Club aan de Nieuwmarkt, 1965. Foto MAI 3&ensp; Optreden
van Sonny Rollins in het Concertgebouw, 1959. Foto Eddy Posthuma de Boer 4&ensp;
De Lucky Star in de Korte Leidsedwarsstraat in 1961, waar volgens Jan Cremer de
mooiste meiden kwamen. Volgens de overlevering was dit de eerste echte dancing
in Nederland. Foto Eddy Posthuma de Boer

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              57 of 200 DOCUMENTS



                                 de Volkskrant

                            18 oktober 2011 dinsdag

Oog in oog met beurskapitalisten;
reportage beursplein nog steeds vol met tenten en spandoeken van
Occupy-demonstranten

BYLINE: Van onze verslaggever Haroon Ali

SECTION: Binnenland; Blz. 11

LENGTH: 644 woorden


Van onze verslaggever

Haroon Ali

AMSTERDAM Een vrouw met een strakke paardenstaart, nog strakkere ruitjesbroek en
zwarte stilettohakken komt de Amsterdamse effectenbeurs aan Beursplein 5
uitwandelen, en struikelt over de rode loper die demonstranten voor de
medewerkers hebben neergelegd. Demonstrant Jackie Woerlee (47) moet erom lachen,
waarop de vrouw boos schreeuwt: 'Ga je haren wassen!' 'Stomme VVD-doos!',
tettert Woerlee terug. 'Ik heb vanochtend gedoucht. Wie denkt ze wel niet dat ze
is?'

Woerlee is een van de tientallen demonstranten die sinds zaterdag protesteert
tegen de financiële wereld. De demonstratie Occupy Amsterdam is geïnspireerd
door Occupy Wall Street. Beursplein staat nog steeds vol met tenten en
spandoeken, waarop bankiers en beurshandelaren worden uitgemaakt voor graaiers
en criminelen. Ook in Den Haag staat een klein kampement.

Maandag was de eerste dag dat beurshandelaren oog in oog kwamen te staan met
demonstranten, al doet het de meeste werknemers weinig. Effectenhandelaar
Adriaan van Gerrevink (28) komt glimlachend naar buiten voor een rookpauze. Hij
vindt de demonstraties wel 'schattig'. 'Ik zie dat ze lekker aan het pingpongen
zijn. Misschien doe ik straks wel even mee. De kapitalisten tegen de
socialisten, wie verliest betaalt 100 euro.' Zijn collega's lachen hard mee.
'Het valt me trouwens op dat ze allemaal een iPhone hebben, terwijl Apple toch
een van de grootste bedrijven ter wereld is.'

Inderdaad, een jonge demonstrant die naast een oudere gitarist voor de ingang
zit, tuurt naar zijn MacBook Pro, al is het beroemde appeltje afgeplakt met een
doodshoofdsticker. Op het plein lopen naast demonstranten met dreadlocks ook
middelbare scholieren met Ray-Ban-zonnebrillen. Een aantal tenten ziet er
splinternieuw uit. Toeristen en dagjesmensen maken foto's van de leuzen, die
laten zien dat iedereen voor zijn eigen toko strijdt. Jackie Woerlee, die de
ziekte van Crohn heeft, is bijvoorbeeld boos dat haar cannabis niet wordt
vergoed. Eén actiebord leest: 'We have no agenda'.

En dat is precies het probleem, zegt de 40-jarige directeur van een
handelsbedrijf dat in Euronext is gevestigd. Hij wil alleen anoniem en uit het
zicht van de demonstranten zijn woord doen. 'Je ziet hier op het plein alleen
beroepsdemonstranten, die tegen van alles en nog wat zijn. In Zuid-Europa, waar
25 procent van de jeugd werkloos is, en in de VS, waar op een willekeurige
straat mensen zitten met bordjes als 'wil werken voor eten', protesteert
tenminste de gewone man. Wij zijn verwend.'

De harde kern van de demonstranten lijkt ook de weg kwijt. Slaperig zitten ze in
een kringetje. Telkens staat iemand op, waarna de rest monotoom zijn kreet
herhaalt. Er wordt vanavond regen voorspeld: 'Er wordt vanavond regen
voorspeld.' Gezien het aantal tentjes moeten we elkaar dus helpen: 'Gezien het
aantal tentjes moeten we elkaar dus helpen.' En wapperen met de handjes.

Het merendeel van de demonstranten is ongevaarlijk, zegt de directeur. Toch is
er een reden waarom hij anoniem wil blijven. 'Er zitten ook extreme activisten
bij die foto's maken van iedereen die het gebouw uitkomt, om hen 's avonds thuis
op te wachten. Voor je het weet ben je het gezicht van het beurskapitalisme.'
Daarom heeft de directeur vandaag ook maar even zijn pak thuis gelaten.

Volgens de beurshandelaren moeten de Amsterdamse demonstranten zich bij hun
Haagse sympathisanten voegen. 'Wij krijgen de schuld van de politiek', aldus de
directeur. 'Maar het is de politiek die alleen aan kortetermijnwinst denkt en
lange termijnbeslissingen over de verkiezingen heen tilt.' Ook vindt hij dat de
demonstranten wel erg simpel denken. 'Het is alsof je na het afluisterschandaal
bij News of the World op de redactie van Libelle gaat schreeuwen dat alle
journalisten slecht zijn.'

Het valt me op dat ze allemaal een iPhone hebben Adriaan van Gerrevink
Effectenhandelaar

LOAD-DATE: October 17, 2011

LANGUAGE: DUTCH; NEDERLANDS

GRAPHIC: Een man stapt maandag met enige moeite uit voor Beursplein 5 in
Amsterdam. Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              58 of 200 DOCUMENTS



                                 de Volkskrant

                            15 oktober 2011 zaterdag

In Egypte zeggen de mensen: wij houden van de christenen;
twistgesprek Chris rutenfrans met de egyptisch-nederlandse politicologe monique
samuel

BYLINE: Op 5 januari schreef u in deze krant over de aanslag op een koptische
kerk in Alexandrioe waarbij 21 doden waren gevallen. E©n ding is zeker, zei u,
de aanslagen voorspellen weinig goeds voor 2011. Toen brak de revolte uit,
waarover u eerst sceptisch was. Later wordt u zo enthousiast dat u een dansje
maakt op de tafel bij P&W uit vreugde over het aftreden van Mubarak. Hebt u daar
geen spijt van? Zondagavond zijn kopten doodgereden door tanks van het
Egyptische leger. Was die vreugdedans niet toch voorbarig? Mubarak is weg, maar
de kopten worden evengoed gedood. Maar het nieuwe regime roept ook moslims op
het leger te beschermen tegen christenen. En die moslims komen. Al voor die
oproep stonden ze klaar om de christenen aan te vallen. Dat zegt toch veel. Uit
de hele islamitische wereld worden de christenen verjaagd. Uit Irak, uit
Afghanistan. Zullen ze niet ook uit Egypte worden verjaagd? Sinds maart zijn er
al 93   duizend vertrokken. Hoe weet u dat? Toen ik tanks zag inrijden op
kopten, dacht ik aan de bestorming van de Israoelische ambassade in september
door Egyptische betogers. Ik zag duizenden Egyptische moslims die joden haten.
Het ambassadepersoneel zou gelyncht zijn als de VS niet tussenbeide waren
gekomen. Daarna kreeg je het geweld tegen de kopten. Zo gaat het al langer in de
islamitische wereld. Eerst de joden eruit, dan de christenen. Waarom hebben dan
93 duizend kopten het land verlaten? U blijft optimistisch?

SECTION: Opinie en Debat; Blz. 32

LENGTH: 949 woorden


Betekent het bloedige geweld tegen de kopten dat de revolte in Egypte is
mislukt, of niet?

Monique Samuel

Op 5 januari schreef u in deze krant over de aanslag op een koptische kerk in
Alexandrioe waarbij 21 doden waren gevallen. E©n ding is zeker, zei u, de
aanslagen voorspellen weinig goeds voor 2011. Toen brak de revolte uit, waarover
u eerst sceptisch was. Later wordt u zo enthousiast dat u een dansje maakt op de
tafel bij P&W uit vreugde over het aftreden van Mubarak. Hebt u daar geen spijt
van?

Helemaal niet. Ik vind dat je in ieder geval ©©n avond feest mag vieren als een
dictator na dertig jaar opstapt. De volgende dag ga je dan de vreselijke
uitdaging aan hoe je dit land op de rails moet zetten.

Zondagavond zijn kopten doodgereden door tanks van het Egyptische leger. Was die
vreugdedans niet toch voorbarig?

U vergeet dat de aanslag op de koptische kerk in Alexandrioe in scÛne was gezet
door het Mubarak-regime om de aandacht af te leiden van een geplande
demonstratie en om geld te krijgen voor 'de strijd tegen het terrorisme'. Toen
zat Mubarak erachter en nu het leger.

Mubarak is weg, maar de kopten worden evengoed gedood.

Het leger heeft Mubarak laten vallen. Tantawi, de rechterhand van Mubarak, is nu
de hoogste man van de Militaire Raad. We zijn nog niet klaar. Mubaraks kliek zit
er nog. Maar het is toch geweldig dat we een dictator in achttien dagen hebben
weggekregen? En we weten nu veel meer dan vroeger. We zien de beelden van tanks
die op kopten inrijden. De revolutie heeft de waarheid veel dichter aan het
oppervlak gebracht, door blogs, vrije journalisten en Al Jazeera.

Maar het nieuwe regime roept ook moslims op het leger te beschermen tegen
christenen. En die moslims komen. Al voor die oproep stonden ze klaar om de
christenen aan te vallen.

Dat zijn van staatswege betaalde bendes en soldaten in burger. En je hebt
inderdaad moslims in Egypte die de christenen liever zien vertrekken. Het leger
kan het zich permitteren op christenen te schieten, maar nooit op moslims.

Dat zegt toch veel. Uit de hele islamitische wereld worden de christenen
verjaagd. Uit Irak, uit Afghanistan. Zullen ze niet ook uit Egypte worden
verjaagd? Sinds maart zijn er al 93 duizend vertrokken.

Toen in Irak de kerken massaal werden aangevallen, was het enige antwoord van de
Amerikanen: kom maar naar ons land. Dat gaf het signaal in de hele regio, ook in
Egypte, om de christenen het leven zo moeilijk te maken dat ze zouden weggaan.
Vorig jaar hebben de Arabische landen op de Khartoum-top besloten christelijke
evangelisatie te bestrijden. Er was dus al lang een antichristelijke stemming.
Maar de meeste Egyptenaren willen de kerk helemaal niet zien verdwijnen.

Hoe weet u dat?

Als ik in Egypte ben, word ik door iedereen vriendelijk bejegend, terwijl ze
kunnen zien dat ik christen ben. Ze geven me cola, nodigen me uit. Ze zeggen:
wij houden van de christenen. De kerken hebben in Egypte een goede naam omdat ze
zorg en onderwijs geven ongeacht de godsdienst van mensen.

Toen ik tanks zag inrijden op kopten, dacht ik aan de bestorming van de
Israoelische ambassade in september door Egyptische betogers.

In scÛne gezet door het leger.

Ik zag duizenden Egyptische moslims die joden haten. Het ambassadepersoneel zou
gelyncht zijn als de VS niet tussenbeide waren gekomen. Daarna kreeg je het
geweld tegen de kopten. Zo gaat het al langer in de islamitische wereld. Eerst
de joden eruit, dan de christenen.

Daar ben ik het volstrekt mee oneens. Zondagavond zag je dat het leger uit is op
een lichte vorm van burgeroorlog zodat het kan laten zien dat het niet kan
opstappen en geen verkiezingen kan laten houden omdat het land te instabiel is.
Er zullen ook een paar fanatici tussen hebben gezeten, maar je kunt niet zeggen
dat de moslims de kopten aan het verdrijven zijn. De grote angst van kopten was:
als Mubarak wegvalt, breekt de hel los, dan worden de kopten vermoord. Die angst
kwam door jarenlange propaganda van het regime, die ik zelf een beetje was gaan
geloven. Maar die komt niet uit. Dit jaar zijn voor het eerst daders van
antichristelijk geweld berecht.

Waarom hebben dan 93 duizend kopten het land verlaten?

Uit diezelfde angst. Ik zie twee dingen. Je hebt een overheid die een deal wil
sluiten met de moslimbroederschap en de salafisten, die de extremisten paait
door allerlei radicale gekken uit de gevangenis vrij te laten. En je hebt de
gewone burgers die naast elkaar, moslims en kopten, op het Tahrirplein zingen,
bidden. In het voorjaar heb je voor het eerst openbare kerkdiensten gehad op
Tahrir. Dat was vroeger onmogelijk. Er wordt voor het eerst gepraat over de
misdaden tegen de kopten. Als er vroeger een kerk in de fik ging, kwam dat
alleen in kerkblaadjes. Geen moslim wist ervan. Nu met de sociale media en de
veel vrijere pers zijn koptische kwesties ineens nieuws.

U blijft optimistisch?

De komende twintig jaar worden heel moeilijk. De Militaire Raad geeft zijn macht
niet op. En om een eind te maken aan de corruptie moet je veel ambtenaren
ontslaan. Dat gaat pijn doen. Je kunt niet verwachten dat een arm land als
Egypte met een machtig leger in korte tijd een volwaardige democratie wordt. Ik
ben wel optimistisch over de aard van de Egyptenaren. Zij hebben zich de
afgelopen maanden op hun mooist laten zien. Er is meer gemeenschapszin dan ooit.

Chris Rutenfrans is redacteur van de Volkskrant.

1989 Geboren in Amersfoort 2007-2010 Studie politicologie, islamologie en
geschiedenis Midden-Oosten universiteit Leiden/UC San Diego.

2010-heden Master International Relations & Diplomacy universiteit Leiden.

2007-heden Publicist in vele kranten. Dit jaar verscheen haar boek Zonder
verhalen kan ik niet leven. In 2012 verschijnt Mozaãek van de revolutie.

LOAD-DATE: October 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              59 of 200 DOCUMENTS



                                 de Volkskrant

                            14 oktober 2011 vrijdag

Dat druk-druk-druk valt nogal mee SCP-onderzoek rekent af met de mythe van de
hardwerkende Nederlander

BYLINE: Van onze verslaggever Johran Willigers

SECTION: Binnenland; Blz. 8

LENGTH: 548 woorden


Van onze verslaggever

Johran Willigers

amsterdam Nederlanders zijn helemaal niet zo druk als ze zelf misschien wel
denken. Per dag besteden ze gemiddeld zo'n 6 uur aan werk, studie, huishouden en
gezin. Dat is per dag 50 minuten minder dan andere Europeanen.

Dit blijkt uit het rapport Nederland in een dag dat het Sociaal en Cultureel
Planbureau (SCP) vandaag publiceert. Het vergelijkt de tijdsbesteding van
Nederlanders met die van inwoners in vijftien andere Europese landen.

'Nederlanders praten veel over drukte en hun werk, waardoor het beeld ontstaat
dat we daar veel meer mee bezig zijn dan in werkelijkheid het geval is', zegt
Greg Richards, hoogleraar Vrijetijdswetenschappen aan de Universiteit van
Tilburg. 'Dit land heeft bovendien een meer calvinistische houding dan
omringende landen. Werk is werk; het wordt moeilijk vermengd met plezier. Zo
wordt hier de lunch als onderdeel van de werkdag gezien, terwijl men in andere
landen bij een uitgebreid middageten niet het gevoel heeft met werk bezig te
zijn.'

De Nederlander geniet gemiddeld vijfenhalf uur vrije tijd per dag. Waar komt dan
toch dat gevoel van altijd druk-druk-druk vandaan? Volgens oud-SCP-onderzoeker
en emeritus hoogleraar Wim Knulst stak dit rond de millenniumwisseling voor het
eerst echt de kop op. 'We waren een land met weinig problemen dat een angst
ontwikkelde voor de 24-uurseconomie die op ons af kwam. De routine was zoek en
het gevoel ontstond dat je van hot naar her moest rennen en minder rust kreeg.'

De nadruk op stress is vergroot doordat het ook een medisch begrip is geworden.
'In de medische sector geldt overspannenheid meer dan in andere landen als
ziekte', zegt Knulst. 'Mensen kregen de diagnose burn-out en werkende
Nederlanders gingen zich herkennen in de verschijnselen die daarbij horen.'
Volgens Knulst zit dat gevoel vooral tussen de oren. 'Als mensen om je heen een
burn-out krijgen, denk je makkelijker: misschien heb ik dat ook wel.'

Maar er is nog een ontwikkeling die de indruk heeft versterkt dat Nederlanders
weinig vrije tijd hebben. 'De fulltime werkende, gehuwde vrouw', zegt Knulst. In
buurlanden zijn tijdens de wereldoorlogen vrouwen gemobiliseerd voor werk in de
fabrieken. In Nederland kwam dat minder voor. De late omslag bracht met zich mee
dat mannen ineens meer taken kregen in de huishouding en de opvoeding. 'Die
toename schept het gevoel van drukte.'

Het SCP-rapport bevestigt die grotere vaderrol. Nederlandse vaders besteden een
kwartier meer tijd aan hun kinderen dan de gemiddelde Europese papa. Per dag is
de Nederlandse man 49 minuten met zijn kroost in de weer, moeders 1 uur en 18
minuten. In Nederland en Scandinavië is de verdeling van opvoedingstaken tussen
mannen en vrouwen het minst scheef. De grootste verschillen komen voor in Oost-
en Zuid-Europa.

Als alle mensen in de leeftijdscategorie tussen 20 en 74 jaar worden genomen,
zijn Nederlanders gemiddeld 2 uur en 41 minuten kwijt aan werk. Alleen de Belgen
werken minder. De gemiddelde Pool werkt 3 uur en 6 minuten, de Spanjaard 3 uur
en 12 minuten.

Maar de koplopers blijken in Litouwen te wonen: daar werken ze 4 uur en 12
minuten per dag. Het SCP beschikt niet over bruikbare gegevens uit Griekenland.

Lunch hoort hier bij werkdag, in buitenland niet' Greg Richards Hoogleraar
Vrijetijdswetenschappen

LOAD-DATE: October 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              60 of 200 DOCUMENTS



                                 de Volkskrant

                           13 oktober 2011 donderdag

'Het is te veel om van een volk te vragen';
reportage de bezuinigingsmaatregelen stapelen zich op voor de gewone griek

BYLINE: Tekst en foto's Carlijne Vos

SECTION: Economie; Blz. 22

LENGTH: 1115 woorden


De Grieken krijgen volgende maand waarschijnlijk een nieuwe lening, maar moeten
daarvoor wel harder bezuinigen. Bij de gemiddelde Griek staat het water echter
al tot de lippen. 'Wij moeten boeten voor de fouten van anderen.' Tekst en
foto's Carlijne Vos

ATHENE Natuurlijk werkt ze door na haar 65ste. 'Van een pensioen van 350 euro
kan toch niemand leven?' De zestigjarige Maria Maroulis kijkt haar dochter
veelbetekenend aan. Samen blijven ze de scepter zwaaien over de biologische
taverna Kea. De biologische groente, vlees, olijfolie, wijn en kaas produceert
de familie zelf op authentieke wijze. 'We persen de druiven gewoon nog met onze
voeten', vertelt dochter Margarita.

Voor de familie Maroulis vader en zoon werken op het land begint de dag om 6.00
uur 's ochtends en eindigt na middernacht, als de laatste gasten het restaurant
hebben verlaten. De crisis is ook aan hen niet voorbijgegaan, hoewel de familie
vrijwel zelfvoorzienend is. Ze hebben geen personeel in dienst, op wat
Oost-Europese seizoenswerkers na, en alle grond en bezittingen staan op hun
naam. 'Maar alles is duurder geworden, terwijl onze inkomsten zijn gedaald',
aldus Maroulis. Met lagere prijzen en extra marketingactiviteiten probeert de
familie genoeg klanten te trekken.

Op het eiland Kea, op slechts een uur varen van Athene, een bekende
pleisterplaats voor de rijkere stadsbewoners, blijven de gasten voorlopig nog
komen. Maar ze besteden beduidend minder. Ze eten niet, zoals gebruikelijk in
Griekenland, twee keer per dag warm buiten de deur, maar slechts een keer. En in
plaats van een tiental kleine gerechten voor de hele tafel houden de consumenten
het bij een gerecht per persoon met hooguit een salade. Gemiddeld is de omzet in
de horeca met zo'n 30 procent gedaald, schat Christos Laskos (30), eigenaar van
twee uitspanningen op het eiland.

Hogere belastingen

De bezuinigingen die de regering doorvoert onder druk van IMF, EU en Europese
Centrale Bank gaan te ver, vindt Laskos. 'Het is te veel tegelijkertijd om van
een volk te vragen; steeds minder inkomen, hogere accijnzen en nieuwe
belastingen. En of het helpt? Niemand durft nog te investeren, want we weten
niet wat er morgen op ons afkomt. De economie komt zo volledig tot stilstand.'

Ook Markos Tountas (52) houdt zijn hart vast. Met strak geprijsde aanbiedingen
heeft hij zijn vakantieappartementen deze zomer op het eiland nog redelijk weten
te verhuren, maar voor- en najaar waren ondanks stuntprijzen niet goed. 'We zijn
een familiebedrijf zonder personeelskosten, dus we redden het wel even, maar als
consumenten straks nog minder te besteden hebben en de belastingdruk nog hoger
wordt komen wij ook in de problemen.'

De meest recente bedreiging voor de Griekse huishoudens vormt een nieuwe
onroerendgoedbelasting voor eigenaren, waarmee de overheid 2,6 miljard euro
hoopt op te halen. De nieuwe belasting gaat een huishouden honderden tot zelfs
duizenden euro's per jaar extra kosten en komt bovenop eerdere verhogingen van
lokale belastingen, BTW-tarieven en accijnzen op vooral benzine, maar ook op
onder meer alcohol en sigaretten. Daarnaast werd van alle ambtenaren vorige
maand nog en passant een eenmalige solidariteitsbelasting gevraagd van enkele
honderden euro's.

'Waarom moeten wij, de gewone man, de prijs betalen voor de fouten van
anderen?', klinkt het uit de monden van de honderdduizenden Grieken die het
afgelopen jaar een fors deel van hun inkomen moesten inleveren, hun omzetten
zagen dalen of op straat kwamen te staan als gevolg van de diepe crisis. Dat er
wat moet gebeuren, is duidelijk, zegt ook de jonge horecaondernemer Laskos, maar
de rekening wordt gepresenteerd aan het verkeerde adres. 'Hij komt op het bord
van ambtenaren, detailhandelaren en gepensioneerden; de Grieken die hard werken
en al keurig netjes belasting afdragen. De mensen die dat niet deden
zelfstandigen en de gevestigde elite gaan vrolijk door met belastingontduiking.'
De bezuinigingsmaatregelen pakken daar zelfs averechts uit, denkt hij. 'Hoe
hoger de BTW-tarieven, hoe meer mensen zwart werken.'

Problemen oplossen

De bezuinigingen veranderen niets aan de werkelijke problemen van Griekenland,
vindt ook Petros Mouchas (49), hoofd van het programma van agrarische
ontwikkeling van de Griekse overheid en de EU.

Die problemen zijn volgens Mouchas: corruptie, cliëntelisme, gebrekkige
regulering en efficiëntie en grootschalige belastingontduiking. 'In het wilde
weg bezuinigingen doorvoeren verandert niets aan deze praktijken. Elk land heeft
zijn dynamiek en cultureel bepaalde eigenaardigheden. Je kunt er niet een
standaard bezuinigingsformule van het IMF op loslaten. Griekenland moet met een
weldoordacht plan komen om diep ingesleten patronen te doorbreken. Er moeten
systemen worden opgetuigd waarmee fraude en belastingontduiking worden
opgespoord en beboet. Dat vraagt een mentaliteitsverandering; die kost tijd.'

Maar die tijd wordt ons niet gegund, constateert Laskos. 'Mijn generatie moet
boeten voor de fouten van de vorige generaties. Zij hebben ons geleerd op te
grote voet te leven en nu moeten wij op de blaren zitten, terwijl de
verantwoordelijke politici de andere kant op kijken.' De leuze 'we hebben als
Grieken samen het geld opgegeten', waarmee de Griekse overheid de bezuinigingen
aan het volk probeert te verkopen, zet dan ook veel kwaad bloed. 'Hoezo wij?',
zegt ook Maria Maroulis. 'Wij? Dat zijn de politici en de nieuwe middenklasse.
Wij boeren hebben niets opgegeten. In de tijd van de drachme was het voor ons
veel beter.'

Dat geldt niet voor iedereen. Zeker niet voor de projectontwikkelaars, aannemers
en duizenden bouwvakkers die het afgelopen decennium profiteerden van een
bouwgolf op Kea. Nu de bomen voor de Grieken niet meer tot de hemel reiken, ligt
de bouw stil. Alleen de talloze onafgebouwde karkassen langs de kust herinneren
aan betere tijden. De Albanese bouwvakkers hebben het eiland verlaten en veel
huizen staan te koop, omdat hun eigenaren de hypotheek niet meer konden betalen.

Onzekerheid over de toekomst houdt Griekenland in een verlammende greep.
Serveerster Natassa Mitsi (35) probeert niet te ver vooruit te denken. Ze mag
blij zijn dat zij haar baan nog heeft; haar collega's waren minder gelukkig.
Haar man heeft geen werk meer. Met hun twee kinderen leven ze van haar salaris
van 40 euro per dag. In de winter, als het toeristenseizoen voorbij is, ontvangt
het gezin een uitkering van 500 euro per maand. 'Het is heel moeilijk en we
weten niet eens wat er nog meer op ons afkomt.'

De trojka heeft geen idee, zegt ook boer Yannis Maroulis (70). 'De trojka ziet
alleen maar dat wij niet doen wat ons is opgedragen.'

Rekening wordt op verkeerde bordje neergelegd Christos Lakos Horecaeigenaar

LOAD-DATE: October 12, 2011

LANGUAGE: DUTCH; NEDERLANDS

GRAPHIC: Yannis Maroulis: 'De trojka ziet alleen maar dat wij niet doen wat ons
is opgedragen'. Markos Tountas Christos Lakos Natassa Mitsi Maria en Margarita
Maroulis Petros Mouchas

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              61 of 200 DOCUMENTS



                                 de Volkskrant

                            11 oktober 2011 dinsdag

Voor of tegen de staat, dat is de kwestie;
ROLLUIKENBAKFIETSEN

BYLINE: Door Martin Sommer

SECTION: Uitgelicht; Blz. 18

LENGTH: 1297 woorden


Vroeger bepaalden verschillen in inkomen op welke partij mensen stemden. Nu is
het de levensstijl die mensen naar deze of gene hoek van het partijpolitieke
spectrum brengt. Toch kleuren historische patronen nog altijd deels het
stemgedrag. 'Electoraal geograaf' Josse de Voogd toont op de kaart aan hoe dat
uitpakt. Links werd rijker, de middenklasse armer. Wat bleef is dat het ene deel
van Nederland van de staat houdt, het andere deel wantrouwig was en bleef. SP of
PVV: kijk maar. Door Martin Sommer

Heeft u hond of kat, rijdt u Opel of Prius, draagt u uw overhemd met een of twee
knoopjes open? Geef antwoord en ik zeg u wie u bent, waar u woont en wat u
stemt. Het belang van levensstijlen neemt almaar toe. Voorheen werden groepen
onderscheiden aan de hand van inkomensverschillen. Tegenwoordig zijn het
stijlkenmerken die uitwijzen hoe mensen in het leven staan. CBS-onderzoeker Jan
Latten onthulde al een jaar of vijf geleden dat Nederland steeds meer een
eilandenrijk wordt. Soort zoekt soort, dokters trouwen dokters en niet langer
doktersassistenten.

Josse de Voogd laat in het boek(je) Bakfietsen en rolluiken de electorale
geografie van Nederland zien waar en hoe verschillende levensstijlen neerslaan
op de kaart. De Voogd noemt zichzelf 'electoraal geograaf', in Nederland een
nieuwe discipline. Dat is anders in landen als Amerika of Frankrijk, waar ze een
disctrictenstelsel hebben. Daar is een enorm belang gemoeid met een
gedetailleerde marketinganalyse van potentiële kiezers, tot op de postcode
nauwkeurig.

Bij De Voogd vind je de klassieke politieke kaart van Nederland. Na de
Kamerverkiezingen van 2010 is de PvdA nog dominant in de grote steden en de
noordelijke provincies. De VVD in het westen en zuiden en dan vooral in de
voorsteden. Het CDA is een echte plattelandspartij geworden; grote delen van
Nederland kleuren nog wel CDA-groen, maar het is wel dunbevolkt gebied. De bible
belt bestaat nog altijd. Tussen twee haakjes: die klassieke kaarten zijn
voldoende om de huidige mode te weerleggen dat linkse mensen stemmen met hun
prefrontale cortex (ratio) en rechtse met hun amygdala (emotie). Daaruit zou je
dan kunnen afleiden dat de vrije wil niet bestaat. Eén blik op de kaart en je
weet: flauwekul. Want dan zie je dat de verschillen vooral regionaal zijn, en
niet in de individuele hoofden zit.

Maar dan komt het. De Voogd legt uit dat SP- en PVV-kiezer qua opvattingen en
levenshouding niet ver uit elkaar liggen. Dat zie je terug in het zogeheten
'hoefijzer-model' waarop SP-links en PVV-rechts als 'behoudend, nationaal,
autoritair' bij elkaar komen. Veel witte baksteen en tuinkabouters. Zodoende
legt de Voogd de kaart van gemeenten waar de SP in 2010 dominant was, bovenop de
kaart waar de PPV overheersend was. En kijk: dat levert een exacte kopie op van
de kaart met de laatste overwinning van de KVP, in 1963! En dat is weer de grens
van de zuidelijke Nederlanden in 1648, gdurende de Tachtigjarige Oorlog.

Wat verklaart die ongelooflijke continuïteit waaruit nu het populisme is
voortgesproten? Niet de amygdala. Ook niet meer de r.-k. kerk, die is leeg. En
moeder die voorheen KVP stemde, is overleden. Vergeet ook de islam, die speelt
in Brabant of Limburg geen rol. Het antwoord luidt: men is er tegen het
establishment. Den Haag als vriend of vijand, daar draait het om. Dat is een
constante van eeuwen. Ooit heette het hier Generaliteitslanden. Die hadden geen
stem in de Staten Generaal. Nu verwijt Limburg de regering zijn krimp. Brabant
is een ander verhaal. De steden zijn er links. Maar Brabant is vooral suburbia.

Snel gegroeid, redelijk welvarend. Maar wel vol kleine zelfstandigen, bedrijven
en bedrijfjes. Men werkt er hard, houdt zijn eigen broek op en laat zich niks
vertellen door daarboven. En de SP dan, die is toch vóór de staat? De SP is voor
de verzorgingsstaat, niet voor de staat. Zie hierover de atlas Verkiezingen op
de kaart 1848 2010. Ook net uit en al even mooi. De strijdkreet van Marijnissen
was in 1994 'stem tegen, stem SP'- gericht tegen 'het Haagse zootje'. Zie ook de
film De bende van Oss, die zich keerde tegen notabelen in het algemeen en
Hollanders in het bijzonder .

Het PVV-sentiment is wezenlijk niet anders. Martin Bosma heeft het niet voor
niets consequent over de 'staatsomroep'. In PVV-bastion Volendam zijn nauwelijks
moslims. Maar ze hebben van oudsher wel een moeizame relatie met de staat, die
de vorm aanneemt van de controleur bij de visafslag. Iets soortgelijks kun je
vaststellen in het oude smokkelaarsnest Sint Willebrord.

Is het rancune? Zijn deze hardwerkende Nederlanders ten onrechte boos? Dat staat
te bezien. Cartograaf Josse de Voogd (zelf verbonden aan het wetenschappelijk
bureau van GroenLinks) houdt ook meer van bakfietsen dan van rolluiken. Die
bakfietsen staan voor internationaal engagement, voor openheid en een positieve
instelling tegenover culturele diversiteit. En die rolluiken voor toekomstangst
en naar binnen gekeerdheid. Het morele oordeel is impliciet maar onmiskenbaar.

Maar kijk nog eens naar de kaart. Ook instructief is de zogeheten Green Belt, de
'progressieve diagonaal'. Die loopt van Haarlem via Amsterdam en Utrecht naar
Nijmegen en Arnhem. Daar zijn GroenLinks, D66, de Dierenpartij en (een deel van)
de PvdA de grootste of dominant aanwezig. Daar rijden die bakfietsen en zijn de
stadhuizen duurzaam. Dit is niet alleen het meest linkse, maar ook het rijkste
deel van Nederland. Er heeft zich de afgelopen decennia dus een fascinerende
omkering voltrokken: rijker is linkser, de middenklasse is rechtser geworden.

En rijk is ook: verbonden aan de staat waar het zuiden zo'n hekel aan heeft. In
de progressieve diagonaal wordt het geld verdeeld en worden de lakens
uitgedeeld. Neem Utrecht, de provincie die steeds welvarender en steeds linkser
wordt. Hier is een universiteit, zijn de hbo's en vooral van oudsher de
middenveldinstellingen die gaandeweg vrijwel staatsinstellingen zijn geworden.
Men is er het hoogst opgeleid van Nederland. In dat verband haalt De Voogd het
opzienbarende onderzoek over Diplomademocratie van Mark Bovens en Anchrit Wille
aan, dat uitwijst hoezeer opleiding tegenwoordig samenvalt met kansen, met werk
en vooral met maatschappelijke invloed. Brabant en Limburg zijn ook
ondervertegenwoordigd in de Tweede Kamer.

De staat is de publieke zaak, en de publieke zaak was van oudsher goed en mooi.
De moeilijkheid is dat de publieke zaak allang niet meer onomstreden is. Een van
de redenen is dat idealen in toenemende mate samenvallen met belangen. Zie ook
de laatste aflevering van het jaarlijkse SCP-onderzoek Profijt van de overheid.
Die aflevering heet 'Minder voor het midden'; hogere inkomensgroepen profiteren
meer van overheidsdiensten, terwijl de middengroepen zich tekort gedaan voelen.
En om die reden steeds rechtser gaan stemmen.

Ziehier de kern van de geografische botsing van levensstijlen: een beter mens
zijn op kosten van de buren, dat werkt nou eenmaal niet.

Josse de Voogd, Bakfietsen en rolluiken. De electorale geografie van Nederland.
Uitgave Wetenschappelijk Bureau GroenLinks, 80 bladzijden, EUR 10,-, isbn 978 90
722288 66 0.

Ron de Jong e.a., Verkiezingen op de kaart 1848 2010. Tweede kamerverkiezingen
vanuit geografisch perspectief. Uitgeverij Matrijs, 152 bladzijden, EUR 29,95,
Isbn 978 9 053454 37 4

'Die rolluiken staan voor toekomstangst en naar binnen gerichtheid'.

'Die bakfietsen staan voor internationaal engagement, voor openheid en een
positieve instelling tegenover culturele diversiteit.'

1963 geeft het beeld van de laatste KVP-overwinning in de zuidelijke gemeenten.
Daar waar nu zowel de 'rechtse' PVV als de 'linkse'SP domineren.

1648 De zuidelijke Nederlanden kwamen bij de Republiek. Er bleef een kloof, er
sluimert een stemgrens: van pro-staat of anti-establishment. En dat bleef zo.

LOAD-DATE: October 11, 2011

LANGUAGE: DUTCH; NEDERLANDS

GRAPHIC: Kaart 1 Gemeenten met een oververtegenwoordiging van PVV en SP, in
2010. © Josse de Voogd Kaart 2 Gemeenten met een absolute meerderheid van de KVP
in 1963. © Josse de Voogd Kaart 3 Gemeenten met een relatieve
oververtegenwoordiging van GroenLinks, D66 en PvdD, in 2010. © Josse de Voogd
Kaart 4 De grootste partij per gemeente bij de Tweede Kamerverkiezingen in 2010.
D66-leider Pechtold op campagne in Rotterdam. Foto Martijn Beekman / de
Volkskrant PVV-uitslagenavond Provinciale Staten in Echt. Foto Joost van den
Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              62 of 200 DOCUMENTS



                                 de Volkskrant

                            8 oktober 2011 zaterdag

Blijven aankloppen, elke dag weer

BYLINE: Door Maud Effting

SECTION: Het Vervolg; Blz. 6

LENGTH: 2137 woorden


REPORTAGE Veel ernstige psychiatrische patiënten zitten niet in inrichtingen,
maar worden thuis behandeld. Daarbij is sprake van een wankel evenwicht, dat
dreigt te worden verstoord door de eigen bijdrage die ze moeten gaan betalen.
Door Maud Effting

'Hoe is het met Roeland?', vraagt psychiater Cathrien Hoff. 'Die is schreeuwend
op straat aangetroffen in alleen een overjas', zegt een verpleegkundige.

'En Orlando? Hoe gaat het met hem?', zegt de psychiater.

'Die is zomaar in elkaar geslagen door een buurman. Hij aaide een katje en toen
kreeg hij klappen. We gaan ervan uit dat het waar is.'

'Gerard?'

'Hij beweert bij hoog en bij laag dat hij nu écht goed gaat op crack en coke.
Hij gebruikt lang niet zo veel meer als voor zijn opname. Hij is ongelooflijk
geschrokken toen hij hoorde dat hij binnen afzienbare tijd blind zou kunnen
worden.'

Het is half negen 's ochtends in Alkmaar. Welkom bij de ochtendbespreking van
het FACT-team van de psychiatrische instelling Noord-Holland-Noord. De
psychiater en de verpleegkundigen zitten achter hun plastic bekertjes met
koffie. Ze slaan hun agenda's open en kijken naar 'het bord', een scherm met
namen, pillen en diagnoses.

In totaal behandelen ze zo'n 180 ernstig psychiatrische patiënten, maar die
staan niet allemaal op het bord. Om op het bord te komen, moet het niet goed met
je gaan. En dat is nog zacht uitgedrukt voor de veertig patiënten die in het
komende uur worden besproken.

'Pieter?'

'Ik ga er vandaag langs', zegt sociaal-psychiatrisch verpleegkundige Joris
Hanraads.

'Hij is flink psychotisch', zegt de psychiater. 'Hij zit alleen maar op zijn
kamer en doet weinig. We hebben hem nu eindelijk zo ver dat Joris één keer in de
week mag langskomen. Op zich mooi, maar hij wil nog steeds geen pillen. Gezien
zijn toestand is dat nu echt het allerbelangrijkst. Dus daar moeten we nu echt
op inzetten.'

Het bijzondere is: vrijwel al deze patiënten wonen thuis in plaats van in de
kliniek. Alleen als het echt niet meer gaat, worden ze opgenomen op de
crisisafdeling.

Het team werkt volgens een methode die FACT wordt genoemd, Functie Assertive
Community Treatment. Deze intensieve thuisbehandelingen voor zware
psychiatrische patiënten werden in 2002 geïntroduceerd en verspreiden zich de
laatste jaren als een olievlek over Nederland. Ook minister Schippers van VWS
wil dat er meer op deze manier wordt gewerkt. Inmiddels zijn er 130 FACT-teams
actief.

De methode betekent boven op de patiënt zitten. Vrijwel elke patiënt wordt één
of meerdere keren per week bezocht. Er wordt contact onderhouden met familie,
buren, politie. Als het uit de hand dreigt te lopen, wordt iedereen
ingeschakeld. Als het beter gaat, worden ze vooral niet losgelaten. Ze
verdwijnen van het bord, maar niet uit het zicht. Als het nodig is, komen er ze
er weer op.

De meeste patiënten van het FACT-team in Alkmaar lijden aan schizofrenie en
psychoses: 70 procent. Velen zijn verslaafd. Zo'n 20 procent is
manisch-depressief, 10 procent heeft een persoonlijkheidsstoornis.

Het zijn moeilijke klanten, zoveel is duidelijk. Hun behandeling is een wankel
evenwicht. Telkens moeten ze worden verleid om medicijnen te slikken, in
behandeling te blijven. Zelf vinden ze vaak dat ze helemaal niet ziek zijn. Of
ze hebben gewoon geen zin in bemoeienis.

Maar de teams blijven aankloppen. Elke dag weer. Net zo lang tot er vertrouwen
is.

Maar sinds een paar maanden maakt psychiater Cathrien Hoff zich nog grotere
zorgen om hen dan ze normaal al doet. Reden: de eigen bijdrage.

Psychiatrische patiënten moeten vanaf 2012 jaarlijks 200 euro per jaar zelf gaan
betalen aan hun behandeling. Minister Schippers van VWS wil zo bezuinigen op de
geestelijke gezondheidszorg, waar de kosten stijgen en waar ook patiënten met
burn-out en depressies worden behandeld. Het bedrag komt boven op het eigen
risico van de ziektekostenverzekering.

Op het eerste gezicht lijken de bedragen misschien niet eens zo hoog. Maar voor
wie twee dagen meeloopt met deze zwaarste groep patiënten in de psychiatrie,
wordt al snel één ding helder: voor deze categorie patiënten zijn deze bedragen
wel hoog. Althans, als ze al begrijpen waar het over gaat. Geschat wordt dat er
160 duizend ernstige psychiatrische patiënten zijn.

'Mijn beste patiënten klagen over deze bijdrage', zegt verpleegkundige Joris
Hanraads. 'Mijn slechtste patiënten hoor ik er niet eens over.'

Het is simpel, zegt psychiater Hoff. 'Als je denkt dat je niet ziek bent, dan ga
je toch geen eigen bijdrage betalen?'

'Jaaaa..., die bijdrage', zegt Francine vaag.

Stilte.

Ze is een van de patiënten die Hanraads vandaag bezoekt. Per week heeft ze naar
schatting 40 euro te besteden. Zojuist heeft ze koffie gebracht, zo sterk dat
Hanraads er de vorige keer misselijk van werd. Buiten is het 25 graden, maar in
Francines huiskamer staat een volledig opgetuigde kerstboom te stralen al twee
jaar lang.

Eten doet ze nauwelijks. Ze weegt nog 46 kilo. Ze is chronisch psychotisch, al
meer dan dertig jaar. Op slechte momenten gaat ze wekenlang op bed liggen en
vergeet ze te eten en te drinken. Afgelopen winter woog ze nog maar 38 kilo.
Soms gilt ze 's nachts urenlang omdat ze zo bang is.

'Deze vrouw', zegt Hanraads, 'wordt niet meer beter. Ik zie haar nu drie keer in
de week. Ze is totaal vereenzaamd. We praten vaak over gewone dingen. We moeten
haar in het hier en nu houden, anders glijdt ze langzaam weg in de psychose. Dan
komt ze er niet meer uit.'

Toch heeft Francine daar zelf andere ideeën over. 'Ik denk dat ik er wel aan toe
ben om de hulp af te bouwen als die eigen bijdrage er komt', zegt ze. Haar
scherpe blauwe ogen zijn wijd opengesperd, met pupillen zo klein als
speldeknopjes.

Ggz Noord-Holland-Noord was de eerste instelling die begon met FACT. Het gevolg:
het aantal crisisopnames daalt. In de regio zijn nu al 36 procent minder
psychiatrische bedden dan in de rest van Nederland.

'Jaren geleden lagen deze patiënten allemaal in de goot', zegt psychiater Ronnet
Kwant die middag tijdens een patiëntenbespreking. 'Al die overlast, de
drugsverslaafden, de zwervers dat is langzaam uit het straatbeeld verdwenen.' De
meesten zitten nu in pensions, maar niet zelfstandig. Ze blijven in contact met
de FACT-teams.

'Maar als je deze mensen een eigen bijdrage gaat vragen, zijn wij ze zo weer
kwijt', zegt Kwant. 'Dan zijn we terug bij af. Het duurt misschien een tijdje,
maar uiteindelijk komt die overlast dan terug.' Ze schat dat ze 40 procent van
hun patiënten kwijtraken door de maatregel.

'Weet je', zegt Kwant, 'ik denk dat gewone burgers zich er geen voorstelling van
kunnen maken hoe ziek deze mensen zijn.'

Een paar dagen later, Utrecht. Teammanager Harry Gras van het forensisch
ACT-team van ggz Altrecht trekt geroutineerd zijn latex handschoenen aan. Het is
weer zover. Het huis van patiënt Bert zit onder de poep. In slechts een paar
dagen tijd heeft hij zijn vloer, zijn matras, zijn stoelen en zijn muur
ondergesmeerd. Om over zijn wc nog maar te zwijgen.

Patiënt Bert wordt in de wandelgangen de komkommerman genoemd naar de manier
waarop hij zijn materiaal verwerft. 'Iets met zijn sluitspieren', heeft de
verpleegkundige die ochtend besmuikt gemompeld.

Grijnzend neemt Bert, een man van in de 50, plaats op een stoel.

'Heb je gedronken?', vraagt de collega van Gras.

'Hmmm', zegt Bert. 'Wat een leuk yoghurtpakje heb je aan.'

'Hoeveel heb je vanochtend geblowd?'

'Anderhalf.' Bert draait met zijn ogen en kijkt gelukzalig. 'Met twee spaties
heb je veel spreektijd', zegt hij dan.

'Ik schrik van je huis', zegt Gras vanachter het aanrecht. 'Het valt me echt
tegen dat het er zo uitziet.' Hij doet de afwas en zoekt vergeefs naar een
theedoek. Bert komt overeind uit zijn stoel en wijst vaag naar een kast. 'Je
hebt boerenbloed', zegt hij tegen Gras, 'boeren werken hard.'

'Wat vind jij nou van de eigen bijdrage die je straks moet gaan betalen?',
vraagt Gras.

'BenBits aan de klepel', zegt Bert. 'De kikker zegt kwark.'

Of patiënt Bert in staat of bereid zal zijn de eigen bijdrage te betalen, het
blijft een raadsel. Duidelijk is wel hoe ziek hij is, en dat hij nooit uit
zichzelf om zorg zou vragen. Met dat vraagstuk is hij nou niet bepaald bezig.
Hij is schizofreen, psychotisch. In de kliniek was hij onhoudbaar.

Gras haalt ogenschijnlijk ontspannen de schimmel uit de pannen, maar hij is
gespitst op elk signaal. De stemming kan zomaar ineens omslaan.

'Hij heeft ooit twee verpleegkundigen het ziekenhuis in geslagen', vertelt hij
later. 'Hij is bovenop hen gaan zitten en toen tekeergegaan. Ze moesten hem er
echt afhalen. Die verpleegkundigen hebben er allebei een posttraumatische stress
stoornis aan overgehouden.'

Toch is Bert een kwetsbare man. 'Mensen maken regelmatig misbruik van hem. Als
hij wat geld heeft, troggelen ze het van hem af. Onze klanten zijn net zo vaak
dader als slachtoffer. Vroeger zat hij op het gymnasium, maar dat liep mis. Hij
ziet allerlei rare beelden, die hij aan het nieuws koppelt. De tv staat dag en
nacht aan. Hij drinkt veel. Alle incidenten gebeuren onder invloed van alcohol.'

Het team van Harry Gras doet sinds 2008 aan forensische ACT. Al hun klanten
hebben te maken met justitie. Ze zijn een van de acht zwaarste teams van
Nederland. Bij hen zijn er geen klanten die minder intensief behandeld kunnen
worden.

Gras blijft zich in onvervalst Utrechts hardnekkig tegen iedereen aan bemoeien,
met de negen man die hij onder zich heeft. 'Als het moet, komen we vier keer per
dag bij iemand langs. We zijn 24 uur per dag bereikbaar. Daar worden we niet
voor betaald, maar deze mensen houden zich niet aan kantoortijden. Eigenlijk
mogen we na vijven niet eens meer naar mensen toe, maar dat doen we wel.'

In totaal hebben ze tachtig patiënten. Voordat ze in behandeling kwamen, waren
de meesten 'zorgmijders', zoals dat heet. Mensen die vonden dat Harry Gras moest
'oprotten' met zijn zorg.

Toch kreeg hij zo veel mensen van de straat. Op zijn computer laat hij grafieken
zien: 25 patiënten zijn in dertien jaar tijd in totaal 3.507 keer in aanraking
gekomen met de politie. Soms als verdachte, soms als betrokkene, maar sinds ze
boven op hun patiënten zitten, is het aantal politiecontacten sterk gedaald.

'Maar ze kunnen zich altijd weer gaan verzetten tegen ons', zegt hij. 'Dat
gebeurt ook. Hun ziektebeeld is zo grillig. Juist dan moet je ter plekke zijn,
meteen ingrijpen. Je moet ze niet laten ontsporen.'

Neem Tristan van der V, die het bloedbad aanrichtte in Alphen aan den Rijn. Hij
had schizofrenie. 'Deze jongen is buiten beeld geraakt, maar dit zijn juist
jongens die je niet mag loslaten. Als ik daar wapens had gevonden, had ik meteen
aan de bel getrokken. Ik zeg niet dat het ons nooit was gebeurd, maar als het
escaleert, dan zijn we er wel snel bij.'

Hij hoort ze bijna elke dag. Uitspraken 'waar de honden geen brood van lusten'.
'Onberekenbare jongens die lang in tbs hebben gezeten en die praten over welke
nekken ze gaan breken. Wij doen ook wel risicotaxaties.'

'Ga weg, mens.'

Fred (40), de enige klant van Gras die voor de krant op de foto wil, gaat
dreigend voor zijn vriendin staan. Ze is dronken. En dat kan Fred er vandaag
niet bij hebben. Geduw, getrek, totdat iemand ertussen springt.

Fred is schizofreen. Hij hoort stemmetjes. 'Slagzinnen.' Op zijn 12de ging hij
al naar de jeugdpsychiater. Twaalf lang was hij dakloos, verslaafd aan cocaïne.
'Ik sliep altijd bij de honden.' Om aan geld te komen, deed hij alles. Zo zette
hij wel eens een ramkraak. Ook hield hij voorstellingen. 'Ze noemden me de
radslagenkoning van Utrecht.'

Maar sinds een paar jaar kent hij het team van Harry Gras. En nu droomt hij van
een huis met een groentetuin. 'Ik wil rust.' En van een baan, al weet hij dat
dat lastig is met zo'n 'boeventronie'. Al vijf jaar slaagt hij erin om uit de
kliniek te blijven, terwijl hij daarvoor vaste klant was. Van de cocaïne is hij
af.

Fred maakt zich grote zorgen om de eigen bijdrage. Hij heeft schulden en
nauwelijks geld. Per week een paar tientjes. 'Ik weet niet of ik dat kan
betalen.'

Gras kan uittekenen wat er gebeurt als ze hem kwijtraken. Eerst gaat het een
tijdje goed, maar dan gaat hij sjoemelen met zijn medicatie. Er komt chaos in
zijn hoofd. Hij raakt in de war. Gaat domme dingen doen. Zijn brommer opvoeren.
Met de verkeerde mensen mee. Cocaïne gebruiken. Zijn vriendin mishandelen.
Mensen beroven. Tot hij wordt opgenomen. 'En dat is pas echt duur. Duizenden
euro's per dag.'

'Waarom moeten mensen die niet gevraagd hebben om zo'n ernstige ziekte, daar ook
nog voor betalen?', zegt Gras. 'De meeste klanten hebben echt geen rooie
rotcent. Waarom geldt die bijdrage alleen voor psychische en niet voor
lichamelijke ziekten? We gaan ze kwijtraken, straks. En dan gaat die hele
duivelse cirkel weer draaien.'

Ik denk dat gewone burgers zich er geen voorstelling van kunnen maken hoe ziek
deze mensen zijn

Als je denkt dat je niet ziek bent, dan ga je toch geen eigen bijdrage betalen?

LOAD-DATE: October 10, 2011

LANGUAGE: DUTCH; NEDERLANDS

GRAPHIC: Fred, 'de radslagenkoning van Utrecht': 'Ik weet niet of ik die eigen
bijdrage kan betalen.' Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              63 of 200 DOCUMENTS



                                 de Volkskrant

                            8 oktober 2011 zaterdag

It's the philosophy, stupid!

BYLINE: Hans Wansink

SECTION: Boeken; Blz. 5

LENGTH: 1414 woorden


De revolutie van het denken van Spinoza en de 'spinozisten' was niet alleen de
oorzaak van de Franse Revolutie, maar ook de oorsprong van de emancipatie van
het individu, van de universele rechten van de mens en van de democratie,
betoogt historicus Jonathan Israel. Door Hans Wansink

Hij trekt zijn jasje uit en springt het podium op. Jonathan Israel, hoogleraar
moderne Europese geschiedenis aan Princeton University, New Jersey, is terug in
Nederland. Na zijn geboorteland Engeland en de Verenigde Staten is ons land zo'n
beetje het derde vaderland van deze grootste kenner van onze vroegmoderne
geschiedenis. Felix Meritis, in 1787 als 'Tempel der Verlichting' aan de
Keizersgracht opgericht door een vereniging van vooruitstrevende Amsterdamse
burgers, is uitverkocht. Een betere plaats voor het ten doop houden van
Democratic Enlightenment Philosophy, Revolution and Human Rights 1750-1790, het
derde en afsluitende deel van Israels levenswerk over de invloed van radicale
Verlichting op de moderne samenleving, is nauwelijks denkbaar.

Een energieke, druk gebarende Joodse man op gympen. Strijdbaar ook, want naar
eigen zeggen is Israel een dissident die met een kleine groep medestanders
strijdt tegen de heersende opvattingen onder historici. De identificatie met
zijn grote held, de Amsterdamse filosoof Benedictus de Spinoza (1632-1677),
lijkt met de jaren alleen maar sterker geworden. Verguisd en omstreden
godslasteraars waren Spinoza en de 'spinozisten'; clandestien vonden hun werken
hun weg onder radicale vrijdenkers in heel Europa. Israel vat hun boodschap
kernachtig samen: 'Weg met de godsdienst als basis voor de morele orde! De rede
en de wetenschap hebben het laatste woord. De staat moet de belangen van
iedereen gelijkelijk behartigen'.

Israel vertelt hoe hij op het Netherlands Institute for Advanced Study (NIAS) in
Wassenaar zat te werken aan The Dutch Republic, zijn in 1995 verschenen handboek
over de Lage Landen tussen 1477 en 1806. Hij ontdekte in Nederlandse archieven
niet minder dan 300 zeventiende- eeuwse publicaties waarin Spinoza werd genoemd.
In afkeurende zin: namelijk als pleitbezorger van gevaarlijke 'ongodisterij'. De
bespotting van geloof en bijgeloof en de ontkenning van het bestaan van wonderen
in Spinoza's Theologisch-Politieke Verhandeling uit 1670 dreunde nog decennia na
in alle landen van Europa. Deze vondst bracht Israel tot zijn centrale stelling
dat de radicale Verlichting inzet was van een diepe controverse die het Europese
geestelijke leven tussen 1660 en 1789, het jaar van de Franse Revolutie, heeft
gedomineerd.

Hij pepert het zijn toehoorders in Felix Meritis in: 'de revolutie van de geest
was het belangrijkste fenomeen in de hele moderne geschiedenis'. Voor Israel is
de radicale Verlichting niet alleen de directe oorzaak van de Franse Revolutie,
maar ook de oorsprong van de emancipatie van het individu, van de democratie en
van de universele rechten van de mens. Een stelling die de meeste historici veel
te ver gaat, zeker de postmoderne types onder hen. Zij werpen hem, ook in Felix
Meritis, 'verlichtingsfundamentalisme' voor de voeten. Het deert Israel niet:
'Het theologisch denken is helaas nog overal aanwezig, ook in de Verenigde
Staten. Hooguit 30 tot 40 procent van de wereldbevolking kan je verlicht noemen.
We zijn nog lang niet klaar.'

Terug naar het begin, naar de dageraad van het verlichte denken. Dat is het
resultaat van wat de Britse filosoof Michael Oakeshott (in zijn Morality and
politics in modern Europe uit 1958) de 'individuele ervaring' noemt, een mentale
ommekeer die zijn wortels vond in het Europa van de late middeleeuwen. De
middeleeuwse 'moraal van de gemeenschapsbanden' veronderstelt in Oakeshott's
definitie het bestaan van een gemeenschap waarvan het lidmaatschap geen vrije
keuze is. Het model voor zo'n gemeenschap waarin ieders plaats, ieders rechten
en plichten, zijn bepaald door tradities en gewoonten is het gezin. De
loyaliteit van de mensen gaat niet uit naar zelfgekozen morele principes, maar
naar concrete personen als de vader, de dorpsoudste of het stamhoofd. De
communale mens is een persoon die de luxe van een eigen oordeel nooit heeft
gesmaakt. Zelfbeschikking werd als een zonde gezien: de doodzonde van de
superbia, de hoogmoed. Regeren volgens het communale patroon was geen
onderneming, die gericht was op het verbeteren van de menselijk omstandigheden.
Het was geen activiteit waarin nieuwe belangen worden erkend en omgezet in
rechten; het was het beheer van de regels en de gewoonten van de gemeenschap.

Oakeshott's 'moraal van de individualiteit' manifesteerde zich in het Europa van
de zestiende eeuw als onmiskenbaar en onomkeerbaar. Het is de neiging zelf
keuzen te maken die betrekking hebben op dagelijkse activiteiten, op arbeid,
geloof en opinies, op verplichtingen en verantwoordelijkheden. Bepalend is de
houding dit zelfbewuste gedrag te waarderen als eigen aan de mens en te streven
naar de omstandigheden waarin dit gedrag het beste tot zijn recht komt.
Maatschappelijke goedkeuring van individualistisch gedrag veronderstelt een
zekere ervaring, een gewenning aan het maken van keuzen en het grijpen van
kansen. Gelegenheden te ontsnappen aan de middeleeuwse organisatie van het leven
in gesloten gemeenschappen begonnen zich in de Lage Landen al vanaf ongeveer
1200 voor te doen, niet alleen in de snel groeiende steden, maar ook op het
platteland.

Het vrijzinnige, christelijke humanisme van Erasmus (1469-1536) is een voorbeeld
van vroegmoderne geloofsbeleving op basis van een individuele keuze. Een stap
verder is het rationalisme. Voor Descartes (1596-1650) was de mens een res
cogitans, een denkend wezen. Zijn eigen, persoonlijke ervaring niet die van de
dorpsgemeenschap was voor ieder mens het startpunt van zijn kennis. Alle kennis
was afgeleid van zintuiglijke waarneming en introspectie. Maar naast de
materiële wereld veronderstelde Descartes een rijk van de spiritualiteit,
toevluchtsoord voor een onsterfelijke ziel. Spinoza gaat een belangrijke stap
verder met zijn monistische leer van de 'ene substantie': lichaam en ziel,
materie en geest zijn één en hetzelfde. Israel schrijft in Revolutie van het
denken, een zojuist vertaalde serie colleges over de radicale Verlichting:
'Spinoza meende dat zijn principes een samenleving zouden opleveren die beter
bestand was tegen manipulatie door religieus gezag, autocratie en dictatuur, en
met een meer democratisch, liberaal en egalitair karakter. Zo zorgde hij voor
een scherpere tegenstelling tussen filosofie en theologie, een kenmerk dat hem
stempelt tot de eerste hoofdfiguur van de Radicale Verlichting.'

In zijn Politieke Verhandeling uit 1677 erkent Spinoza inderdaad de democratie
als de meest absolute en vrije regeringvorm. Politieke participatie is het recht
van elk individu. Spinoza wilde niet op korte termijn een regering van het volk
instellen, want dat zou in de zeventiende- eeuwse verhoudingen onvermijdelijk
een gewelddadige revolutie hebben betekend. Spinoza zag de massa's ook niet als
bronnen van wijsheid, maar hij verdedigde het volk wel tegen de kritiek van de
vroegmoderne humanisten. Het hele humanistisch-calvinistische stelsel was
aristocratisch: de regering moest worden toevertrouwd aan de deugdzamen, de
rationelen, aan mensen van voorname komaf en goede manieren. Spinoza verwierp
dit; alle mensen zijn gelijkelijk onderworpen aan irrationele hartstochten, ook
de edelen en de rijken. En, vroeg Spinoza zich af, hoe verrassend is het dat de
onaanzienlijken politiek inzicht ontberen, als zij zich moeten behelpen met de
snippertjes informatie die niet voor hen verborgen gehouden kunnen worden?

De gematigde Verlichting bleef in de achttiende eeuw dominant, met zijn
compromissen tussen theologie en filosofie, tussen hervormingen en tradities,
tussen de hiërarchische standenmaatschappij en de aspiraties van het gewone
volk. Israel is er snel mee klaar: de gematigde Verlichting is er zijns inziens
nooit in geslaagd tolerantie en persvrijheid te realiseren, slavernij en
vrouwenonderdrukking uit te bannen of minderheden gelijke rechten te geven.

HHHHH

Jonathan Israel: Democratic Enlightenment Philosophy, Revolution and Human
Rights 1750-1790

Oxford University Press; 1066 pagina's; EUR 35,-.

ISBN 978 01 995 4820 0

HHHHi

Jonathan Israel: Revolutie van het denken Radicale verlichting en de wortels van
onze democratie

Van Wijnen; 239 pagina's; EUR 24,99.

ISBN 978 90 519 4410 5.

Individueel gedrag veronderstelt een gewenning aan het maken van keuzen

LOAD-DATE: October 10, 2011

LANGUAGE: DUTCH; NEDERLANDS

GRAPHIC: Beeld van de filosoof Spinoza op de Amsterdamse Zwanenburgwal, door
Nicolas Dings. Op de sokkel staat: 'Het doel van de staat is de vrijheid.' Foto
Peter Lipton

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              64 of 200 DOCUMENTS



                                 de Volkskrant

                             4 oktober 2011 dinsdag

Frans Nypels 1937-2011

BYLINE: Peter de Waard

SECTION: V Opening; Blz. 10

LENGTH: 662 woorden


Legendarische hoofdredacteur kende geen taboes en bedacht
onderzoeksjournalistiek voor 'Henk en Ingrid'.

'Je bent getrouwd met de krant en je gaat vreemd met je vrouw', zei Frans
Nypels. Het liefst was hij eigenlijk in het harnas gestorven, maar De Telegraaf
zette deze eigenzinnige journalist veertien jaar geleden al buiten de deur als
hoofdredacteur van het Haarlems Dagblad, hoewel hij deemoedig de gang naar de
Basisweg had gewaagd om respijt te krijgen.

Nypels, die op 10 september op 74-jarige leeftijd overleed, begon zijn carrière
als sportjournalist op de Rotterdamse redactie van de toen net gefuseerde
katholieke kranten De Tijd De Maasbode. Hij verwierf vooral faam toen hij van de
Haagse Post in de jaren zeventig het meest vernieuwende opinieblad maakte. Hij
schreef vele artikelen en ook boeken met onder meer Kees Tamboer en Flip de Kam.

Frans Nypels werd vlak voor de oorlog geboren in Alkmaar, waar zijn vader een
herenmodezaak had (hij zou zelf nog twee textielbrevetten halen) en volgde een
opleiding aan de handelsschool. Zijn eerste baan was die op de
advertentieafdeling van De Tijd, waar hij ook zijn echtgenote Marianne van den
Raadt leerde kennen, met wie hij in 1961 trouwde.

Al snel stapte Nypels over naar de journalistiek. Hij werkte ruim een jaar voor
het Noordhollands Dagblad in Alkmaar. Daarna stapte hij over naar De Tijd, dat
de sportjournalistiek had vernieuwd met kleedkamerverhalen en artikelen over de
maatschappelijke kant van sport. Nypels was een voorloper in het schrijven over
het dopinggebruik in de wielrennerij.

In 1969 kwam hij bij de Haagse Post terecht, waar hij vooral over
sociaal-economische onderwerpen ging schrijven. 'Nypels was de motor en het hart
van die redactie', zegt Kees Tamboer. Toen Boebi Brugsma opstapte, was hij de
man om hoofdredacteur te worden. Nypels weigerde. Hij wilde liever schrijven.
Nypels was een van de eerste die de oplopende kosten van de verzorgingsstaat
signaleerde, waarmee hij zich de woede van de vakbonden op de hals haalde.

In 1977 stapte hij over naar het Haarlems Dagblad eerst als chef stadsredactie,
vier jaar later als hoofdredacteur. 'Hij vond dat hij te veel voor een selecte
groep schreef, een soort Haagse grachtengordel', zegt zijn vrouw. 'Hij wilde
meer mensen bereiken. Hij had er zelfs een lager salaris voor over.'

Het Haarlems Dagblad moest spraakmakend zijn, zowel in de regio als nationaal.
Nypels wilde dat iedereen in simpele bewoordingen schreef voor de Henk en Ingrid
van die tijd Jan Modaal en Mien met de Bloemetjesjurk. Maar daarbij mochten wel
de ingewikkeldste kwesties worden aangepakt. En zo lang daar de democratie een
dienst mee werd bewezen, mochten de artikelen zo lang zijn als nodig. 'Laat die
orang-oetang met zijn scheermes uit de buurt van mijn verhaal blijven; elk woord
is gewogen en het is door mij geautoriseerd!', zei hij dan.

Spraakmakende journalistieke projecten mochten tijd en geld kosten, ook bij de
regionale krant. 'Ik ben geen chef ruitjespapier', zei hij een keer toen iemand
begon over budgetten. Hij stelde journalisten voor grote onderzoeksprojecten
maandenlang vrij, zoals bij het onderzoek naar de dubbelspion King Kong. De
speurtocht naar de Velsense oorlogsmisdadiger Abraham Kipp strekte zich uit tot
Argentinië. Twee verpleeghuizen kregen in totaal zes maanden lang een journalist
over de vloer om de werking van de zorg te doorgronden. Pim Fortuyn kreeg zijn
eigen column, nog vóór hij in Elsevier verscheen.

Nypels zag zijn werk als een levensstijl. Hij beoefende die ongezond met stress,
roken en drank. Zijn commentaar: 'Als ik dood ga, heb ik twintig levens achter
de rug.'

Bij zijn gedwongen afscheid in 1996 kreeg Frans Nypels bij het stadhuis een
klinker in de straat een 'steen des aanstoots' als aanmoediging aan regionale
journalisten om kritisch te blijven op het stadsbestuur. De laatste veertien
jaar woonde hij semi-permanent in Frankrijk, maar dat weerhield hem er niet van
zijn licht over Nederland te laten schijnen.

LOAD-DATE: October 3, 2011

LANGUAGE: DUTCH; NEDERLANDS

GRAPHIC: 'Ik ben geen chef ruitjespapier.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              65 of 200 DOCUMENTS



                                 de Volkskrant

                             3 oktober 2011 maandag

Kom maar door met die linkse vernieuwing Column René Cuperus

BYLINE: René Cuperus is cultuurhistoricus.

SECTION: Opinie en Debat; Blz. 23

LENGTH: 743 woorden


Eindelijk is er dan een vernieuwingsbeweging in de PvdA opgestaan. Geen dag te
laat. Het gaat om een beweging van onderop, met als motto: 'zo kan het niet
langer'. PvdA-afdelingen in Groningen, Eindhoven, Nijmegen, Maastricht, Enschede
en Utrecht komen in actie tegen de slappe koers die de partij in hun ogen vaart.
'De PvdA is van oudsher dé moderne, progressieve beweging van links Nederland,
maar de partij is stil, gezapig en biedt geen serieus weerwoord op dit kabinet.
En de partij heeft nauwelijks nog gevoel met wat er in de samenleving leeft.'

Over het hoe en waarom van deze diagnose zouden honderd columns vol te schrijven
zijn. Veel heeft ermee te maken dat de aloude volkspartijen van het midden
onderhevig zijn aan wisselende humeuren en splijtende krachten in het
electoraat. Het lukt ze niet of nauwelijks om in de woelige baren van de
globalisering hun principes overeind te houden. Zo slaagt de PvdA er niet in een
geloofwaardig dubbelprofiel te ontwikkelen: betrouwbaar links op
sociaal-economisch terrein met een open, vrijzinnige houding op cultureel en
internationaal vlak.

Maar het gaat ook goed mis in andere registers. De vervreemding van het
electoraat ten opzichte van de PvdA is ook hierop terug te voeren: op een
bestuurderskaste die de ongeschreven codes van een sociaal-democratische
lifestyle aan zijn laars lapt, en aan moslim-migranten die de PvdA denken te
kunnen misbruiken als een uitgewoonde moskeevereniging. Ik noem twee gevallen.

Te beginnen met de PvdA-burgemeester van Gouda. Ik ken de man niet. Het zal best
een vriendelijke kerel zijn. Toch staat hij symbool voor veel van wat er is
misgegaan met de PvdA. Voor wat er misging met een emancipatiepartij voor de
gewone man die baantjesmachine en bestuurdersparadijs werd voor de minder gewone
man.

Bij de burgemeester van Gouda draait het om een Willem-Alexander en
Maxima-achtig vakantiehuis in Afrika. Over dit huis leek hij zich drukker te
maken dan over zijn 'belegerde' stad. In de tijd dat Gouda een synoniem werd
voor straatterreur door Marokkaans-Nederlandse probleemjongeren, verkeerde de
burgemeester veelvuldig in Ghana. Een burgemeester die pal had moeten staan voor
de openbare orde, die de mini-rechtsstaatcrisis van de kaas- en stroopwafelstad
had moeten bezweren, bereidde liever zijn Zwitserleven-pensioen in Ghana voor.
Onvoorstelbaar. 'Ik zal me voortaan weer volledig richten op mijn werk voor de
stad Gouda', luidde het mea culpa. Ondertussen had hij de integriteit van de
partij waaraan hij zijn burgemeesterschap te danken had onherstelbaar
beschadigd.

Een ander geval van partijbeschadiging betreft een lid van het landelijk
PvdA-bestuur die in al zijn wijsheid gemeend heeft zich te moeten opwerpen als
bestrijder van het boerkaverbod. Ik ken de man niet. Het zal best een prettige
kerel zijn. Maar dit Marokkaans-Nederlandse partijbestuurslid liet zich bij
wijze van protest uitdossen in een boerka-achtige niqaab, waarmee hij interviews
aan kranten geeft. Het verdedigen van de boerka lijkt me de slechtste dienst die
je het beeld van een gematigde, westers-inpasbare islam kunt bewijzen, maar mij
gaat het om iets anders. Hoe komt een lid van het landelijk bestuur erbij om,
tegen de sociaal-democratische traditie in, de PvdA te misbruiken als voertuig
voor een godsdienstdebat? Wie haalt het in zijn hoofd om in de principieel
anti-confessionele PvdA de partij bovendien van feministe Joke Smit een
begripvol boerkadebat te willen voeren?

Raar hè, dat de PvdA-aanhang door dit soort kwesties totaal de weg is
kwijtgeraakt en vervreemd is van zijn partij. Te veel PvdA'ers bevestigen het
beeld van een partij als baantjesmachine; te veel PvdA'ers houden volstrekt
onvoldoende afstand van godsdienst.

Die linkse vernieuwingsbeweging in de PvdA komt dus geen dag te laat. Het moet
natuurlijk over de koers gaan, zeker. Maar de integriteit en geloofwaardigheid
van een politieke stroming zit hem ook in mensen. In hoe partijrepresentanten de
sociaal-democratische lifestyle voorleven dan wel beschadigen. Het is geen
improductieve zelfkastijding wanneer men degenen bekritiseert die de
waarachtigheid van je politieke beweging op het spel zetten. Linkse vernieuwing
als het even kan tot ver buiten de oevers van de bestaande partijformaties moet
ook eerherstel van politieke ethiek zijn. Anders woekert de vertrouwenscrisis
tussen politiek en kiezer voort.

www.vk.nl/RENECUPERUS

Te veel PvdA'ers bevestigen het beeld van de partij als baantjesmachine

LOAD-DATE: October 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              66 of 200 DOCUMENTS



                                 de Volkskrant

                             3 oktober 2011 maandag

von der dunk Brussen

BYLINE: Thomas von der Dunk Bert Brussen

SECTION: Opinie en Debat; Blz. 21

LENGTH: 756 woorden


Als de benzine duurder wordt, zal Nederland pruttelend akkoord gaan met een
Palestijnse staat, denkt Thomas von der Dunk. Burgers willen graag liefdevol
bedrogen worden, stelt Bert Brussen.

Nederlandse politici hebben een traditie hoog te houden om niets van de
grotemensenwereld voorbij Zevenaar te snappen, en ook Uri Rosenthal stelt ons
niet teleur. De Belgische onafhankelijkheidsverklaring van 1830, de Indonesische
van 1945, de Palestijnse van 2011: door eigen obsessies verstaan zij zelden de
tekenen des tijds, om vijftig jaar later schoorvoetend te moeten erkennen aan de
foute zijde van de geschiedenis te zijn beland.

Wie een natie door politiek autisme geleidelijk tot paria wil zien verworden,
richte de blik op Israël, dat thans ook Turkije en Egypte van zich heeft
vervreemd. Vanwege de door Nederland ondersteunde weigering van Amerika
feitelijke consequenties te verbinden aan de systematische landroofpolitiek die
voor het met Wilders pacterende rechtsextremistische deel van de
regering-Netanyahu een Palestijnenvrij Groot-Israël naderbij moet brengen, heeft
Abbas zich nu tot de VN gewend.

Natuurlijk vullen onze krantenpagina's zich weer met alle voorspelbare kleine
bezwaartjes tegen 'eenzijdige stappen' van onze beroepspruttelaars uit de
CIDI-hoek. Maar de vraag of Palestina wel levensvatbaar wordt, is binnen de
kantelende mondiale machtsverhoudingen een gepasseerd station. Tweederde van de
VN-leden wil en zal het binnenkort als staat erkennen.

Obama, electoraal gegijzeld door de Israëllobby in eigen land, dreigt Abbas met
sancties en een blokkade in de Veiligheidsraad, maar zelf vreest hij zijn veto
nog het meest, omdat het Amerika internationaal verder isoleert. Saoedi-Arabië
heeft al met economische consequenties geschermd. Door de aanhoudende financiële
crisis is het Westen enorm verzwakt: de aanmaning van China en India eindelijk
eens door te pakken, spreekt boekdelen. Niet het Westen, maar het Oosten
waarschuwt de wereld voor de laatste maal en het Oosten vormt voor Arabische
olie een steeds aantrekkelijker alternatieve afzetmarkt.

Dat gaat nog een leuk dilemma worden voor Wilders, die achter de schermen Uri's
koers dicteert: willen Henk en Ingrid straks wel bij de pomp extra betalen voor
Geerts anti-islamitische hobby? Geen twijfel: als autoverslaafd Amerika straks
noodgedwongen door de pomp gaat, volgt het pruttelende Nederland uiteindelijk
ook. Onontkoombaar. Bewaart u dus tot dan dit stuk.

Thomas von der Dunk

Het lijkt mij niet dat Henk en Ingrid bereid zijn meer te betalen voor benzine
om de anti-islamhobby van Wilders in stand te houden. Tegen betaalbare benzine
weegt geen islamisering op. Autorijdende burgers zijn wat dat betreft net
subsidieliefhebbers: geef ze dertien koekjes in plaats van één en ze houden op
met drammen.

Politiek autisme is de kern van de parlementaire democratie. De politicus wordt
betaald om niets van de grotemensenwereld te snappen, en die grotemensenwereld
houdt meestal al op bij de uitgang van de Trêves-zaal. Het is naïef te
veronderstellen dat parlementariërs helemaal tot aan Zevenaar denken. De kunst
van het volk vertegenwoordigen is niet de blik naar buiten werpen; de kunst is
de kiezer ten minste het gevoel te geven dat er echt aan alle grote mensen wordt
gedacht, ook voorbij Zevenaar.

Uri Rosenthal en Geert Wilders verstaan die kunst uitstekend. Het niet willen
erkennen van een Palestijnse staat is daar een goed voorbeeld van. Wilders en
Rosenthal zullen nog lang voor hun pro-Israëlische zaak blijven staan. Het staan
voor zaken, zaken die in beginsel worden bepaald door de kiezer, is een van de
redenen waarom deze regering zo succesvol is. De kiezer wil geen paternalist die
wel even bepaalt wat wel en wat niet relevant is voor de burger, zoals linkse
regenten het volk menen te moeten vertegenwoordigen. De kiezer wil een
vertegenwoordiger van principes, liefst een met kloten die duidelijke taal
spreekt. 'Fuck de toon van het debat!'

Wilders en Rosenthal begrijpen dat maar al te goed en geven kiezers eindelijk
eens waar voor hun geld. Het zou tijd worden.

Als straks blijkt dat het negeren van het onvermijdelijke niet langer opportuun
is omdat dan de benzine onbetaalbaar wordt, ligt het uiteraard niet aan
principes die worden verloochend maar is het overmacht. De autistische kiezer
zal daar volledig mee instemmen.

Het autisme van de kiezer is nu gelijk aan het autisme van de
volksvertegenwoordiger. Wat is er gezelliger dan autisten onder elkaar?
Uiteindelijk wil de burger niets meer dan liefdevol worden bedrogen.

Bert Brussen

LOAD-DATE: October 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              67 of 200 DOCUMENTS



                                 de Volkskrant

                            1 oktober 2011 zaterdag

Elite

BYLINE: Sjaak Priester

SECTION: Wetenschap; Blz. 9

LENGTH: 323 woorden


Het is misschien wel het meest on-Nederlandse orgaan in Nederland: de
Koninklijke Nederlandse Akademie van Wetenschappen. Elitair tot in haar vezels
is ze de thuishaven van maximaal 220 geleerde babyboomers, die er subsidies
verdelen onder een kleine twintig al even elitaire instituten. Ze zit in het
even indrukwekkende als ongenaakbare Trippenhuis in de Amsterdamse
grachtengordel, en de leden benoemen elkaar voor het leven. Als Henk en Ingrid
ervan zouden hebben gehoord, was het er snel mee afgelopen.

Klaas van Berkel (58), geschiedenishoogleraar in Groningen en sinds 1997 lid van
de akademie, heeft zes jaar gewerkt aan de geschiedenis van de KNAW, die als
Koninklijk Instituut naar Frans voorbeeld werd opgericht in 1808. Nu het tweede
deel van Stem van de wetenschap uit is, dat de periode van 1914 tot 2008
beschrijft, is zijn naar aanleiding van het 200-jarig jubileum aangevangen en
wat uitgelopen project afgerond. Het resultaat is al even imposant als het pand
van de KNAW. Je moet echt even moed verzamelen om eraan te beginnen.

Maar wie de schroom overwint, komt terecht in een voorbeeldig geschreven
geschiedenis van de wetenschap in het Nederland van de 20ste eeuw. Zeker in de
begintijd valt de KNAW nog vrijwel samen met de wetenschap. Pas in de tweede
helft van de 20ste eeuw komen de universiteiten en andere organisaties zoals ZWO
en NWO op, om de KNAW op vele vlakken te overvleugelen.

Stem van de wetenschap is geen 'jubelboek' geworden, zoals Van Berkel zelf
terecht vaststelt. De Nederlandse samenleving, die traditioneel nogal
terughoudend en argwanend tegenover wetenschap staat, heeft de KNAW nooit echt
begrepen. Maar de ietwat verkalkte studentencorpsachtige vriendenclub die de
KNAW uiteindelijk nog steeds is, begrijpt de Nederlandse samenleving ook maar
half. En Klaas van Berkel verzwijgt dat niet.

HHHHI

Klaas van Berkel: Stem van de wetenschap, deel 2. Bert Bakker; 677 p.; EUR
49,95; ISBN 978 9035 13601 4.

LOAD-DATE: October 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              68 of 200 DOCUMENTS



                                 de Volkskrant

                            1 oktober 2011 zaterdag

Europa op de tast;
politiek martin sommer

SECTION: Opinie en Debat; Blz. 31

LENGTH: 741 woorden


Ik heb die Algemene Beschouwingen nog eens teruggelezen. Was het nou echt zo
erg? Iets anders dan onbeleefdheid valt op over het Kamerdebat. De Nederlandse
neiging om alles klein te maken. Henk en Ingrid kwamen uiteraard voorbij. Bij
Job Cohen (PvdA) werkte Henk bij de verzelfstandigde trammaatschappij HTM en
Ingrid had last van de bezuiniging op haar persoonsgebonden budget (pgb). Stef
Blok (VVD) voerde een bollenboer op, Van Haersma Buma een heel dorp (wel een
klein dorp) in verband met de samenheid van het CDA. En Slob van de ChristenUnie
bracht niet alleen Henk en Nel ten tonele, maar ook Joke en Johan, Hein en Giny,
Klaas, Annet en Ahmed. Baas boven baas.

Klein landje. Individuele, maar geen kleine probleempjes. We hebben Sahar gehad
en nu Mauro. En vergeet de orka Morgan niet. Sahar mag blijven. Eén geval is een
morele imperatief, duizend gevallen is statistiek. Dus alle Sahars mogen niet
blijven. Bij de ingang van de Tweede Kamer moet je je tegenwoordig een weg banen
door de rolstoelers. Allemaal afzonderlijke stapelaars van bezuinigingen. Hebben
zij ongelijk in hun leed? Ik zou niet durven.

De tirannie van de individuele gevallen is de schuld van het populisme, zegt de
een. Of van de media, zegt een tweede. Zeker, ook de Volkskrant pinkt graag een
traantje weg met een slachtoffer. Besturen is in zijn algemeenheid nee zeggen.
Zeg maar eens nee tegen een Gümüs die het land uit moet, Job Cohen weet er alles
van uit een vorig leven als staatssecretaris.

Bij mijn weten is het in Frankrijk begonnen. Daar hadden ze twintig jaar geleden
de génération morale, jongeren die weg wilden van het partijgesteggel en de
politiek in de moraal wilden grondvesten. Dat was niet toevallig. De Muur was
weg, de klassieke tegenstellingen ook. Dus waar gingen die partijen nog over.

Eén groot gezapig midden bleef over. Alle retoriek over het neoliberalisme ten
spijt, ontbreekt het de PvdA nog altijd smartelijk aan profiel. Daar helpen geen
zes congressen in het land aan. Datzelfde geldt voor het CDA. In beide partijen
zijn commissies actief die voor de zoveelste keer nut en noodzaak moeten
aantonen. Maar de tegenbeelden zijn weg.

Kijk door het retorische geweld van de Algemene Beschouwingen heen. De PVV
verdedigt de bezuinigingen van het kabinet, ook de SP had in haar programma een
snijpakket van 10 miljard klaarstaan. Wat resteert aan tegenstellingen is de
morele competitie.

Intussen beneemt het kleine het zicht op het grotere. Die versleten stratenmaker
met zijn pensioentje, mag die nog met 65 weg? Zeker. Maar het echte vraagstuk is
hoe het verder moet met de oude dag van acht miljoen mensen. Wat is het prisma?
Zonder ideologisch profiel is de politiek gedoemd achter de maatschappelijke
mode aan te lopen. Dat gaat zich wreken bij ingewikkelde problemen, zoals
pensioenstelsels, krediet- of eurocrisissen. Richting ontbreekt. De politiek
moet zich verlaten op expertise. De experts zijn het niet eens. Dan resteert,
zoals Ed. van Thijn het ooit noemde, alleen besturen op de tast.

Nu hebben we het Europadebat in verband met de eurocrisis. Hoe verder? Een jaar
geleden was het kabinet nog heel prozaïsch over Europa. 'Dingen voor elkaar
krijgen', daar was Europa voor, omdat Nederland een handelsland is. Verder moest
Europa zich koest houden. Staatssecretaris Knapen had in zijn vorige functie als
lid van de Wetenschappelijke Raad voor het Regeringsbeleid een hartstochtelijk
pleidooi geschreven voor het aanhalen van de Europese banden. Nederland zou
Europees zijn of niet zijn. Helaas was hij toen het rapport werd gepresenteerd
aan zijn nieuwe functie begonnen. Staande de presentatie werd het verhaal door
zijn nieuwe baas, minister Rosenthal, in de la geschoven. Nederland hield op dat
moment niet zo van Europa. Dat werd nog eens bevestigd toen premier Rutte in mei
zei dat hij 'niet zoveel' met de Grieken had.

Nu zijn we weer een half jaar verder. De golven gaan in Europa hoger en
Nederland haast zich terug naar het veilige midden. Waar stonden we ook alweer?
In de Miljoenennota geen spoor van de eurokritische vermaningen uit de
regeringsverklaring. Ben Knapen mag zich er ook weer mee bemoeien en het
Nederlandse standpunt in Duitsland uitleggen. Niet ideologisch maar pragmatisch
pro-Europees. Kun je dat een kompas noemen? Het lijkt toch meer op: zoals de
wind waait, waait m'n jasje. Het debat gaat over Sahar en Henk en Ingrid. Maar
het onbehagen zit elders.

Alleen de morele competitie is nu nog overgebleven

LOAD-DATE: October 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              69 of 200 DOCUMENTS



                                 de Volkskrant

                            1 oktober 2011 zaterdag

Dankzij de ijzeren greep van Emma kreeg de tanende reputatie van de Oranjes weer
glans. Er ontstond een sterke verbondenheid tussen de Oranjes en het volk

BYLINE: Annemarie LavÛn

SECTION: Intermezzo; Blz. 14

LENGTH: 1099 woorden


Rookbommen en Oranjebitter

'Het wordt hier toch een republiek', verkondigde kroonprins Wiwill, zoon van
koning Willem III en koningin Sophie, tegen wie het maar horen wilde. Het
koningschap interesseerde hem dan ook geen zier. Bijna was zijn voorspelling
uitgekomen. Wiwill stierf kinderloos, evenals later zijn broer. Het was dat
Willem III na de dood van Sophie een nieuwe vrouw had gevonden. Dat Emma 42 jaar
jonger was, deerde niet. Wat telde is dat ze een kind baarde: Wilhelmina. Op de
schouders van dat prinsesje rustte het voortbestaan van de monarchie.

Het is te danken aan de ijzeren greep van Emma dat de tanende reputatie van de
Nederlandse monarchie een nieuwe glans kreeg. Vergeten was de hoererende
kannenkijker Willem III, vergeten de slampampende Wiwill. Als een trofee toonde
Emma de kleine Wilhelmina in alle provincies aan de Nederlandse bevolking, zoals
later ook Bernhard, Claus en M xima hun kennismakingsronden zouden maken. Het
was een begin van een sterke verbondenheid tussen de Oranjes en het volk.

In het hedendaagse koningschap hoeven de prinsen zich niet meer militair te
bewijzen, en strategische huwelijksallianties zijn geen hoofdpijndossiers meer.
De royals van nu kwijten zich behendig van hun publieke taken en blijven
stoãcijns onder de aanzwellende kritiek op de politieke macht van het
kongingshuis. Soms laten de strak geregisseerde openbare optredens een
schijnbaar spontane ontmoeting toe met het gewone volk. Met beelden zoals de RVD
ze graag verspreid ziet. Maar de wereld zag ook de rookbom op de huwelijksdag
van Claus en Beatrix en de rellen tijdens de inhuldiging van Beatrix. Die bleken
vooral rook en weinig vuur. Het Huis van Oranje is gebouwd op emotie en dat
blijkt een gedegen fundament.

Emma en Willem III

1. Verlovingsportret van de bejaarde Willem III en de 20-jarige prinses Emma,
uit 1878. Na de dood van Willem in 1890 wordt Emma koningin-regentes.
Tijdgenoten typeren haar als bescheiden, maar ze wordt ook een heerszuchtige
bemoeial genoemd. Foto A. Molsberger, Arolsen; Koninklijke Verzamelingen, Den
Haag

Juliana toegejuicht

2. Het jaar 1918. De republikein Troelstra is ervan overtuigd dat de revolutie
zal uitbreken en de monarchie zal vallen, maar het enige dat uitbreekt is een
hevige Oranjekoorts. Duizenden koningsgezinden verzamelen zich op 18 november op
het Malieveld in Den Haag om koningin Wilhelmina, prins Hendrik en prinses
Juliana te eren.

Schilderij van Jan Hoynk van Papendrecht; Koninklijke Verzamelingen, Den Haag

Colporteur met portretten Juliana

3. 1936: een colporteur biedt portretten van prinses Juliana aan. Portretten en
andere kiekjes van leden van het Koninklijk Huis vinden gretig aftrek. Vaak
komen de opbrengsten ten goede aan goede doelen, zoals foto's van de jonge
prinsesjes tijdens de Tweede Wereldoorlog verkocht werden ten bate van de
noodhulp. Foto Getty Images / Keystone

Eerste defil©

4. Prinses Juliana, geflankeerd door Wilhelmina en Bernhard, tijdens haar eerste
defil© in 1937, toen nog van bescheiden omvang. Onder het regentschap van Emma
was het gebruik ontstaan om een Oranjedag te vieren en zo de binding tussen de
Oranjes en het volk te versterken. Juliana zette de traditie voort, maar nu op
30 april, haar verjaardag. Geen enkel jaar sloeg ze het defil© over. Foto uit
Het Huis van Oranje in oude ansichten

Inauguratie Juliana

5. Amsterdammers halen gevaarlijke toeren uit om een glimp te kunnen opvangen
van Juliana, net geãnaugureerd tot koningin op 1 september 1948.

Foto Getty Images / Fox Photos

Op de fiets

6. Koningin Juliana maakt op 24 april 1974 een stevige fietstocht door
Friesland, nadat ze een waterzuiveringsinstallatie heeft geopend. Burgemeester
Boelens van Weststellingwerf gaat haar voor. Beatrix zou afstand nemen van
Juliana's imago van de moederlijke, fietsende monarch, en zich zakelijker en
afstandelijker presenteren.

Foto Corbis / Bettmann

Heilsoldate

7. Veel leden van het Koninklijk Huis zetten zich in voor liefdadigheid en
vrijwilligerswerk. Prinses Beatrix besluit in 1965 zelf incognito de onderkant
van de Amsterdamse samenleving te onderzoeken. Samen met majoor Bosshardt
probeert ze op 8 december 1965 de Strijdkreet te verkopen. Persfotograaf Peter
Zonneveld van De Telegraaf 'snapte' het stel en werd beroemd met deze foto. Foto
Peter Zonneveld / ANP

Rookbom

8. Tijdens de rijtoer van prinses Beatrix en Claus op 10 maart 1966, na de
kerkelijke voltrekking van hun huwelijk, ontploft onderweg een rookbom. De
verbintenis van de kroonprinses met een Duitser leidde tot protesten in de
hoofdstad, vooral onder Provo's. Gemeenteraadsleden van de PSP, de CPN en een
deel van de PvdA bleven demonstratief weg bij de plechtigheden. Foto ANP

Troonswisseling

9. 30 april 1980: tijdens de balkonscÛne op de Dam stelt prinses Juliana de
nieuwe koningin voor aan het volk. Ze probeert de joelende menigte vergeefs tot
stilte te manen, maar een fluitconcert overstemt de Oranjefans. De eerste
rookbommen worden afgestoken. Foto ANP

Rellen

10. Bij de inhuldiging van Beatrix lopen de demonstraties uit op rellen. Op het
Rokin, bij het ruiterstandbeeld van Koningin Wilhelmina, spelen krakers en
ME'ers een kat-en-muisspel. Het is een wonder dat er op deze 30ste april 1980
geen doden zijn gevallen, want de binnenstad heeft veel weg van een
oorlogsgebied.

Foto Ino Rooel / Stadsarchief Amsterdam

Koninginnedag

11. Beatrix lacht ontspannen met een verkoper van oranje brillen tijdens
Koninginnedag in 1988. De familie is die dag op bezoek in Kampen, maar vertrekt
haastig naar Amsterdam voor een bezoek aan de vrijmarkt. De gemakkelijke manier
waarop Beatrix hier met haar onderdanen omgaat, doet haar imago goed. Foto
Spaarnestad Photo

Rouwstoet

12. De rouwkapel van Paleis Noordeinde in Den Haag is geopend voor toegestroomde
belangstellenden die afscheid willen nemen van prinses Juliana. 25 maart 2004.
Foto Robert Vos / ANP

Ontzetting

13. Alle drie de koninginnen steunen of steunden slachtoffers van rampen, zoals
tijdens de overstromingen van 1926 en 1953 en de Bijlmerramp (1992). Wanneer het
land in rouw verkeert, biedt de aanwezigheid van leden van het Koninklijk Huis
troost. De schok is groot als zich op Koninginnedag 2009 in Apeldoorn een drama
voltrekt: voor de ogen van de familie rijdt een auto in op de zwaaiende menigte.
Foto ANP

Hoed

14. Koningin Beatrix bekijkt een van de drie piramiden bij Gizeh tijdens een
staatsbezoek op 18 november 1997. Vanuit de politiek klinkt momenteel sterk de
roep om een meer ceremonioele invulling van het koningsschap en verminderde
politieke invloed. Wellicht wacht Willem IV een louter representatieve functie.
Foto Raymond Rutting / ANP

LOAD-DATE: October 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              70 of 200 DOCUMENTS



                                 de Volkskrant

                            1 oktober 2011 zaterdag

Inburgeren bij de rennen;
'Hun vreemde gewoonten ondermijnen de deugden die Rome groot maakten'

BYLINE: Door Fik Meijer

SECTION: Intermezzo; Blz. 13

LENGTH: 1362 woorden


Ook in het oude Rome verliep de integratie van vreemdelingen lang niet altijd
geruisloos. Hoe verging het de Griekse, Syrische, Spaanse, Gallische en
Germaanse nieuwkomers? Door Fik Meijer

Altijd hebben mensen om uiteenlopende redenen huis en haard verlaten en steeds
heeft de opvang van migranten in het land of de stad van aankomst tot felle
discussies geleid. Het oude Rome vormt geen uitzondering. Ook daar meldden zich,
in de eerste twee eeuwen van onze jaartelling, vele migranten en worstelden
autochtonen met de vraag hoe ze die tegemoet moesten treden.

Migranten kwamen uit alle windstreken, de meesten uit het oosten, hoewel harde
bevolkingscijfers die aantonen dat de Griekse en Syrische gemeenschappen groter
waren dan de Spaanse, Gallische of Germaanse er niet zijn. Maar omdat Romeinse
auteurs vaker spreken over de volkeren uit de oostelijke mediterrane wereld,
waren die vermoedelijk groter, of in ieder geval spraakmakender dan wel aan meer
kritiek onderhevig.

Waren nieuwkomers eenmaal bekomen van de eerste indrukken van de nieuwe stad,
dan kwam het moment om zich een plek te veroveren in de smeltkroes van volkeren
die Rome was. Maar hoe kwam je in contact met medebewoners die niet behoorden
tot de eigen etnische gemeenschap? Gewoon de straat op gaan in een metropool van
ruim 900 duizend inwoners en gesprekken aanknopen was geen optie. Opmerkelijk
genoeg waren het de primitieve woonomstandigheden die de bewoners naar de
plaatsen leidden waar zij andere inwoners konden ontmoeten.

Publieke baden

Door het gebrek aan sanitaire voorzieningen in hun huizen waren zij aangewezen
op openbare toiletten en publieke baden. In de kleedruimten en in de koude,
lauwe en warme baden ontmoetten de nieuwkomers andere migranten, maar ook
autochtone Romeinen, wier leefomstandigheden vaak niet veel beter waren. In de
thermen kwam de hele onderlaag van de Romeinse bevolking samen. Een kakofonie
van talen moet te horen zijn geweest als vele honderden mensen uit alle delen
van het Romeinse rijk zich daar tegelijk verpoosden.

Als nieuwkomers eenmaal de weg wisten in Rome, zochten ze ook vermaak. Ze kwamen
dan onvermijdelijk uit bij de grote 'sportaccommodaties': het Colosseum en het
Circus Maximus. Ze wisten dat beide bouwwerken het decor waren van schouwspelen
waarmee ze in hun vaderland al vertrouwd waren geraakt. In alle grote
rijkssteden werden uit naam van de keizer gladiatorenspelen en wagenrennen
georganiseerd om de provinciebewoners ervan te overtuigen dat zij hem evenzeer
ter harte gingen als het volk van Rome. Migranten in Rome hadden zich zodoende
al een voorstelling kunnen maken van wat hun te wachten stond.

Meer nog dan gladiatorenspelen hebben de wagenrennen stimulerend gewerkt op de
integratie van vreemdelingen. In het Circus Maximus zaten alle toeschouwers door
elkaar, ongeacht hun status. Hier kon een nieuwkomer naast een senator of een
ridder komen te zitten niet omdat die dat zo graag wilde, maar omdat beiden
supporter waren van dezelfde renstal.

Er waren namelijk aparte vakken voor de fanatieke supporters van de vier
renstallen: de Groenen, de Blauwen, de Roden en de Witten. Ook in de provincies
waren de renstallen van de Groenen, de Blauwen, de Witten en de Roden actief.
Zonder dat er concrete aanwijzingen voor zijn, denk ik dat voor veel
'import-Romeinen' de renstal in het land van herkomst bepalend is geweest voor
hun keuze in Rome.

Ik kan mij goed voorstellen dat een Syrioer, die in Antiochioe aanhanger van de
Groenen was geweest, bij aankomst in Rome zijn 'groene shirtje' uit zijn
plunjezak haalde en zich bij zijn eerste bezoek aan het Circus Maximus in het
vak van de Groenen meldde. Daar werd hij opgevangen door de vaste supporters. Na
verloop van tijd werd hij herkend en kort daarop leek het alsof hij altijd al in
het vak van de Groenen had meegejuicht.

Gilden

Maar er was meer voor nodig om zich in Rome een plek in de mensenmassa te
verwerven. Een migrant kon nog zo open en assertief zijn, zijn aanpassingsproces
stond of viel met zijn vakbekwaamheid. Omdat een sociaal vangnet veelal ontbrak,
waren mensen op zichzelf aangewezen. Wie geen werk kon vinden miste al snel de
aansluiting met de samenleving. De migratie naar Rome was een avontuur dat
winnaars en verliezers had. Je moest sterk in je schoenen staan. Vooral jonge
sterke geschoolde werkkrachten hebben zich in het avontuur gestort. Ze konden
aan de slag in diverse sectoren van industrie en nijverheid.

Een enkeling slaagde erin zijn bedrijf uit te bouwen en zoveel geld opzij te
zetten dat hij aan het einde van zijn leven een in het oog springend
grafmonument kon laten oprichten, als blijvende herinnering aan een geslaagde
carriÛre. De meeste nieuwkomers op de arbeidsmarkt hebben daar alleen maar van
kunnen dromen.

Toch was er ook voor hen de mogelijkheid om hun naam voor het nageslacht te
bewaren. Als ze op de werkvloer een goede indruk maakten, werd hun gevraagd lid
te worden van een vakvereniging (collegium). In die gilden van timmerlieden,
koperslagers, touwslagers, metselaars en breeuwers kwam de integratie pas echt
op gang. De juridische scheidslijnen tussen burgers, vrijgelatenen en
vreemdelingen vervaagden daar: alle leden, autochtoon of allochtoon, waren er
gelijk.

De leden betaalden contributie en kwamen minstens ©©n keer per maand bij elkaar
voor gezamenlijke diners, feestavonden of erediensten voor de god onder wiens
bescherming het gilde zich had gesteld. Als een lid of een van zijn familieleden
stierf, zorgde de vakvereniging ervoor dat hem een eervolle begrafenis of
crematie wachtte.

Migranten realiseerden zich verder dat van volledige acceptatie pas sprake kon
zijn als ze de voertaal in Rome, het Latijn, machtig waren. Als ze zich niet
verstaanbaar konden maken bij de mensen met wie ze dagelijks op het werk
omgingen, bleven ze buitenstaanders en was de kans dat ze tot een van de vele
gilden werden toegelaten gering. Omdat er geen taalcursussen voor migranten
waren, moesten ze er zelf voor zorgen dat ze zich in het Latijn konden
uitdrukken. Landgenoten die al langer in Rome waren hielpen hen op weg.

Voor mensen uit Spanje of Gallioe was dit in zoverre gemakkelijker dat de
Romeinse cultuur en taal daar gemakkelijker ingang hadden gevonden. Voor hen was
Latijn hun eerste of tweede taal, terwijl Syrioers, Egyptenaren of Grieken
meestal Grieks  de voertaal in de oostelijke rijkshelft  of hun inheemse taal
waren blijven spreken.

Uitwerpselen

De integratie van vreemdelingen in Rome verliep lang niet altijd geruisloos. Er
deden zich geregeld problemen voor en er waren conflicten of rellen, zeker in de
overvolle volkswijken waar armoede en criminaliteit heersten. Maar het proces
bleef beheersbaar en massale uitzettingen bleven uit. Toch waren met name leden
van de senatoriale elite fel gekant tegen de instroom, waarbij we ons moeten
realiseren dat de aristocraten het gewone volk altijd al laatdunkend hadden
bejegend.

Cicero bijvoorbeeld noemde in de eerste eeuw voor Christus het lagere volk
sentina (het water dat tussen de spanten van een schip blijft staan en gehoosd
moet worden). De dichter Lucanus schreef niet veel later dat Rome zich vulde met
de uitwerpselen (faeces) van de hele wereld. Latere Romeinse auteurs laten zich
niet minder denigrerend uit. Immigranten infecteerden naar hun overtuiging met
vreemde gewoonten langzaam de traditionele mores, en ondermijnden zo de deugden
waardoor Rome groot was geworden.

Zij zetten hun kritiek extra zwaar aan om effect te sorteren, om te laten zien
dat Rome op een keerpunt stond: de oude waarden kwamen onder druk te staan als
te veel nieuwigheden werden geãntroduceerd. Waar hebben we dat meer gehoord?

Fik Meijer is emeritus hoogleraar oude geschiedenis aan de Universiteit van
Amsterdam. Hij schreef het boek van de Maand van de Geschiedenis Lessen uit Rome
De vreemdeling in het Romeinse Rijk en de Europese Unie. De presentatie is op 4
oktober tijdens de opening van de Maand van de Geschiedenis in de Amsterdamse
Stadsschouwburg. Andere gasten op deze avond: Geert Mak, Thomas von der Dunk,
Herman Pleij, Maarten van Rossem en Arend Jan Boekestijn. Kaarten zijn te
bestellen op www.ssba.nl.

In de thermen kwam de hele onderlaag van de bevolking

LOAD-DATE: October 4, 2011

LANGUAGE: DUTCH; NEDERLANDS

GRAPHIC: Wagenrennen in het Circus Maximus op een prent uit 1754. Collectie
Manchester City Art Gallery / Foto Getty Images

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              71 of 200 DOCUMENTS



                                 de Volkskrant

                           30 september 2011 vrijdag

Succes, schandaal, Schwab Theater;
profiel Werner Schwab (1958-1994)

BYLINE: Schandaal Dieper Door Hein Janssen

SECTION: V Kunst; Blz. 8

LENGTH: 1726 woorden


Binnenkort wordt na achttien jaar weer een stuk van Werner Schwab gespeeld: De
Presidentes. Net als in 1993 in de regie van Theu Boermans en met dezelfde
actrices. Succes en schandaal uit Oostenrijk. Door Hein Janssen

Hij was groot en blond, had blauwe ogen, constant een rood hoofd en droeg altijd
een zwart leren jack waarin hij weg kon duiken. Als je tegen hem sprak, keek hij
je niet aan - alsof hij zich geneerde op aarde rond te lopen. De Oostenrijkse
toneelschrijver Werner Schwab heeft het hier dan ook niet lang volgehouden: in
de nacht van 31 december 1993 op 1 januari 1994 overleed hij in zijn slaap, op
35-jarige leeftijd. Oorzaak: een hartstilstand. Reden: een door drank verwoest
leven.

Werner Schwab was in 1993 een paar keer op bezoek in Nederland om in Amsterdam
bij theatergroep De Trust de premières van zijn destijds razend populaire
toneelstukken bij te wonen. Onder de verzamelnaam 'De Faecaliën Drama's' speelde
het gezelschap in regie van Theu Boermans stukken als OVERGEWICHT, onbelangrijk:
VORMELOOS en De Presidentes en Volksvernietiging, of mijn lever is zinloos of
Mijn Hondemond.

Tijdens Schwabs bezoeken aan De Trust hield iedereen zijn adem in, en zijn hart
vast. Hij was in die tijd volkomen onaangepast, zat 's morgens al flink aan de
wodka. Toen ik hem in april 1993 een dag mocht volgen tijdens zijn verblijf in
Amsterdam, resulteerde dat in een van de merkwaardigste interviews die ik ooit
heb meegemaakt. In de lobby van het hotel kwam er nauwelijks een woord uit, en
tijdens een wandeling over de gracht moest hij af en toe over een brugreling
hangen om de wodka van die dag eruit te kotsen.

Pas in de foyer van het theater, waar ook Theu Boermans en vertaler Tom Kleijn
zich bij hem voegden, kwam het met horten en stoten tot een soort gesprek. Over
toneel, over geweld, over de oorlog in Joegoslavië die hem toen zeer bezighield.
Veertig kilometer van zijn woonplaats vandaan werd die oorlog gevoerd, en hij
zei daarover: 'De oorlog legitimeert alle geweld, alle verkrachtingen, alle
doden. Geen vooruitgang meer, geen beschaving. Misschien moet alles weg voordat
we opnieuw kunnen beginnen'.

Toen hij uiteindelijk 's avonds de Trust-versie van OVERGEWICHT, onbelangrijk:
VORMELOOS zag, kwam hij tot rust en werd hij voor even gelukkig. Na afloop
voegde hij zich schuchter bij de spelers en complimenteerde hen simpel door een
paar keer het woord Super! te roepen. Daarna zakte hij weer weg in de drank.
Acht maanden later zou hij zich op oudejaarsavond dood drinken. Tijdens Schwabs
bezoek aan Amsterdam verzuchtte Theu Boermans: 'Ja, dat is toch echt Duits, dat
rabiate, dat destructieve. Hij is de intellectuele tegenhanger van de skinhead
diezelfde woede, maar hij kan die woede alleen op zichzelf richten.'

Schandaal

De toneelstukken van Schwab waren begin jaren negentig een sensatie in het
Duitstalige theater, en werden ook elders in Europa veel gespeeld. Niet in de
laatste plaats omdat ze altijd wel voor een schandaal zorgden. Door een ongewone
combinatie van rauwheid (vol van dreigend geweld, stront, pis, bloed,
verkrachting, seksuele onderdrukking en misbruik) en een bijna kunstmatige,
artificiële taal (de taal van gestoorde ambtenaren en filosofen, doortrokken van
religie en aardse poëzie) werd zijn toneelwerk als grensverleggend en
vernieuwend beschouwd.

Citaat uit Overgewicht: 'Er wordt teveel geslagen op deze wereld. Het menselijk
zielslandschap wordt voortdurend in haar avondrood getrapt. De liefde tot de
mensen stapt veel te vaak in een trein die een verkeerd land binnen rijdt. De
menselijke samenleving wordt veel te veel geslagen door de menselijke
samenleving.'

Citaat uit De Presidentes: 'Het leven laat toch velerlei afgronddiepe bloesems
in dit tranendal ontluiken.'

Schwabs toneelstukken zijn in wezen volksstukken, en gaan over gewone mensen van
de straat. Maar zonder de romantiek van het volkstoneel waarin dat volkse juist
wordt omarmd en verheerlijkt, en de gewone man zich verheft en een podium
krijgt. Integendeel: Schwabs personages zijn even meelijwekkend als
weerzinwekkend in hun afgestompte bekrompenheid. Ze treffen elkaar in
pastorieën, wachtlokalen, kantines en in het dorpscafé. Waar ze bier drinken en
worst vreten om daarna alles weer uit te schijten beschaafder kan het in dit
geval niet worden gezegd. En Schwab gaat nog een stapje verder: aan het eind van
Overgewicht en De Presidentes worden ongewenste individuen opgevreten, en liggen
er bloederige lijken op het toneel. Eerst moet alles vernietigd worden, dan pas
kan er weer iets moois en zuivers en reins groeien kannibalisme uit woede,
afgrijzen, jaloezie.

In afwachting van het allesvernietigende had Schwab zichzelf intussen
teruggetrokken uit het stadse leven in Graz om afgezonderd te gaan leven in de
bossen in het zuiden van Oostenrijk. Daar schreef hij als een bezetene
toneelstukken en leefde zich als beeldend kunstenaar uit in het creëren van
sculpturen, onder meer gemaakt van half vergane koeienkoppen.

Werner Schwab de mensenhater. De voedingsbodem voor zijn haat tegen de mensheid
en het leven moet zijn ontstaan in zijn vroege jeugd. Zijn vader verliet het
gezin, zomaar, en zijn moeder gaf de jonge Werner daarvan min of meer de schuld.
Om de kost te verdienen moest zij van 's morgens vroeg tot laat in de avond de
huizen van de gegoede burgers van Graz schoonmaken. Werner bracht de dagen
alleen door, in de kelder van het huis; als hij naar buiten keek, zag hij alleen
maar de benen van langslopende voorbijgangers. Bovendien was zijn moeder niet in
de kerk getrouwd, in die tijd in Oostenrijk een doodzonde, waardoor zij ook nog
eens dacht dat haar ellende de straf van god was. Zoiets maakt de geest van een
gevoelig kind verwrongen. Het heeft de theaterkunst in ieder geval een aantal
opmerkelijke toneelstukken opgeleverd.

Theu Boermans en zijn vertaler Tom Kleijn, die ook toen al vaak voorstellingen
in Duitsland bezochten, vielen onmiddellijk voor Schwab en introduceerde hem in
het Nederlandse theater. De eerste kennismaking werd OVERGEWICHT, onbelangrijk:
VORMELOOS. Het decor waarin dat stuk zich afspeelt, wordt door Schwab zelf als
volgt omschreven: 'De gelagkamer van een café, dat iets tussen kroeg, snackbar
en plattelandspension verbeeldt. Links een jukebox, rechts een tapkast. Aan de
muur hangen vergeelde foto's van boksers, voetballers, halfnaakte meisjes en
honden; in de hoek een splinternieuw gokapparaat'. De personages die hierin
samenkomen, zijn allemaal grotesk gekleed en vertonen exuberant gedrag. Uit de
jukebox klinkt voordurend de schlager Du van Peter Maffay.

Boermans regisseerde in deze zwartgallige komedie met als ondertitel Een
Europees Avondmaal onder meer Anneke Blok, Rik Launspach en Marieke Heebink. De
voorstelling, toen nog gespeeld in een voormalig zwembad in de Amsterdamse
binnenstad dat door De Trust min of meer was gekraakt, werd een hype. Iedere
avond stond een lange rij voor de kassa van het theater in de hoop alsnog een
kaartje te kunnen bemachtigen.

Zelf zag ik de voorstelling zes keer, hoogst ongebruikelijk voor een criticus.
Bij die zesde keer zei een van de actrices voor aanvang: 'Kom de volgende keer
maar gewoon bij ons op het podium in het café zitten, dat scheelt weer een stoel
in de zaal.'

Werner Schnwab was nieuw, confronterend, schaamteloos over de top en schmierend,
maar ook diep in de verrotting doordringend, en eigenlijk ook ten diepste
ontroerend.

Na die stormachtige entree begin jaren negentig, werden zijn stukken in
Duitsland regelmatig opgevoerd, maar in Nederland nauwelijks nog. Postuum
verschenen maar liefst zes nieuwe, lijvige taalstukken, die veelal onaangeroerd
in de toneelbibliotheek bleven staan. De reeks De Faecaliëndrama's was kennelijk
zo allesomvattend en overweldigend geweest, dat het misschien ook wel genoeg
was.

Dieper

Nu, na achttien jaar, komt De Presidentes terug, met dezelfde actrices en
regisseur als toen: Myranda Jongeling, Anneke Blok, Marisa van Eyle en Theu
Boermans. Het is Schwabs meest toegankelijke stuk, omdat de drie volksvrouwen
die aan de keukentafel over een beter bestaan fantaseren, herkenbaar zijn en hun
gemijmer van alle tijden is.

Het initiatief om het stuk weer op te pakken, kwam van de drie actrices zelf.
Destijds waren ze eigenlijk nog te jong voor hun personages, en ze wisten niet
eens precies in wat voor stuk ze eigenlijk stonden, zo anders was het en tijdens
de repetities toen hebben ze menig crisis moeten doorstaan. Maar nu zijn ze er
klaar voor. Na al die jaren zijn ze sadder and wiser; nu kunnen accenten worden
gelegd, klemtonen geplaatst, diepere lagen worden aangeboord.

Ze hebben intussen ook ervaren dat Schwab allesbehalve tijdgebonden is. Of zoals
Jongeling het zegt: 'Het ongenoegen van de vrouwen die wij spelen, hebben ze aan
zichzelf te danken. Dat maakt het interessant, zeker ook in deze tijd waarin
iedereen als vanzelfsprekend recht op geluk denkt te hebben.'

Boermans wil bovendien laten zien dat Schwab niet alleen wil shockeren, maar dat
hij ondanks alles ook mededogen heeft met de onvolmaaktheid van zijn personages,
met de onvolmaaktheid van het leven.

Op het titelblad van Volksvernietiging staat: 'Aan mijzelf opgedragen, de
auteur, de grootschalige leugenaar'. En het stuk eindigt met de verzuchting van
Hermann, Schwabs alter-ego: 'Alles wat gestorven is, is altijd alleen van mij.
Al het dode ben ik, ik ik'. Tijdens dat bewuste interview in april 1993 mompelde
hij dat hij misschien nog maar drie, vier jaar te leven had en dat het dan goed
was. Hij hield geen woord: het werden acht maanden. Schwabs laatste stuk, dat
bij bij zijn leven verscheen, had als titel: Eindelijk dood, eindelijk geen
lucht meer.

De Presidentes van Werner Schwab door het Derde Bedrijf, regie Theu Boermans,
première 4 oktober in Compagnietheater Amsterdam, tournee t/m 8 december.
www.hetderdebedrijf.nl

Schwab in het Fries Geheel toevallig besloot ook het Friese theatergezelschap
Tryater De Presidentes uit de kast te halen en de komende maanden in de eigen
regio en in het Fries te gaan spelen. De Presidintes - In keukentafelkomeedzje
mei in grimmitich rantsje. Ofwel: een keukentafelkomedie met een grimmig randje.
De vertaling werd gemaakt door Bouke Oldenhof en Jos van Kan regisseert drie
Friese actrices. Première 7 oktober in theater Tryater, Leeuwarden.
www.tryater.nl

'Alles wat gestorven is, is altijd alleen van mij. Al het dode ben ik, ik ik'.

LOAD-DATE: September 29, 2011

LANGUAGE: DUTCH; NEDERLANDS

GRAPHIC: Myranda Jongeling, Anneke Blok en Marisa van Eyle (v.l.n.r.) bereiden
zich voor op een reprise van De Presidentes. Foto Guus Dubbelman Achttien jaar
geleden speelden dezelfde actrices het stuk van Werner Schwab ook al. Foto
Eduard Cobijn Werner Schwab, 1958-1994. Foto Guus Dubbelman/de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              72 of 200 DOCUMENTS



                                 de Volkskrant

                           30 september 2011 vrijdag

Brief van de dag 'Waar is de universiteit Tilburg mee bezig?'

BYLINE: Martin Bosma,

SECTION: Opinie en Debat; Blz. 31

LENGTH: 440 woorden


Wat is er toch aan de hand met de Universiteit van Tilburg? Heeft dit instituut
nog wel wetenschappelijke pretenties? Eerst de Tilburgse professor Stapel met
gefingeerde data, toen Marcel Zeelenberg die met Roos Vonk van Wakker
Dier/Radboud Universiteit 'bewees' dat vleeseters hufters zijn.

Vorige week mocht ik Kamer-vragen stellen over Rob Riemen, die een enorm aantal
'citaten' van Menno ter Braak volledig uit zijn duim blijkt te hebben gezogen,
tot twee keer toe zonder dat de universiteit ingreep. Maandag een potsierlijke
stuk (O&D, 26 september) in deze krant van Jan Jaap de Ruiter, ook al verbonden
aan de Universiteit van Tilburg.

Bij de opening van het academisch jaar riep de rector-magnificus van de Radboud
Universiteit dat er een 'nieuwe universitaire elite tegen Wilders' nodig is. In
Tilburg wil dat nog niet erg lukken. De Ruiter slaagt er al niet in de titel van
mijn boek foutloos te copy-pasten. Hij schrijft dat ik stel 'dat mensen als Henk
en Ingrid 'voor de christelijke waarden in Nederland opkomen' (p. 94).

Sorry, dat staat echt niet in mijn boek. Het komt zelfs niet in de richting.
Henk en Ingrid figureren niet in mijn boek. Helemaal dubieus is dat De Ruiter
erbij vermeldt 'p.94', daarmee een wetenschappelijke accuratesse suggererend,
waarschijnlijk in de hoop dat niemand het nazoekt. Ook twee andere citaten zijn
een samenraapsel.

De Ruiter roept dat ik iets uit het bijbelboek Matteüs citeer. Dat doe ik
nergens in mijn boek. Hij schrijft zelfs dat ik er 'stukken uit de Bijbel'
citeer. Klopt ook al niet. De Ruiter stelt dat ik in fractievergaderingen
stukken uit de Bijbel voorlees. Hoe denkt hij dat te weten? Ik kan me niet
herinneren dat hij een fractievergadering heeft bijgewoond.

Dat zijn allemaal al wetenschappelijke doodzondes. Maar de portee van zijn stuk
is dat evenzeer. Zijn verwijt is dat de PVV niet christelijk is, maar dat wel
beweert te zijn. Ook hier weer een fundamenteel wetenschappelijk manco. Ik stel
in mijn boek nergens dat de PVV christelijk is. Wel heb ik een enorme waardering
voor het christendom, dat het grote, schragende, fundament is van onze
beschaving. Ons past daarvoor enorme waardering en dankbaarheid, en niet het
platvloers denigreren zoals gewoon is in linkse kring.

Dat is iets anders dan je eigen partij als christelijk bestempelen. Dat doe ik
dan ook nergens in mijn boek. De Ruiter gooit ook de laatste wetenschappelijke
pretenties overboord als hij schrijft dat de PVV 'terugverlangt naar de tijd dat
de Kerk nog het zwaard hanteerde.' Een dergelijke verstrekkende stelling had een
serieus wetenschapper onderbouwd.

Martin Bosma, Den Haag,

Tweede Kamerlid voor de PVV

LOAD-DATE: September 29, 2011

LANGUAGE: DUTCH; NEDERLANDS

GRAPHIC: Martin Bosma toont zijn dochter op de dag van zijn installatie wie
Geert Wilders is. Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              73 of 200 DOCUMENTS



                                 de Volkskrant

                           27 september 2011 dinsdag

Wezen der democratie ontgaat Wilders

SECTION: Opinie en Debat; Blz. 29

LENGTH: 914 woorden


HAAGS POPULISME De PVV beroept zich graag op ons nationaal verleden, maar snapt
niets van Thorbecke.

Alhoewel Geert Wilders in staatkundig opzicht (niet voor wat betreft zijn
partijorganisatie) een democraat is, bevat zijn rechts-populistische
gedachtengoed een aantal fundamentele misverstanden over het wezen en het
functioneren van de democratie. Evenals bij andere populisten is de kerngedachte
van Wilders dat het volk aan de macht moet komen in plaats van de politieke
elite. Om deze reden is hij 'een warm voorstander van directere vormen van
democratie'.

De PVV wil het bestaande staatsbestel verder democratiseren door middel van
referenda, de gekozen burgemeester en minister-president, de afschaffing van de
indirect gekozen Eerste Kamer en door van het koningschap louter een ceremoniële
functie maken.

Feitelijk beschouwd hangt de PVV de door Rousseau uitgedachte theorie aan dat de
soevereine macht bij het hele volk zou moeten berusten. De algemene wil
('volonté générale') dient leidend te zijn in de staatszaken. De PVV neemt deze
theorie van algemene volkswil en volkssoevereiniteit echter letterlijk. De
teleurstelling van Wilders in het functioneren van de huidige parlementaire
democratie berust daardoor op een aantal principiële misverstanden.

Allereerst is daar de misvatting dat er een volkswil zou bestaan die niet wordt
gehoord. Het volk als monolitische entiteit met een ondeelbare wil is echter een
bedenkelijke fictie. Een willekeurig cafébezoek of verjaardagsfeest bewijst
onmiddellijk de onjuistheid van dit populistische idee-fixe.

Wilders' tweede principiële misverstand is dat democratie, zoals de naam doet
vermoeden (demos = volk en kratein = heersen), volksheerschappij betekent. Bij
een parlementaire democratie berust een belangrijk deel van de macht altijd bij
een relatief kleine minderheid die door de meerderheid van de bevolking is
gekozen (elite betekent immers uitgekozenen). De parlementaire democratie
functioneert daarmee als een selectiesysteem dat politieke elites voorbrengt die
het land besturen. Het ongekende voordeel van de democratie tegenover andere
politieke systemen is dat de toegang tot de bestuurlijke elites in principe voor
iedere burger openstaat en deze tijdelijke en gekozen elites onder controle van
de burgers staan. Niettemin beweert Wilders dat Nederland is gegijzeld (!) door
een politieke elite die zichzelf instandhoudt.

Voor dat laatste geeft hij de volgende simplistische verklaring: 'De ene
machtspoliticus zal de andere machtspoliticus niet aandoen waarvan hij niet wil
dat het hemzelf overkomt.' Alleen al het feit dat in onze parlementaire
geschiedenis herhaaldelijk zowel afzonderlijke ministers als kabinetten door de
Tweede Kamer tot aftreden zijn bewogen, bewijst de onhoudbaarheid van Wilders'
bewering. Het bestaan van een homogene 'politieke elite' in een democratie is
dan ook een populistische fabel.

Het laatste misverstand van Wilders over de parlementaire democratie is dat hij
niet lijkt te begrijpen dat een bepaalde distantie tussen kiezers en gekozenen
noodzakelijk is voor competent bestuur. Verschillende theoretici van de
representatieve democratie beschouwen het bestaan van een kloof tussen kiezers
en gekozenen dan ook als een eminent voordeel van dit stelsel. Zo stelde
Thorbecke: 'Een kleine minderheid wordt gekozen om het gewichtigste deel van het
staatsburgerlijk regeringsrecht voor de grootste meerderheid, doch naar eigen
individueel inzicht uit te oefenen.' Deze gekozen minderheid is volgens
Thorbecke inderdaad een elite ('de eerste aller aristocratieën, die van de
geest'). De verwijzing naar deze staatsman in het programma van de PVV ('Onze
democratie verkeert in de grootste crisis sinds Thorbecke') getuigt derhalve van
een opmerkelijk gebrek aan historisch besef voor een partij die zich zo graag
beroept op ons nationale verleden.

'Wat op straat wordt gezegd, moet in de Kamer worden besloten', zo stelt Wilders
onomwonden. Dit is populisme in zijn meest radicale vorm dat in een
hoogontwikkelde samenleving volstrekt onwerkbaar en dus onwenselijk is. De kloof
tussen de burger en de politiek is niet slechts inherent aan de parlementaire
democratie maar evenzeer noodzakelijk voor competent bestuur. Voor de politiek
en het bestuur van het land zijn nu eenmaal personen nodig met aanzienlijk meer
intelligentie, kennis, staatkundig inzicht, langeretermijnvisie en
compromisbereidheid dan de gemiddelde Henk en Ingrid.

De populisme-expert Paul Taggart stelt dat populisme steeds weer verdwijnt omdat
het niet kan worden geïnstitutionaliseerd. In navolging van de Deense
Volkspartij heeft de PVV hier de volgende oplossing geïntroduceerd: zelf geen
zitting nemen in het kabinet en daarmee regeringsverantwoordelijkheid dragen,
maar gedoogsteun verlenen en daardoor indirect meeregeren.

Met deze nieuwe vorm van achterkamertjespolitiek bewaart de PVV voor de eigen
aanhang de noodzakelijke afstand tot haar politieke bondgenoten. Ondanks zijn
zorgvuldig gecultiveerde anti-establishment-houding en voortdurend poseren als
onkreukbare outsider op het verfoeide Binnenhof maakt de voormalige
VVD-parlementariër Wilders in werkelijkheid nog altijd deel uit van de door hem
zo gehekelde 'Haagse elite van in zichzelf gekeerde en op macht beluste
baantjesjagers'.

ROBIN TE SLAA is historicus en mede-auteur van De NSB, ontstaan en opkomst van
de Nationaal-Socialistische Beweging, 1931-1935.

Wilders lijkt niet te begrijpen dat distantie tussen kiezers en gekozenen
noodzakelijk is

LOAD-DATE: September 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              74 of 200 DOCUMENTS



                                 de Volkskrant

                           27 september 2011 dinsdag

Had Wilders niet een beetje gelijk?

SECTION: Opinie en Debat; Blz. 28

LENGTH: 912 woorden


KAMERDEBAT Geert Wilders heeft er belang bij te laten zien dat de oppositie niet
een echte oppositie is, maar in het Griekenland-dossier met het CDA en de VVD
onder een hoedje speelt. Dat zal hem electoraal geen windeieren leggen.

Alle krantenredacties zijn het erover eens dat Wilders met zijn 'doe 's normaal
man' tegen premier Rutte te ver gegaan is, en voor wie gewend is aan de
parlementaire mores was de woordenwisseling ook ongewoon schokkend.

Maar weinigen merkten op dat aan de opmerking van Wilders een provocatie van
Rutte voorafgegaan was in een interruptiedebat over een uitspraak van PVV'er De
Roon. Deze zei letterlijk: 'En toen kwam de islamitische aap uit de mouw:
premier Erdogan.' Pechtold concludeerde dat De Roon Erdogan 'een islamitische
aap' genoemd had, en Rutte nam die interpretatie over. Ten onrechte, zo betoogde
Wilders, want De Roon gebruikte het woord aap als een metafoor. Wilders had
natuurlijk gelijk: bij de uitdrukking 'nu komt de aap uit de mouw' denkt alleen
een nieuwe Nederlander dat er werkelijk een levende aap uit een mouw komt.

Terwijl Wilders dat bij de interruptiemicrofoon aan het uitleggen was liet Rutte
een neerbuigend 'aach...' horen. Dat was sarren en Wilders verloor zijn
zelfbeheersing. Het past een Kamerlid niet om tegen de premier te zeggen: 'Doe
's normaal man.' Maar het past een premier niet om een Kamerlid te sarren.

Rutte had natuurlijk moeten zeggen dat Wilders wel gelijk had, maar dat er van
dat gelijk in een Engelse vertaling niet veel overbleef en dat het daarom van De
Roon onverstandig en dus verwerpelijk was zijn kritiek op Erdogan zo te
formuleren.

Een dag eerder waren er door twee oppositiepartijen onthullende dingen gezegd.
Cohen noemde Wilders een kleuter die zijn zin niet kreeg. Daarmee liet hij zich
lelijk in de kaart kijken. Een volwassen tegenstander een kind noemen. Hoe
paternalistisch kun je zijn? Is dat nu juist niet waarom Henk en Ingrid genoeg
hebben gekregen van de Partij van de Arbeid?

Maar ook Jolande Sap deed vrolijk mee in deze infantilisering van Wilders. Zij
had een verlengsnoer meegenomen om te laten zien hoe je 'de stekker eruit moest
trekken'. Het ontlokte Wilders de opmerking dat bij Sap 'de stekker er kennelijk
nooit in gezeten had'. Ook dat was kinderachtig, maar meer to the point. Want
wat wilde Sap nu eigenlijk?

Sap zei dat als Wilders het werkelijk zo erg vond dat het kabinet-Rutte
tientallen miljarden in een bodemloze Griekse put stort, hij het kabinet moet
laten vallen. Dat hij dat niet doet, zou aantonen dat Wilders een cynische
hypocriet is, meende zij. Wilders stelde daartegenover dat de steun aan
Griekenland niet in het gedoogakkoord staat en hij dus niet verantwoordelijk
gehouden kan worden voor wat het kabinet doet met steun van de oppositie.

Wilders kán het kabinet natuurlijk laten vallen door het gedoogakkoord op te
zeggen. Daar heeft Sap gelijk in. Maar leidt dat vervolgens tot het stopzetten
van de hulp aan Griekenland? Daar is weinig kans op, want bij eventuele
verkiezingen zullen de partijen die tegen hulp aan Griekenland zijn (SP en PVV)
nooit zo groot worden dat ze samen de meerderheid krijgen, nog afgezien van de
vraag of SP en PVV ooit samen zouden willen regeren.

Het is dus gewoon niet waar dat Wilders de mogelijkheid heeft om de hulp aan
Griekenland stop te zetten door het kabinet te laten vallen. Het hele gedoe met
de stekker van Sap is vals.

Sterker nog, Wilders heeft wel degelijk een punt als hij Cohen en Sap grote
gedogers noemt. Beide partijen hebben de mogelijkheid om de hulp aan Griekenland
te blokkeren en als zij dat zouden doen dan zou het kabinet waarschijnlijk
vallen. Ik kan me niet voorstellen dat CDA en VVD het anti-Europa beleid van SP
en PVV zouden gaan uitvoeren. Waarom trekken GroenLinks en PvdA dan 'de stekker
er niet uit' door met PVV en SP tegen de steun aan Griekenland te stemmen?
Kennelijk vinden zij de hulp aan Griekenland belangrijker dan het ontmantelen
van de verzorgingsstaat.

Dat mag, maar dan moeten zij niet gek opkijken dat zij door Wilders de grote
gedogers worden genoemd. 'Bedrijfspoedel' was misschien beledigend, het was wél
des Pudels Kern.

Het bijzondere aan dit minderheidskabinet is dat het gedoogd wordt door de PVV
én door de oppositie. De PVV doet dat op basis van een gedoogakkoord, de
oppositie op basis van ad-hoc-onderhandelingen. Het enige waar Wilders dus écht
ongelijk in heeft, is de constatering dat Cohen en Sap niets terugkrijgen voor
hun steun. De voortdurende onderhandelingen tussen kabinet en oppositiepartijen
bewijzen het tegendeel. Noch het kabinet, noch de oppositie heeft er belang bij
daar veel ruchtbaarheid aan te geven. De oppositie wil natuurlijk niet te boek
staan als gedoogpartijen, het kabinet wil niet graag toegeven dat het soms zijn
plannen moet bijstellen om steun te vinden bij de oppositie.

Wilders daarentegen heeft er belang bij te laten zien dat de oppositie niet een
echte oppositie is, maar in het Griekenland-dossier met het CDA en de VVD onder
een hoedje speelt.

Het zal hem electoraal geen windeieren leggen, zelfs niet als hij voor zijn
onparlementaire gedrag door de verzamelde journalisten op zijn vingers wordt
getikt. Kiezers kijken over het algemeen meer naar de inhoud dan naar de vorm.

MEINDERT FENNEMA is hoogleraar politieke theorie en auteur van Wilders.
Tovenaarsleerling.

Het past een minister-president niet om een Kamerlid te sarren

GroenLinks en PvdA vinden hulp aan Griekenland belangrijker dan ontmanteling
verzorgingsstaat

LOAD-DATE: September 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              75 of 200 DOCUMENTS



                                 de Volkskrant

                           27 september 2011 dinsdag

Van Fleet Street naar West End Kunst;
Afluistertoneel

BYLINE: Patrick van IJzendoorn

SECTION: V Opening; Blz. 6

LENGTH: 512 woorden


Dominic Cavendish, theatercriticus van The Daily Telegraph, is initiator van een
aantal theaterstukken over het Engelse afluisterschandaal.

Het afluisterschandaal omtrent de krant News of the World heeft de Londense
toneelplanken bereikt met twee voorstellingen. Toneelschrijver David Hare heeft
een tweeakter in voorbereiding voor het National Theatre. De andere voorstelling
is een ensemble van zes toneelstukjes gebaseerd op voicemailberichten als 'Hi,
it's me, bye' of 'See you at five o'clock' van gewone Londenaren. Zij hadden
voor de gelegenheid toegestaan dat hun telefoon werd afgeluisterd.

Het idee voor deze voorstellingen, die samen Hacked heten, was afkomstig van
Dominic Cavendish, theatercriticus van The Daily Telegraph. Deze journalist
heeft eerder toneelstukken over actuele politieke onderwerpen geschreven,
waaronder de vorming van de coalitie. Aanvankelijk wilde hij dat zes
journalisten hun mobieltjes zouden laten afluisteren, als een soort wraak op
zijn beroepsgroep. 'Het probleem daarbij is dat de meesten onder ons zulke
dwangmatige sms'ers, twitters en emailjunkies zijn dat de dramaturgische inhoud
op de antwoordapparaten heel gering zou zijn', legde Cavendish uit. Bovendien
draaide het in de afluisteraffaire om het inbreken op de persoonlijke
levenssfeer van gewone burgers.

Hij stapte met het voorstel naar Theatre503 in het Zuid-Londense Battersea, waar
de artistieke directie enthousiast reageerde. Via Twitter, Facebook en haar
website riep het theater mensen op hun telefoon te laten afluisteren. Aan
vrijwilligers was geen gebrek, zo werd snel duidelijk. De teksten op de
antwoordapparaten bleken geen schokkende informatie te bevatten. 'Het gaat om
berichten over sollicitatiegesprekken, ziekenhuisafspraken, reserveringen voor
restaurants. Enkele vluchtige berichten hadden betrekking op de zomerrellen. Dat
was het enige van historische waarde,' zegt programmadirectrice Lisa Cagnacci.

De geanonimiseerde berichten kwamen terecht bij zes toneelschrijvers, onder wie
Cavendish, die de opdracht hadden gekregen ieder vanuit eigen perspectief een
kort theaterstuk te schrijven. Cagnacci: 'De ene gebruikt het om iets te zeggen
over het afluisterschandaal zelf, de ander mediteert over wat je van iemand komt
te weten aan de hand van de voicemail en weer een ander koos ervoor zijn
fantasie de vrije loop te laten op basis van een simpele mededeling als 'Call
me!'

Ondertussen is ook toneelschrijver David Hare bezig met een tweeakter over het
afluisterschandaal. De 64-jarige toneelschrijver, een specialist in politiek
toneel, is daarover in gesprek met Nicholas Hytner, artistiek-directeur van het
National Theatre. Hare heeft Kelvin MacKenzie, de memorabele hoofdredacteur van
The Sun, gevraagd als speciaal adviseur voor dit phone-hacking drama, maar kreeg
nul op zijn rekest. Waarschijnlijk was hij Hare's Pravda niet vergeten, het
toneelstuk waarin de tabloidjournalistiek er niet zo best vanaf kwam. Het was
indertijd geïnspireerd op The Sun onder, inderdaad, Kelvin MacKenzie.

Hacked is te zien vanaf 27 september tot en met 4 oktober.

LOAD-DATE: September 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              76 of 200 DOCUMENTS



                                 de Volkskrant

                           26 september 2011 maandag

PVV is weinig christelijk

SECTION: Opinie en Debat; Blz. 21

LENGTH: 471 woorden


PVV-leider Wilders raast, scheldt en tiert, en als het stof weer is neergedaald,
blijkt dat iedereen van oppositieleider Cohen tot premier Rutte er weer is
ingetrapt. Geert komt ermee weg. Wat is in vredesnaam het antwoord op het zo
overbekende gedrag van de leider van de partij van de Henken en Ingrids? Een
moreel appèl, zoals dat van SP-leider Roemer? Vaststellen dat het ambt van de
premier is aangetast, zoals Cohen zei? Of Wilders direct van repliek dienen,
zoals de minister-president deed toen het ging over de 'islamitische aap'
Erdogan? Het lijkt allemaal niet te baten.

Misschien is er een andere optie. Ik hou de PVV-leider, met in zijn kielzog
partij-ideoloog Martin Bosma, graag een koekje van eigen deeg voor. In zijn
onvolprezen publicatie De schijn-élite van de valsemunters formuleert Bosma de
waarden waar de PVV voor staat. Hij stelt dat mensen als Henk en Ingrid 'voor de
christelijke waarden in Nederland opkomen' (p. 94). Onze 'cruciale
verworvenheden hebben namelijk een relatie met het christendom' (p. 94). Om
welke waarden het gaat? 'Tolerantie, vlijt, discipline, eerlijkheid en
efficiency' (p. 94 en p. 187). Bosma betreurt het dat de linkse 'generatie van
1968 zich afgezet heeft tegen de burgerlijkheid van (...) waarden als
discipline, netheid, arbeidsethos, matigheid, respect voor ouderen en waardering
voor onze geschiedenis en nationale symbolen' (p. 285).

Met dat citaat wekt Bosma de indruk dat hij die waarden hoog in het vaandel
heeft staan. Hij vindt ze niet alleen van belang vanuit historisch perspectief,
ook in een toekomstig Nederland zijn ze essentieel. 'Monoculturaliteit,
aangevuld met christelijk-westerse waarden zorgden voor een ongeëvenaard
hoogtepunt in de menselijke geschiedenis' (p. 187). Zijn boek ademt een en al
verlangen naar terugkeer naar zo'n samenleving.

Je zou verwachten dat de PVV zich naar dit ideaalbeeld gedraagt en Henk en
Ingrid laat zien hoe het is om 'gematigd, respectvol en tolerant' je doelen te
bereiken. We weten inmiddels dat de praktijk een andere is. Vermoedelijk leest
Bosma bij aanvang van de fractievergaderingen heel andere stukken uit de Bijbel
dan die hij in zijn boek citeert, zoals Matteüs 10, vers 34 en 35: 'Denkt niet
dat ik gekomen ben om op aarde vrede te brengen. Ik ben niet gekomen om vrede te
brengen, maar het zwaard. Want ik kom een wig drijven tussen een man en zijn
vader, tussen een dochter en haar moeder en tussen een schoondochter en haar
schoonmoeder.'

De PVV een partij in het centrum van de macht is een splijtzwam in de
samenleving, in haar politiek programma zowel als in haar gedrag. De PVV streeft
niet naar het tolerante christendom van de naastenliefde. Welnee, ze verlangt
terug naar de tijd dat de Kerk nog het zwaard hanteerde. God behoede ons
daarvoor.

JAN JAAP

DE RUITER is arabist aan de Universiteit van Tilburg

LOAD-DATE: September 25, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              77 of 200 DOCUMENTS



                                 de Volkskrant

                           24 september 2011 zaterdag

stekel normaal

SECTION: Opinie en Debat; Blz. 30

LENGTH: 138 woorden


'Doe 's normaal man.' Zelden was er zo'n commotie over zo'n gewoon zinnetje. Dat
Wilders het gebruikte, alla, van hem wordt niet anders verwacht, maar dat Rutte
in dezelfde termen antwoordde, dat kon natuurlijk niet. De premier! Verlies aan
decorum! Niet alleen de christenen konden er niet over uit, ook links was ten
einde raad. Mooi om Jan Mulder, expert in grofheid, te horen roepen: dit kán
toch niet. Links, dat veertig jaar lang alle decorum heeft weggehoond, roept
wanhopig om decorum. Links heeft zijn doel bereikt: de gewone man doet volop en
zelfbewust mee aan de democratie. Maar niet zoals links zich dat had
voorgesteld. De gewone man stemt rechts. En links heeft heimwee naar vroeger,
toen het ons nog kon wijsmaken dat het beter wist wat goed voor ons was dan
wijzelf. Links moet 's normaal doen. (Chris Rutenfrans)

LOAD-DATE: September 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              78 of 200 DOCUMENTS



                                 de Volkskrant

                           24 september 2011 zaterdag

Omgangsvormen;
politiek martin sommer

BYLINE: Martin Sommer.

SECTION: Ten Eerste; Blz. 4

LENGTH: 1140 woorden


De Algemene Politieke Beschouwingen zijn niet bedoeld voor slaapverwekkende
referaten. Dit is het jaarlijkse moment waarop de krachtsverhoudingen worden
vastgesteld, stelt Martin Sommer.

PvdA-leider Cohen deed het boven verwachting bij de Algemene Beschouwingen. Hij
had eindelijk overwicht. Voor het eerst sloot Pechtold (D66) zich helemaal bij
Cohen aan, in plaats van andersom zoals gebruikelijk. Cohen begreep met zijn
burgemeesterservaring dat zo'n functie als premier noodzakelijk samengaat met
het onderhoud van moreel gezag. Hij sprak Mark Rutte erop aan. Indringend en
aanhoudend. De premier kwam voor het eerst niet weg met de strikte scheiding
tussen 'de goede samenwerking' en het 'onbeschofte' of 'onbeschaafde' gedrag van
zijn gedoogpartner. Ook Ruttes jij-bak dat de Kamer zelf verantwoordelijk is
voor het gedrag van zijn leden (heftig knikken van Verhagen) werkte niet.

De verliezer was dus Mark Rutte. Zes uur lang had hij donderdag soeverein
gedebatteerd. De premier kreeg zijn begroting moeiteloos door de Kamer. Maar na
het doe-eens-normaal-incident stond er ineens geen staatsman achter het
spreekgestoelte. Daar stond een giebelige corpsbal die niet tegen de ernst van
het ambt was opgewassen. 's Ochtends had Rutte al geklaagd dat de media
uitsluitend aandacht hadden voor Wilders. Na het debat viel ook bij veel
Kamerleden op te tekenen: zo jammer dat het weer over de toon ging en niet over
de inhoud. En dat met een eurocrisis.

Dat is kletskoek. Die Algemene Beschouwingen zijn niet bedoeld voor
slaapverwekkende referaten over kindgebonden overdrachtsheffing. Dit is het
jaarlijkse moment waarop de krachtsverhoudingen worden vastgesteld. Vorm en
inhoud vallen volledig samen. Niets van hoger landsbelang dan de openlijke ruzie
tussen premier Rutte en gedoger Wilders, en het breekijzer dat Cohen, Roemer en
Pechtold ertussen wisten te wurmen.

Opstand

Niet voor niets verzuchtte Rutte dat 'we al vijf jaar zoeken naar een manier om
hiermee (met Wilders, MS.) om te gaan'. Dat is nu voor het eerst gelukt. Niet
Wilders is geraakt, maar de minister-president. Het kon ook niet uitblijven. In
de regeringsverklaring stond als ambitie: grenzen stellen, grenzen handhaven.
Wie aanhoudend zelf het goede voorbeeld niet geeft, maakt zich kwetsbaar. Tweede
grote verliezer: het CDA, dat een opstand van onderop tegen het eigen
gedoogkabinet tegemoet kan zien.

Ook averij was er voor Kamervoorzitter Gerdi Verbeet. Woensdag liet ze Wilders
zijn gang gaan met de bedrijfspoedel, haatpaleizen, de in opspraak geraakte
nicht van Nebahat Albayrak en Cohen als grote gedoger. Met als formeel argument
dat ze alleen voor de orde is. Daar dacht ze een dag en 110 brieven met klachten
later anders over. Voor het eerst vroeg ze om zakelijk debat, terwijl een
terechtwijzing voor Wilders allang op zijn plaats was geweest. Het verweer van
Verbeet is dat ze geen ruimte krijgt van de Kamer. Dan ontbreekt het daar aan
een helder idee over de zin van goede omgangsvormen in het parlement.

Het gaat niet om doe-es-normaal. Inderdaad is er ook wel eens flapdrol en effe
dimme gezegd. Maar de voorzitter moet uitdragen dat de Kamerleden zich schikken
naar de regels van het spel. Wilders doet dat niet. Hij is een politieke
hooligan. Wilders vindt zichzelf een democraat, omdat hij niet oproept tot
geweld. Dat is een heel magere opvatting. Wilders plaatst zich letterlijk
buitenspel en is daardoor onaantastbaar.

Niet die bedrijfspoedel is kwalijk, maar dat hij in het debat doodleuk tegen
Pechtold zegt dat hij geen antwoord geeft op diens vraag. Het gesar en het
gehoon uit het vak van de PVV. Bij democratie hoort: een rol spelen, fair play
en een zeker decorum. Lees erover in Huizinga's Homo ludens. Debatteren lukt
moeilijk als je vindt dat ook beleefdheid onderdeel is van de linkse kerk.
Zonder fatsoen worden politieke tegenstanders letterlijk vijanden, tegen wie
alles geoorloofd is. Een voorzitter met gezag waakt daarvoor.

Nog meer verliezers. VVD-leider Stef Blok bleef tot verdriet van partijgenoten
en anderen gedurende de hele woordenwisseling in zijn bankje zitten. Mompelde
aan het eind iets over zich niet laten provoceren. Wie deze krant leest, begreep
het. Blok had onlangs in een vraaggesprek al gezegd dat bij het begrip moreel
leiderschap 'het kwartje even niet valt'. Te licht bevonden.

En Geert Wilders? De Geert-duiders waren het eens dat hier sprake was van een
kat in het nauw die rare sprongen maakt. Hij was 'erger dan ooit', omdat de PVV
aan het eind van zijn Latijn is. Wilders zou vooruit vluchten omdat hij zijn
verkiezingsbeloften aan Henk en Ingrid niet kan waarmaken. Ik las dat
VVD-kopstuk Ben Verwaaijen meent dat de islam helemaal geen probleem meer is. En
de verkiezingsuitslag in Denemarken gaf aan dat het populisme op zijn laatste
benen loopt. Een heleboel wensen zijn hier de vader van de gedachte.

Mijn scenario

Want elk jaar hoor je dat Wilders nu aan het eind van zijn Latijn is. En ook dat
hij erger dan ooit is. Dat was zo bij 'knettergek' en ook bij de
'kopvoddentaks'. Maar wat Wilders deed in de Kamer was helemaal in lijn met zijn
optreden tot nu toe. Een tijd geleden, Wilders was nog met 9 zetels in de Kamer,
hoorde ik uit goede bron het volgende. Zijn PVV concentreerde zich nog
voornamelijk op de islamkritiek. Maar Wilders had een plan: basisverbreding. Hij
zou om de zoveel tijd iets naars blijven zeggen over de islam. Dat zou core
business blijven. De islam is altijd goed.

De thema's die erbij zouden komen: de corruptie op de Antillen. De
'staatsomroep'. Het koningshuis. En Europa. Ik dacht toen dat het te hoog
gegrepen was. Maar hij heeft het allemaal gedaan. Met groot succes, 24 zetels in
de Kamer en een voet tussen de regeringsdeur. Wie Wilders alleen door een
verontwaardigde bril bekijkt, zal hem blijven onderschatten.

Geert Wilders wil nog steeds de grootste partij worden. Mijn scenario is dit:
voorlopig zijn CDA en VVD op de PVV aangewezen. Mogelijk moet er komend jaar
vijf miljard extra bezuinigd worden. Daar heeft Wilders voor getekend. Dan zal
Geert zijn huid duur verkopen, zoals Mark Rutte opgewekt vaststelde. Zeker, maar
wel met het andere oog op de peilingen. En als de PVV er dan goed voorstaat,
houdt Wilders subiet op met gedogen. Niet omdat hij een kat in het nauw is. Maar
omdat hij denkt de grootste te worden. Daar heeft hij Jolande Sap met die
stekkerdoos niet voor nodig.

En Geert Wilders? Hij houdt ))n oog gericht op de peilingen. Als de PVV er goed
voorstaat, houdt hij subiet op met gedogen.

Tweede grote verliezer: het CDA, dat een opstand van onderop tegen het eigen
gedoogkabinet tegemoet kan zien.

De verliezer was Mark Rutte. Daar stond ineens een giebelige corpsbal die niet
tegen de ernst van het ambt was opgewassen.

Ook averij was er voor Kamervoorzitter Gerdi Verbeet. Ze liet Wilders zijn gang
gaan met z'n haatpaleizen en bedrijfspoedel.

LOAD-DATE: September 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              79 of 200 DOCUMENTS



                                 de Volkskrant

                           23 september 2011 vrijdag

Column Nausicaa Marbe Des Pudels Kern

BYLINE: Nausicaa Marbe is schrijfster.

SECTION: Opinie en Debat; Blz. 31

LENGTH: 759 woorden


Terwijl ik dit schrijf is de tweede dag van de Algemene Beschouwingen volop
gaande. De premier heeft het woord, het debat gaat over bezuinigingen. Orde op
zaken heet dat in optimistische VVD-taal. Een verademing in vergelijking met de
dag daarvoor, toen Wilders voor aanvaringen zorgde. De toon werd gezet door zijn
liederlijke typeringen van zijn collega's. Kassa. De actualiteitenrubrieken
hebben zich avondvullend verlustigd aan het almaar herhalen ervan. Met als
gevolg dat de politieke gespreksstof, het verlanglijstje van de PVV, bleef
liggen.

Maar ook fractievoorzitters schijnen pap te lusten van Wilders' uithalen. Want
zie, de vergadering is donderdag nog niet geopend of men eiste een interventie
van Rutte over Wilders' taal en gedrag. Die zijn erin geluisd, denk je dan.
Wilders wierp ze de denigrerende term 'bedrijfspoedel' toe en daar we blijven in
hondse terminologie gaan ze voortaan mee aan de wandel. Gelukkig hield Rutte de
poot stijf, anders was de hele ochtend verloren gegaan aan herhalingen van
Geerts nieuwste huisdier- en excrementenretoriek.

Natuurlijk heeft Wilders zijn gehoor weer op de kast gejaagd. Nu zelfs ondanks
zijn verzwakte positie van gedoger die eigenlijk recalcitrant oppositie zou
willen voeren. Tel daarbij de succesvolle flirtage van zijn aartsvijand PvdA met
het kabinet: hij zit er niet fleurig bij. Dat spint hij weliswaar door de
gedoogstatus als een belediging in het gezicht van Job Cohen te werpen. Maar
iemand belachelijk maken om wat je zelf bent leidt tot verlies van
geloofwaardigheid.

Nog iets dat hem parten speelt: nu hij zelf tot het establishment behoort, heeft
de anti-Haagse retoriek die hem ooit tot held van het onbegrepen volk maakte,
minder effect. Wilders moet tenminste twee soorten publiek bedienen: de
a-politieke stemmers die revolte en spektakel willen en de rechtse vleugel die
hij aan de VVD kan verliezen. Cabaret voor de eersten, serieuze politiek voor de
tweeden: de gore grap weerklonk in de loop der tijd steeds duidelijker dan de
analyse.

Maar niet bij deze Algemene Beschouwingen. Los van de schunnigheden bracht hij
uitgewerkte inhoud op tafel. Griekenland. Strafrecht. Immigratie- en
asielbeleid. Een wetsvoorstel tegen minaretten. Het leidde tot nondiscussies.
Een misser. Want hoezeer die voorstellen zijn tegenstanders ook tegen de borst
stuiten, ze moeten besproken worden. Zo'n minarettenverbod gaat niet alleen over
de vrijheid van godsdienst, maar ook over identiteitsvorming en ingrijpende
culturele veranderingen. Daar zit een discussie in die verder gaat dan wat de
wet ons gebiedt. Er is een spanning tussen het algemeen belang en de
herkenbaarheid van burgers erin. Politici die deze discussie afkerig wegwuiven
zijn onwaardige volksvertegenwoordigers. Zolang zij automatisch nee roepen,
heeft Wilders vrij spel.

Woensdagmiddag wraakte zich de uitputting van Wilders' tegenstanders. Ze hadden
zo hun best gedaan om beheerst te blijven, dat ze niet meer toe kwamen aan
inhoudelijke kritiek. Hun weerwoord was vooral gericht op de politieke rol van
de PVV-leider. Het ging over de stekker, over Wilders als oud-VVD'er, over
PVV'ers in het Europese Parlement. Moedeloos stemt deze automatische vertaling
van politieke issues in persoonlijke vinnigheden een besmettelijke PVV-stunt.
Alsof de burger van het politieke debat hetzelfde verwacht als van die
gluiperige jury's waarin BN'ers zich verkneukelen in het vernederen van jong
talent.

Zelfs CDA'er Sybrand van Haersma Buma, scherp en zakelijk, legde het
uiteindelijk tegen Wilders af. Toen hij naar aanleiding van de 'haatpaleizen'
het 'haat zaaien' ter sprake bracht, kwam Wilders in de knel. Ineens moest hij
de vrijheid van meningsuiting die hij zelf geniet ook beschermen voor de
haat-imam.

Helaas stootte Van Haersma Buma niet door om dit punt dat de PVV steevast
negeert, voor het voetlicht te brengen: dat de rechtstaat niet alleen voor
gelijkgezinden rechtsgelijkheid garandeert. En dat dezelfde rechtstaat Henk en
Ingrid de ultieme, onontbeerlijke bescherming biedt.

In een tijd waarin dit democratisch besef niet meer vanzelfsprekend is, moet het
weer uitgelegd worden, in detail. Dat Wilders voortdurend de grenzen van de wet
opzoekt, is een signaal dat herijking nodig is. De inhoudelijke discussie die we
nu missen, gaat niet over de PVV, maar over wat gevreesde culturele
veranderingen daadwerkelijk sociaal betekenen. Om voor de verandering met Goethe
te spreken: 'Das also war des Pudels Kern.'

www.vk.nl/NausicaaMarbe

Door uitputting kwamen Wilders' tegenstanders niet meer toe aan inhoudelijke
kritiek

LOAD-DATE: September 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              80 of 200 DOCUMENTS



                                 de Volkskrant

                          22 september 2011 donderdag

'Rutte moet afstand nemen van Wilders'

BYLINE: Van onze verslaggevers Jan Hoedeman, Remco Meijer

SECTION: Ten Eerste; Blz. 5

LENGTH: 600 woorden


'Alle respect voor boekhouders, maar regeren is meer dan berekeningen kloppend
maken.' Arie Slob van de ChristenUnie

'Wilders is als een kleuter die niet naar school wil.' PvdA-leider Job Cohen
pareert de kritiek van de PVV-leider

'Collega Wilders heeft zelfs geteld hoe vaak het woord 'Europa' in de begroting
stond. En hij schrok toen. Het is een beetje alsof je deze natte zomer verrast
bent dat Erwin Krol zo vaak het woord 'regen' in de mond nam.'
CDA-fractievoorzitter Sybrand van Haersma Buma

'Het bevalt goed, daar bij het CDA? Dat leegeten van de PVV? Die
gedoogconstructie, een topformule! Hillen, Bleker, Verhagen, wat een
meester-strategen.' D66-leider Alexander Pechtold over de gedoogcoalitie

'Ik kan mij niet voorstellen dat na ruim een uur schofferen en schelden het
kabinet de PVV nog gedoogt.' SP-leider Emile Roemer

'Ik snap wel dat de heer Cohen boos is. Weggezet worden als het poedeltje van
het kabinet, en het is nog waar ook. Hij levert zijn ziel en zaligheid in en
krijgt er niets voor terug.' De reactie van Geert Wilders op een boze uithaal
van Cohen, nadat die voor de zoveelste keer als 'schoothondje' van premier Rutte
werd weggezet

Van onze verslaggevers

Jan Hoedeman, Remco Meijer

Den Haag Minister-president Mark Rutte (VVD) moet vandaag voorafgaand aan de
tweede dag van de Algemene Politieke Beschouwingen afstand nemen van het gedrag
van zijn gedoogpartner Geert Wilders. Dit heeft SP-fractieleider Emile Roemer
woensdag geëist.

Volgens Roemer is 'een fatsoenlijk debat met Wilders onmogelijk'. Volgens hem is
niet de vraag of PVV-leider Wilders het kabinet gedoogt, maar of VVD en CDA nog
langer Wilders en zijn taalgebruik moeten gedogen.

Wilders wekte met zijn optreden brede verontwaardiging in de Tweede Kamer. Hij
noemde op de eerste dag van de politieke debatten die traditiegetrouw volgen op
Prinsjesdag moskeeën opnieuw 'haatpaleizen'. Hij presenteerde een
initiatiefwetsvoorstel voor een verbod op hoge minaretten.

Wilders verweet GroenLinks een 'strandpartij' te zijn, omdat de halve
GroenLinks-fractie in het zomerreces verstek liet gaan tijdens een ingelast
Europa-debat. Hij legde een verband tussen PvdA-Kamerlid Nebahat Albayrak en
haar nicht Nurten, die directeur is van het in opspraak geraakte Centraal Orgaan
Asielzoekers. PvdA-leider Job Cohen is volgens hem een 'mede-klungelaar' in
Europa.

Toen Wilders over Henk en Ingrid sprak, zijn achterban, 'die bij de PvdA
natuurlijk Ahmed en Fatimah heten', sprong Cohen uit zijn stoel, liep naar de
interruptiemicrofoon en zei: 'Nu heb ik er genoeg van.'

Rutte schudde al tijdens het debat zijn hoofd, ten teken dat hij niet op het
verzoek van Roemer ingaat. Nadat om half negen het debat was afgelopen, zei
Rutte: 'Ik zal Roemer uiteraard antwoord geven, maar ik ga hierover geen brief
schrijven of iets dergelijks. U hoort wel wat mijn reactie is.' Rutte
veroordeelde al eerder eens Wilders' term 'haatpaleizen'.

Vicepremier Maxime Verhagen (CDA) reageerde wel. 'Het woordgebruik verdient niet
de schoonheidsprijs. Als het bedoeld was als humor, heeft hij de plank flink
misgeslagen.'

CDA-fractieleider Sybrand van Haersma Buma voelde plaatsvervangende schaamte.
'Ik dacht op een gegeven moment: het is mooi geweest. Er kwam zo veel gekkigheid
en onzin uit Wilders, dat ik er genoeg van had. Het gaat hier wel over de
Miljoenennota van het kabinet. Wat me ook stak, was het hoongelach uit de
bankjes van de PVV. Al dit soort meningsverschillen zijn er reden voor geweest
te zeggen dat we niet met de PVV willen regeren.'

Cohen zei na afloop: 'Ik denk dat het goed is als Rutte hier wat van zegt.'

Commentaar Pagina 28

LOAD-DATE: September 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              81 of 200 DOCUMENTS



                                 de Volkskrant

                          22 september 2011 donderdag

Tiende TV recensie

BYLINE: Jean-Pierre Geelen

SECTION: V Media; Blz. 23

LENGTH: 546 woorden


wee amateurzangeressen die strijden in een aria uit Die Zauberflöte van Mozart,
met 'die ellendige F3-noot'. Op de achtergrond klinkt een orkestband. Zegt Tijl
Beckand, presentator van De tiende van Tijl (AVRO): 'Dat komt omdat wij geen
geld hebben voor een orkest. Meneer Wilders: als u kijkt: u kunt dit programma
zoveel beter maken.'

De tiende van Tijl is bijna een statement op zich. Een programma over klassieke
muziek, gemaakt voor 'wie houdt van klassieke muziek, en voor wie er niets vanaf
weet'. Ga er maar aan staan.

Het is gelukt. Eindelijk een op en top 'publiek' programma, prime time op
'jongerenzender' Nederland 3. Een vrucht uit de fruitmand van TV Lab van vorig
jaar, waar het opviel door aanpak en intentie. Een verademing. Met een beetje
geluk krijgen Henk en Ingrid er ook een glimp van mee, snappen ze er iets van en
zeuren ze eens niet over hun belastinggeld.

De kracht schuilt voor een groot deel in presentator Tijl Beckand. Als Lama en
lolbroek op RTL 4 heeft hij mij nooit weten te boeien. Maar als ambassadeur van
klassieke muziek spatten het plezier en de gedrevenheid ervan af. Muzikale man
met missie.

Zijn kunst: hij weet het voor velen 'zware' thema van klassieke muziek licht te
houden. Bij een foto van Stravinsky: 'Reclame voor Hans Anders? Nee, hij had
gewoon twee brillen op, ik weet ook niet waarom.' Na een muziekstuk over
revolutie: 'Laat ik het maar gewoon zeggen: ik vind dit geil.'

Tussendoor vertelt hij het verhaal achter bekende muziekstukken. Over Verdi die
zijn zoon verloor en nooit meer muziek wilde schrijven. Totdat hij het libretto
van Nabucco zag, 'vluchtgedachten met gouden vleugels'. Beckand vertelt het
zonder dat het ook maar een seconde Teleac wordt.

Hij laat stukjes zien en horen van R&B-zanger Robin Thicke, rapper A + en
Saturday Night Fever. Allemaal 'geleend' uit Beethovens Vijfde Symfonie.

De tiende van Tijl is ook muziek om naar te kijken. Tijl vaart met pianiste en
zangeres door de Leidse grachten, om te verhalen over de ontmoeting tussen
Mahler en Freud. Het plaatje wil ook wat, maar dat zit wel goed met pianiste
Iris Hond of, zoals woensdag, violiste Liza Ferschtman, die een razende sonate
van Eugène Ysaye speelde.

Alles natuurlijk in vliegende vaart, maar dat kennen we inmiddels. In DWDD mag
een bandje hooguit een minuut ten gehore brengen. Pianist Lang Lang speelde er
van de week een stukje Grieg. Mooi, maar toch vooral Kort Kort. Muziek op tv
buiten Jan Smit en de drie J's vergt ook moed: de statistieken van de erkende
kijkcijferlaboranten schijnen keer op keer uit te wijzen dat een deel van de
kijkers bij muziekmomenten wegzapt of naar het toilet gaat.

Hier en daar wordt wat veel water bij de wijn gedaan. Jamai die een aria zingt:
op het randje. In de eerste aflevering speelde gitarist Milos Karadaglic
Asturias van Isaac Albéniz. Gehalveerd. In de eerste aflevering wees Beckand een
zangeres als winnaar aan die hoorbaar naast de noten zat.

Zangeres Anneke van Giersbergen (The Gathering), zong de aria When I'm laid in
earth van Purcell. Bewonderenswaardig om de moed, maar ze was bepaald geen
Jessey Norman. Tijl Beckand vond het echter 'bloedstollend mooi'.

Het zij hem vergeven; we noemen het aanstekelijk enthousiasme. Een 10 voor Tijl.

'Laat ik het maar gewoon zeggen: ik vind dit geil'

LOAD-DATE: September 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              82 of 200 DOCUMENTS



                                 de Volkskrant

                          22 september 2011 donderdag

GEACHTE REDactie

BYLINE: Ton Speijer, Marcel Wichgers, . Nico van Eeden, Jacob Orlebeke, Roelof
Jan Minneboo, P. Karsdorp, Aerdenhout,

SECTION: Opinie en Debat; Blz. 31

LENGTH: 662 woorden


Loser

Met verbazing zag ik mezelf weggezet als een zielig geval, alleen omdat ik heb
gezegd dat ik er nooit van uitging een prijs te winnen in de Nationale Postcode
Loterij. (V, 21 september).

Het dan schrijnend te vinden dat ik mezelf ook na na de prijs een loser zou
voelen, vond ik zeer kwetsend. Ik was geen loser, ben geen loser en zal nooit
een loser zijn. Met mijn eigenwaarde is helemaal niks mis en ik sta positief in
het leven.

Tsjitske en ik wilden graag meewerken aan deze mailing omdat wij er het levende
bewijs van zijn dat je een grote prijs kunt winnen, al verwacht je dat van zijn
levensdagen niet. Niets meer en niets minder...

Ton Speijer,

Emmeloord

Vrouwen

Op de tribune van de Turkse voetbalclub Fenerbah«e mochten deze week bij een
wedstrijd uitsluitend vrouwen plaats nemen. Daarmee werden de mannen gestraft
die zich onlangs bij een wedstrijd misdroegen. Een perfecte oplossing, ook voor
Nederland. De sfeer op de tribunes zal ervan opknappen. En de spelers zullen het
vast niet vervelend vinden.

Marcel Wichgers, Zuidwolde

Griekenland

Fijn dat uw correspondent in deze barre tijden bij zijn verslagen uit het
geteisterde Griekenland ook de hoofdlijnen niet uit het oog verliest. Hij stelt
ons psychologe Rania Filindra voor, voordat hij haar aan het woord laat:
'Filandra 34, kort bruin haar, zwart-wit jurkje'. Dank daarvoor. (Ten eerste, 20
september).

Nico van Eeden, Dronten

FNV en democratie

Er zijn (ongeveer) 16 miljoen Nederlanders. Van hen werken er zo'n 8 miljoen en
zijn er zo'n 3 miljoen met pensioen. Van die 11 miljoen gepensioneerden plus
werkenden is 13 procent (1,4 miljoen) aangesloten bij de FNV.

En d  rvan is 60 procent (840 duizend FNV'ers) tegen het dezer dagen aangenomen
pensioenakkoord.

Anders gezegd: 7,8 procent van alle werkenden plus gepensioneerden is tegen de
nieuwe overeenkomst en aan 87 procent is nooit wat gevraagd. En dan zie ik nog
af van het feit dat van die 1,4 miljoen FNV-leden ruim driekwart niet
geãnteresseerd was in het afgeven van hun mening over het akkoord toen hun dat
gevraagd werd.

Vervolgens zijn er binnen de FNV kennelijk afspraken gemaakt over de weging van
de stemmen in de bondsraad van de verschillende deelbonden. Nu die langs
democratische weg overeengekomen spelregels tot een voor sommigen onwelgevallig
resultaat leiden, blijken er plots mensen die beginnen te klagen over gebrek aan
democratie. En dan te bedenken dat de Tweede Kamer die het ganse volk
vertegenwoordigt en niet slechts 78 procent  al vììr het pensioenakkoord had
gestemd.

Meneer van der Kolk, gaat u nog maar eens een cursusje 'democratie en
burgerschap' volgen, ongeacht de vraag of uw anti-akkoordstandpunt inhoudelijk
juist is of niet.

Jacob Orlebeke, Nieuwkoop

Troonrede

Wat een leuke troonrede: '...van migranten wordt verwacht dat zij in hun eigen
levensonderhoud voorzien en dat zij zich rekenschap geven van de wetten van ons
land en de waarden die ons binden'.

Goed dat nog even wordt vermeld dat buitenlanders zich aan de wet moeten houden.
Van nature zijn ze namelijk geneigd te gaan roven en moorden. Dat is natuurlijk
ook de reden dat ze naar Nederland komen. Henk en Ingrid plassen gelukkig altijd
netjes in de pot.

Roelof Jan Minneboo, Amsterdam

Gebonden hulp

Het artikel over gebonden hulp (Economie, 16 september) roept vragen op.
Frankrijk zou volgens de gepresenteerde tabel wereldkampioen gebonden hulp zijn,
gevolgd door Noorwegen en Nederland (na beleidswijziging). Maar wat is gebonden
hulp?

In de OESO geldt sinds jaar en dag dat gebonden hulp bestaat uit schenkingen en
(zachte) leningen die het hulpontvangende land moet besteden in het hulpgevende
land. Het is dus een voorwaarde of eis die de donor stelt aan de hulpontvanger.
Het gaat er niet om of de hulp uiteindelijk in het Westen wordt besteed, zoals
in het artikel gesteld wordt, maar of het hulpontvangende land de verplichting
heeft het in het donorland te besteden. De OESO-cijfers wijken daarom af van die
in het artikel.

P. Karsdorp, Aerdenhout, econoom

LOAD-DATE: September 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              83 of 200 DOCUMENTS



                                 de Volkskrant

                           21 september 2011 woensdag

'Wilders heeft geen letter van de Troonrede gezien';
reportage premier rutte ontvangt op prinsjesdag de pers in zijn torentje

BYLINE: Van onze verslaggever Martin Sommer

SECTION: Ten Eerste; Blz. 6

LENGTH: 896 woorden


Over Nederland wordt Mark Rutte bijkans lyrisch. Het land heeft
'onwaarschijnlijk veel kracht'. En het heeft plenty groeivermogen.

Van onze verslaggever

Martin Sommer

den haag Mick Jagger ontving vorige week een horde journalisten in het kleinste
kamertje van het Dorchester hotel. Hij heeft een nieuwe plaat. Mark Rutte
ontvangt op Prinsjesdag in het Torentje. Hij heeft een Miljoenennota en een
Troonrede.

De fotograaf mag niet mee, de ruimte is te klein. Acht journalisten van de
schrijvende Haagse pers, dat is inderdaad krap. Graag allemaal tegelijk komen,
en dan om de beurt een paar vragen, had de directeur van de
Rijksvoorlichtingsdienst gezegd. Hij zit er ook bij in het Torentje. Dat is tien
man. De premier laat nog op zich wachten. Vorige week was Mick Jagger ook niet
op tijd. Aan de overkant van de Hofvijver passeren wat dames in oranje
uitdossing. Dan stormt Mark Rutte binnen. 'Ha! Toch leuk om het hier opgevouwen
in dat kleine kantoortje te doen!'

Het is kwart over drie. Rutte heeft net een tv-optreden achter de rug. Hij moet
klokke vier weer weg. Naar een tv-optreden. Toen we buiten voor het dranghek
stonden te wachten, bromde een collega al: 'Zeker een goedmakertje, dat
groepsgesprek voor de losers van de krant.' Ideaal is het niet. Lang duurt het
ook niet. De premier krijgt wel iets van een celebrity, met zijn nieuwe
YouTube-filmpje na Twittervragen. Na het groepsgesprek klokt de collega 39
minuten en 3 seconden. Daartegenover staat dat Mark Rutte verschrikkelijk snel
kan praten. Hij geeft een aftrap voor het gesprek. Hij is sterk in zijn beelden.
De hardwerkende Nederlander komt maar één keer voorbij. De ijslaag onder de
Nederlandse economie moet worden versterkt. Diezelfde economie vergelijkt hij
met een bokser. Je moet kunnen incasseren. Maar je moet ook een klap kunnen
uitdelen. Die ijslaag moet dikker, en het vet moet van die bokser.

Van alsdan-vragen houdt Mark Rutte niet, maar dat wisten we al. Daar houdt geen
enkele politicus van. Journalisten wel. Rutte zegt: als het komende jaar
onverwacht slecht wordt, dan komen er extra bezuinigingen. Daar heeft ook Geert
Wilders voor getekend. De voorstellen die Wilders in deze krant deed: nog meer
geld terugvragen van Europa, ontwikkelingshulp extra korten, net als de omroep
en de kunsten, nee daar gaat Rutte niet op in. Dat zijn alsdanvragen. Natuurlijk
gaat Geert zijn huid duur verkopen! Dat zullen wij ook doen en het CDA ook.

'Ik ben zover niet'

Opgewekt pareert hij kritiek op de Miljoenennota en de Troonrede. Wat als de
internationale economie instort, waarom lezen wij daar niks over? Hij wil daar
niet in meegaan. 'Ik ben zover niet.' Het verwijt dat deze Troonrede weer een
boodschappenlijst van alle departementen is geworden, weerlegt hij met tomeloze
energie. Niet waar, echt niet waar! Er staan zoveel dingen niet in! De begroting
Verkeer van Melanie Schultz wordt niet genoemd. De woningmarkt ook niet! Het is
dit jaar geen Gamma-bestellijst!

Hij legt uit hoe zo'n Troonrede werkt. Die kan niet eindeloos analyseren. Daar
is hij niet voor! Een paar feiten. Kansen en klappen. Die bokser, daar gaat het
om. 18 miljard bezuinigen, afspraak is afspraak. En dat groeivermogen van
Nederland. Over Nederland wordt hij bijkans lyrisch. Het heeft 'onderliggend
ongelooflijk veel kracht'. Dan 'onwaarschijnlijk veel kracht'. Het gaat om de
krachtige kleine overheid, plus de sectoren die je echt nodig hebt. Onderwijs,
sociale zekerheid, zorg en veiligheid. Dat is de kern. En Wilders heeft van de
Troonrede 'geen letter gezien'. Die is van CDA en VVD. Er staan dingen in over
Kunduz, over pensioenen. 'Doen we niet met Geert!'

Wat hij van de complimenten vindt die hij van zijn Vlaamse partijgenoot Guy
Verhofstadt kreeg voor zijn Europa-gezinde voorstel voor een speciale
eurocommissaris? Guy is een prachtige kerel! 'Ontzettend lief dat hij mij
complimenten geeft.' Maar Mark Rutte wordt wel moe van dat indelen in eurofielen
en eurosceptici. Europa is 'een pragmatisch project'. Dat ons zeer veel welvaart
oplevert. Dat heeft niks met ideologie te maken. Dat is een euro-realistische
pragmatische koers.

Stapeling van bezuinigingen

De journalist in de stoel direct naast de premier is nogal vasthoudend. Die
stapeling van bezuinigingen waar lagere inkomens de dupe van zijn, wat zegt u
daar dan van? Mensen die hun PGB kwijtraken, hogere zorgpremie betalen en minder
woontoeslag krijgen? Rutte repliceert handig. Volgens De Telegraaf is hij bezig
met nivelleren, en volgens die hardnekkige reporter legt hij de rekening bij de
lagere inkomens. 'Dat kan niet allebei tegelijk waar zijn! Ik leg de rekening
niet bij de hardwerkende Nederlander, niet bij de hogere, niet bij de lagere
inkomens!' 'En de mensen die op het Malieveld staan te demonstreren, die
respecteer ik natuurlijk volledig!'

De collega, nog niet tevreden: maar er gaat toch driehonderd miljoen van het PGB
af? Of honderd? Ligt u daar dan niet wakker van? De premier grijpt hem nu bij de
arm. 'Nee lieverd! Daar bezuinig ik niet op!' Volgt een barrage van cijfers.
Mark Rutte is van zijn fauteuil opgesprongen. De sessie is afgelopen. Na 39
minuten 3 seconden. Hij roept nog: 'Was het wat?' en ook: 'Hé, leuk!' Weg is de
premier. Het journaille verdoofd achterlatend.

Ik leg de rekening niet bij de hardwerkende Nederlander, niet bij de hogere,
niet bij de lagere inkomens! Mark Rutte Minister-president van Nederland

LOAD-DATE: September 20, 2011

LANGUAGE: DUTCH; NEDERLANDS

GRAPHIC: Op de eerste rij in de Ridderzaal: de ministers Donner (Binnenlandse
Zaken), Opstelten (Veiligheid en Justitie), Verhagen (Economische Zaken) en
rechts premier Rutte. Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              84 of 200 DOCUMENTS



                                 de Volkskrant

                           20 september 2011 dinsdag

China heeft buik vol van arrogante rijkeluiskinderen

BYLINE: Van onze correspondent Hans Moleman

SECTION: Ten Eerste; Blz. 8

LENGTH: 682 woorden


Van onze correspondent

Hans Moleman

SHANGHAI Toen de 15-jarige Li Tianyi uit zijn gepimpte BMW stapte om samen met
zijn vriend Su Nan (18) twee argeloze medeweggebruikers in elkaar te slaan,
dacht het tweetal geen moment dat ze er last door zouden krijgen. Het liep
anders.

'Wie durft de politie te bellen?!', schreeuwde het duo tegen omstanders die
getuige waren van het incident dat zich vorige week afspeelde in een buitenwijk
van Peking. Li, zoon van generaal-majoor Li Shuangjiang, China's meest befaamde
militaire zanger en specialist in oude revolutionaire liederen, besefte
kennelijk niet dat je tegenwoordig sneller tegen de lamp loopt. Je bent niet
altijd meer onaantastbaar omdat je vader een 'hoge' is in de partij, het leger
of de politie.

Al ben je een kind van China's geprivilegieerde partijkaste, het risico is reëel
dat je wandaden via een smartphone op het internet aan de grote klok worden
gehangen. Op Weibo, de Chinese variant van Twitter, zoemde dus al snel de
verontwaardiging rond over Li en Su. Zelfs de staatsmedia zwegen niet.

Er heerst grote afkeer van de arrogante 'tweede generatie rijken', zoals de
zoontjes en dochters van de Chinese elite worden genoemd. De betrokken jongens
waren dan ook ver over de streep gegaan: ze reden in auto's zonder kenteken en
Li had als minderjarige geen rijbewijs. Maar het ergste was de meedogenloze
mishandeling: minutenlang sloegen de jongens in op een man en vrouw die naar het
oordeel van de twee te langzaam een inrit indraaiden. Het kind van het echtpaar
zat op de achterbank, totaal overstuur.

De affaire is in enkele dagen een nationaal schandaal geworden. Talloze Chinezen
hebben hun woede over het wangedrag van het kroost van de partij-elite
geventileerd op sites als Weibo. De generaal-zanger heeft inmiddels in tranen
het volk om vergiffenis gevraagd. 'Ik heb mijn zoon niet goed opgevoed. Ik heb
zo'n spijt', zei Li senior. Want hoe kwam de 15-jarige aan een peperdure BMW?
Die kreeg hij van zijn vader.

Het versterkt de indruk van veel Chinezen dat de partijelite bestaat uit
gewetenloze graaiers die het gewone volk liefst als voetveeg behandelen.
Autoritair bestuurd China, dat in naam een 'socialistische markteconomie' is,
kent een van de grootste kloven tussen arm en rijk in de wereld. De meeste
rijkdom is in handen van een kleine elite die tot de kern van het communistische
partijapparaat behoort of daar goede banden mee onderhoudt.

Vooral leiders van leger en politie gedragen zich graag alsof ze boven de wet
zijn verheven. 'Dat is geen geheim', aldus een jurist in Shanghai. 'Als je ziet
hoe de dure auto's met het rode legerkenteken in het dagelijkse verkeer iedereen
opzij drukken, dan weet je hoe die lieden zich verder gedragen. Ze weten zich
beschermd door hun positie, niemand durfde hen ooit aan te pakken.'

Het leger waartoe ook de zogeheten bewapende politie behoort, een
honderdduizenden manschappen tellende anti-oproereenheid geldt als het meest
ondoorzichtige machtsblok in de Chinese samenleving. De krijgsmacht heeft grote
politieke en economische macht, met honderden bedrijven die er rechtstreeks of
indirect aan gelieerd zijn. Zo kunnen tal van officieren, in weerwil van hun
bescheiden nominaal legersalaris, leven als miljonairs.

Voor de staatsmedia is het verboden hierover te schrijven, tenzij van
regeringswege een enkele keer een zondebok wordt geofferd. Dat overkwam enkele
jaren terug een Chinese admiraal die verzoop in een beerput van corruptie en
concubines.

De meeste Chinezen hebben het machtsmisbruik in de loop der jaren leren
accepteren, onder het motto 'we zijn machteloos'. Maar de apathie lijkt af te
nemen, vooral dankzij Weibo, de Twitterkloon die in anderhalf jaar meer dan 150
miljoen gebruikers kreeg en lastig te censureren valt. Vorig jaar was er een
soortgelijk schandaal, waarbij het zoontje van een politiechef op de campus van
een universiteit een jonge vrouw doodreed, terwijl hij dronken achter het stuur
van een prijzige auto zat. Ook deze partijtelg daagde toeschouwers uit door uit
te roepen: 'Mijn vader is Li Gang'. Het is nu een gevleugelde kreet op Weibo.

LOAD-DATE: September 19, 2011

LANGUAGE: DUTCH; NEDERLANDS

GRAPHIC: Boven: De BMW waarmee de minderjarige Li, zoon van een partijbons,
rondreed. Midden: De vrouw die door Li werd geslagen. Onder: de vader van Li,
die zich publiekelijk excuseerde voor het gedrag van zijn zoon. Foto's China
Daily

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              85 of 200 DOCUMENTS



                                 de Volkskrant

                           20 september 2011 dinsdag

Gedoogconstructie wreekt zich nu;
analyse de grenzen van een minderheidskabinet

BYLINE: Martin Sommer

SECTION: Ten Eerste; Blz. 7

LENGTH: 1086 woorden


Nu het erom gaat spannen, slaagt premier Rutte er niet in te overtuigen. De
gedoogconstructie begint zich te wreken. En de gelegenheidsakkoorden met de
oppositie helpen ook al niet.

Een jaar of wat geleden hadden we in Nederland nog het spoorboekje. Destijds
liepen de emoties hoog op, omdat de NS er maar zelden in slaagde een trein op
tijd te laten rijden. Toen er weer eens een nieuwe druk van het spoorboekje
verscheen, werd dit door een geestige journalist besproken in de boekenbijlage
van zijn krant. In de afdeling fictie.

Je kunt je afvragen of de gebeurtenissen dezer dagen in politiek Den Haag niet
ook thuishoren in de afdeling fictie. Een regering die denkt vijf dagen te
kunnen zwijgen na verschijning van het belangrijkste politieke stuk van het
jaar, dat kan alleen in een regentendroom. Dan volgen de ouderwetse
koopkrachtplaatjes. Alleenstaande met kinderen gaat er in 2012 een kwart procent
(!) op achteruit. Beheersing en controle, is de suggestie. Dit zijn de kleine
sprookjes, die we kennen van voorgaande jaren. Nu hangt ons een knoert van een
Europese crisis boven het hoofd. Schitterend die computermodellen over
koopkrachtplaatjes. Er zal tijdens de Algemene Beschouwingen driftig over
gedebatteerd worden. Maar 'de onzekerheden en risico's (zijn) aanzienlijk en
allerminst onder controle', aldus de Raad van State in zijn reactie op de
Miljoenennota. Die Griekse crisis kan volgende week al komen. Of volgende maand.
Maar dan liggen de zaken huiveringwekkend anders. En dan zou een slagvaardige
regering wel aardig zijn.

Eensgezind idee

Slagvaardigheid begint met het uitdragen van een eensgezind idee. En dat is er
niet, tussen het kabinet en gedoogpartner Geert Wilders. De inleiding van de
Miljoenennota over de eurocrisis is heel helder. Nederland profiteert in hoge
mate van de Europese vrije markt. En het bestaan van de euro heeft een forse
bijdrage geleverd aan de Nederlandse welvaart. Zozeer wordt onze afhankelijkheid
van Europa onderstreept, dat Wilders sprak van een 'eurofiel stuk'. Maar waar is
de conclusie? Nergens staat dat de euro koste wat kost moet worden gesteund. Of
wat een Grieks failliet ons kan gaan kosten, zoals Wilders had gevraagd.
Logisch, want hierover bestaat tweespalt tussen regering en gedoger.

De schokproef

Minister De Jager heeft iets naar buiten gebracht over mogelijke scenario's (de
schokproef): bij een crisis duikelen de aandelen en de huizenprijzen. Maar de
tastbare gevolgen van een Grieks failliet in de portemonnee van Henk en Ingrid
blijven in de brandkast van Financiën. Politici moeten over Griekenland 'hun kop
houden', aldus eurocommissaris Kroes. Begrijpelijk, maar wel strijdig met het
wezen van het parlement: de zaken bespreken. Zo verkeren we in een fictionele
tweetrapsraket. Geen idee over de nabije toekomst en we gaan er ook nog niet
over spreken. Kassa voor Geert Wilders dus, zoals we zullen merken bij de
Algemene Beschouwingen. En bepaald niet leuk voor het kabinet.

Rutte blijft koersen op 18 miljard bezuinigingen. Dat is waar hij voor heeft
getekend met CDA en PVV. En de toon is geruststellend. 'Voortvarende en
koersvaste aanpak.' Hij kan niet anders, zijn manoeuvreerruimte is nul. Heel wat
alarmerender teksten vallen er te lezen in het commentaar van de al genoemde
Raad van State, hoogste adviesorgaan van de regering. De Raad mag elk jaar over
de Miljoenennota een wijs woord spreken, net als het CPB met zijn Macro
Economische Verkenning. Bij het CPB blijft de ellende nog abstract (mogelijk 5
miljard extra bezuinigen). De Raad van State gooit een reeks concrete nare
kwesties op, onder de noemer: Nederland leeft boven zijn stand.

Snijdende kritiek

We moeten ons afvragen wat essentiële overheidsdiensten zijn. Niet wat er
allemaal moet worden behouden is de kwestie, maar waar de komende jaren echt
niet kan worden gesneden. De Raad meent dat de Miljoenennota 'onvoldoende blijk
geeft van de ernst van de situatie'. Hij heeft snijdende kritiek op het
'overheidsbeslag' op de samenleving dat de afgelopen decennia is ontstaan. Dat
is dus het tegendeel van de vaak veronderstelde terugtredende overheid.
Momenteel ontvangt 61 procent van de Nederlanders zorgtoeslag. Als het zo
doorgaat is dat in 2040 81 procent. Een bijdrage in de kinderopvang krijg je nu
met een inkomen tot 170.000 euro. De AWBZ (25 miljard) is totaal uit de hand
gelopen. Enzovoort. Over de hypotheekrente-aftrek: 'De overheid moet stoppen met
het overstimuleren van schulden door bedrijfsleven en burgers, hoe pijnlijk
ook.'

De overheid moet iets doen, maar hoe? Laten we het vorige kabinet, met de beste
vijanden CDA en PvdA, niet idealiseren. Ook niet erg voortvarend. Maar deze
gedoogconstructie lijkt het nog minder. En ook de door Rutte monter
gepresenteerde meerderheden met de oppositie, helpen niet echt. Na Kunduz en de
pensioenen is het patroon helder.

De regering wil een stap nemen waar Wilders niets in ziet. De oppositie is het
eigenlijk met de minister eens, maar wil haar huid duur verkopen. Nerveus
overleg achter de schermen volgt. Cohen of Sap willen geen grote gedoger zijn,
maar hoe je het wendt of keert: ze regeren op zo'n moment mee. Gedetailleerde
concessies worden geëist en gedaan géén militaire taken in Kunduz, ingewikkelde
compensatieregelingen voor de bouwvakkers via werkbonussen en
levensloopregelingen. Men komt eruit maar zoekt meteen de egelstellingen weer
op. Het moet wel regering tegen oppositie blijven. De charme daarvan is dat de
kwestie openlijk in het parlement wordt uitgevochten. Het nadeel blijkt nu: de
overeenkomst wordt al heel snel verschillend geduid. Er ontstaat geen
gemeenschappelijke stootkracht. De minister van Defensie laat zich ontvallen dat
het toch een militaire missie is. Zijn collega van Sociale Zaken zal volhouden
dat er vier miljard op de pensioenen is bezuinigd. De PvdA zal het ontkennen,
aangezien er een heleboel is uitgesleept voor de zware beroepen. Ze moet wel,
gezien de woede in de achterban over het heulen met de vijand.

Al bij al is het beeld na een jaar gedoogkabinet dat van een dodelijke
omhelzing. Van de regeringspartijen met de PVV, en van de dezelfde
regeringspartijen met de oppositie. Een heldere boodschap aan de bevolking is in
deze constellatie te veel gevraagd.

Opmerkelijk: uit een enquête van het onderzoeksbureau Motivaction blijkt dat de
Nederlander best begrijpt dat hij de komende tijd zelf dingen ter hand zal
moeten nemen die voorheen op het bordje van de overheid lagen. Wie durft met
opgeheven hoofd en met overtuiging het slechte nieuws te brengen?

LOAD-DATE: September 19, 2011

LANGUAGE: DUTCH; NEDERLANDS

GRAPHIC: Oefening maandag op het strand van Scheveningen, pal voor het Kurhaus,
met de paarden die de Gouden Koets vandaag op Prinsjesdag moeten begeleiden.
Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              86 of 200 DOCUMENTS



                                 de Volkskrant

                           20 september 2011 dinsdag

Beschouwingen

SECTION: Ten Eerste; Blz. 2

LENGTH: 585 woorden


Vandaag is het Prinsjesdag en morgen beginnen de Algemene Beschouwingen. Het
hoogtepunt van het parlementaire jaar, de premier versus de fractievoorzitters,
over de hoofdlijnen van het beleid. Het zijn de toogdagen van onze democratie.
Althans, dat was zo.

De Algemene Beschouwingen waren altijd al mooi politiek theater. Vanwege de
gecompliceerde politieke driehoekjes tussen fractieleiders van oppositiepartijen
en coalitie en de premier. Het is schaken, razendsnel schakelen van aanval naar
verdediging, schijnboksen en prikstoten, aaien en bijten, vriendelijk glimlachen
met de dolk onder het colbert.

Maar dit jaar wordt het pas echt interessant.

In de eerste plaats omdat geen van de deelnemers aan het debat weet hoe de
wereld er volgende week vrijdag zal uitzien. De ongewisse situatie rond de euro
en de dreigende recessie zorgden ervoor dat het uitlekken van de Miljoenennota
eigenlijk irrelevant was. Zij was toch al achterhaald. Waarschijnlijk was het
lekken zelfs een bewuste actie, om de ambtenaren die erop hadden zitten zweten
een plezier te doen. Donderdag hadden de plannen nog iets van urgentie, vandaag
weet iedereen dat de berekeningen al niet meer kloppen en dat Hare Majesteit de
krant van gisteren zit voor te lezen.

Gisteren betekent tegenwoordig een andere wereld. Nostalgie ging ooit over jaren
her, nu over vorige week maandag.

Ambtenaren van Financiën hebben uitgerekend dat een ongecontroleerd
faillissement van Griekenland ons 80 miljard euro gaat kosten. Dan heb je het
wel over iets anders dan 1 procent koopkrachtverlies.

En dat is dan iets dat we nog wél weten, ongeveer. Het kan gewoon niet meer, een
Miljoenennota voor het komende parlementaire jaar. Dat was vroeger. We zullen
het van week tot week moeten bekijken, met elke eerste dinsdag van de week een
korte troonrede, onder voorbehoud.

De Algemene Beschouwingen van deze week zijn een heikele onderneming. De
fractieleiders zullen de zaken metafysisch moeten benaderen: hun enige zekerheid
is dat alles onzeker is. Benieuwd hoe het debat daarover zich zal ontplooien.

Wat de Beschouwingen ook diffuus maakt, is de hoge vlucht die het denken namens
andere partijen heeft genomen. De Volkskrant opende zaterdag met de kop 'Kabinet
voldoet niet aan voorwaarde van Wilders'. In het stuk verklaarde Gerard Schouw
(D66) dat minister Leers zijn belofte aan Geert Wilders om de immigratie fors te
beperken niet nakomt. Dit werd bevestigd door Tofik Dibi (GroenLinks) en Hans
Spekman (PvdA): Leers bleef schandalig in gebreke.

Je zou zeggen: mooi, en laat het aan Wilders zelf over zulke constateringen te
doen. Maar daar heeft Geert dus geen tijd voor. Hij is te druk met de PvdA,
volgens hem de echte gedoogpartij, die daarvoor veel te weinig terugkrijgt. Iets
wat Job Cohen zelf zou kunnen vaststellen, ware het niet dat hij zich momenteel
intensief verdiept in de beloften van de PVV aan Henk en Ingrid en hoe
schandalig weinig daarvan terechtkomt.

Dus de Algemene Beschouwingen gaan nergens over, behalve over de
onvoorspelbaarheid van het bestaan en de plannen die we zouden uitvoeren wanneer
er nog iets van zekerheid bestond, wat helaas niet zo is.

Verder moet je bij elke spreker scherp in de gaten houden of hij in de politieke
mist het woord voert namens zijn eigen partij (vermoedelijk niet) of dat hij
zich opstelt als de buikspreekpop van een vermaledijde tegenstander, om zodoende
verwarring en onenigheid te zaaien (zeer waarschijnlijk).

Ik wil er geen minuut van missen.

Miljoenen-nota was voor het uitlekken al achter-haald

LOAD-DATE: September 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              87 of 200 DOCUMENTS



                                 de Volkskrant

                           19 september 2011 maandag

BYLINE: Rob Streevelaar, Bjørn van den Boom, A.G. Heikema, Rien van der Laan,

SECTION: Opinie en Debat; Blz. 23

LENGTH: 1003 woorden


Linkse hobby

De Miljoenennota is uitgelekt: er moet nog meer bezuinigd worden. In de
Volkskrant (Ten eerste, 16 september) lezen wij dat u, meneer Wilders, opnieuw
niet kiest voor 'bezuinigen op Henk en Ingrid, maar op linkse hobby's als
ontwikkelingshulp, de publieke omroep en kunst en cultuur. De gewone man heeft
al genoeg voor de kiezen gekregen'.

Stoere taal, meneer Wilders. Maar u vergist zich. Bij onze concerten, in de
grote zaal van het Concertgebouw Amsterdam, zít de 'gewone man': de verpleegster
uit Amstelveen, de lerares uit Diemen en de politieagent uit Amsterdam-Noord.
Mensen die, zo blijkt uit onze jaarlijkse telefonische enquête, steeds vaker
noodgedwongen afhaken nu de prijs voor een kaartje in vijf jaar is gestegen van
26 euro tot 48 euro.

Het Nederlands Philharmonisch Orkest bezuinigt. Met nog minder subsidie moeten
wij onze succesvolle concerten staken voor gehandicapte kinderen, bejaarden in
verzorgingstehuizen, in ziekenhuizen en voor schoolklassen. De moeder van Henk
is niet langer welkom in het Concertgebouw bij ons gratis concert vlak voor
Kerst, speciaal voor mensen die normaal gesproken de deur niet uitkomen.

De vader van Ingrid mist onze optredens in het buurtcentrum, een welkome
afleiding waar de meeste omwonenden nog lang over napraten; zie de reacties op
onze website. En voor de kinderen van Henk en Ingrid blijft het Concertgebouw
een plek waar ze nooit binnen zullen komen. Dat is voortaan alleen nog weggelegd
voor kinderen op dure scholen en voor concertbezoekers die zich een kaartje van
100 euro kunnen veroorloven. Vertelt u eens, wat is er nu eigenlijk links aan
deze hobby?

Meneer Wilders, dat u wilt bezuinigen op kunst en cultuur is uw goed recht, maar
wees eerlijk voor Henk en Ingrid en besef dat u ook uw achterban met deze
bezuinigingen een voorziening en een stuk plezier afneemt.

En stopt u alstublieft de cultuursector als 'linkse hobby' te betitelen.

Rob Streevelaar, Amsterdam,

directeur Nederlands Philharmonisch Orkest

Nationale Koppen

Het was een speerpunt in het regeerakkoord: 'rek en ruimte' zoeken in de
beklemmende Europese natuurwetgeving en verzwarende, niet door Europa vereiste
'nationale koppen' opsporen en schrappen uit onze nationale wetgeving. Op 14
september stuurde staatssecretaris Bleker zijn lang verwachte evaluatie van het
natuurbeleid naar de Tweede Kamer.

De Volkskrant vatte die brief samen met de kop: 'Bleker wil Europees
natuurbeleid terugschroeven' (Binnenland, 15 september). Daarmee bevestigt de
krant het beeld van een daadkrachtige staatssecretaris die eindelijk eens orde
op zaken stelt en laat zich aldus zand in de ogen strooien. Met een
tienpuntenplan wil de staatssecretaris 'meer balans' brengen in het Natura
2000-beleid. In ronkende taal worden tien onderdelen benoemd die aangepast
zullen worden, zodat er meer ruimte ontstaat voor economische activiteiten zoals
de 'planning van wegen of een windmolenpark'.

Het staat allemaal in schril contrast met bijlage zes, het spannendste onderdeel
van de evaluatie, waarin vijf onafhankelijke hoogleraren Blekers voornemens
interpreteren.

Die hoogleraren constateren dat 'de Nederlandse implementatie van Natura 2000 (
) geen nationale koppen (kent)' en dat Nederland bij de uitwerking van het
natuurbeleid 'niet verder is gegaan dan waartoe Europa ons land verplicht'.

Bij de uitwerking van het natuurbeleid is Nederland niet 'het braafste jongetje
in de klas', maar eerder een van de luiste. 'Zo staat Nederland bijna onderaan
in de rangorde waar het gaat om het percentage land dat is aangemeld onder de
Habitatrichtlijn'.

Om gezichtsverlies te voorkomen, presenteert de staatssecretaris nu tien
voorstellen die grotendeels neerkomen op boekhoudkundige aanpassingen (niet in
het ene gebied, maar in het andere gebied; niet nu, maar over een aantal jaren).
Bleker wijst niet één wettelijke bepaling of regeling aan in de Nederlandse
Natura 2000-vertaling die daadwerkelijk verwijderd kan worden.

Met evenveel recht had hij zijn huidige elf pagina's tellende brief kunnen
vervangen door een kort kattebelletje: ons natuurbeleid deugt. De Volkskrant mag
best iets kritischer zijn bij het interpreteren van Blekers beleidsmatige
reclamefolders.

Bjørn van den Boom, Utrecht

Vitale gepensioneerden

Met enige ergernis las ik het artikel over doorwerken na je 65ste. Om mij heen
kijkend, zie ik veel vitale gepensioneerden, die nog prima in staat zijn om te
werken en ik kan mij voorstellen dat zij geen zin hebben om achter de geraniums
te gaan zitten. Het gaat echter ook over een groep mensen van de
'mazzelgeneratie'. Ze mochten eindeloos studeren, kregen alle mogelijkheden om
carrière te maken, de waarde van hun onroerend goed steeg als vanzelfsprekend en
er werd keurig door de werkgever bijgedragen aan de pensioenregelingen.

Dit lijken mij goede redenen om iets terug te doen naar de maatschappij in de
vorm van vrijwilligerswerk. Er wordt links en rechts bezuinigd op zorg, cultuur
en bijvoorbeeld vluchtelingenwerk en willen we een leefbare samenleving houden,
dan zal de inzet van vrijwilligers onontbeerlijk zijn.

Als vrijwilliger doe je ook sociale contacten op, moet je ook op een afgesproken
tijd ergens verschijnen en is er vaak veel ruimte voor flexibiliteit. Bovendien
zijn de mogelijkheden zo uiteenlopend, dat er vaak een 'baan' is die aansluit op
jouw interesses, capaciteiten en ervaring. Op die manier neemt de gepensioneerde
niet de plaats in van jongere mensen die, om wat voor reden dan ook, momenteel
naast het arbeidsproces staan.

A.G. Heikema, Amsterdam

Sprookjes

Wie gelooft dat dit rechtse kabinet de komende jaren rechtvaardig gaat
nivelleren, gelooft sprookjes. Het meeste geld zal zoals altijd gehaald gaan
worden bij de middeninkomens (ja sorry Geert, bij Henk en Ingrid dus) want dit
levert per saldo het meeste op.

Hoge inkomens en vermogenden merken weinig of niets en kunnen hun luxe leventjes
blijven voortzetten en de lage inkomens worden ook weer grotendeels ontzien. Een
links kabinet had het nauwelijks beter kunnen doen.

Rien van der Laan, Nierop

LOAD-DATE: September 18, 2011

LANGUAGE: DUTCH; NEDERLANDS

GRAPHIC: Musici van het Nederlands Philharmonisch Orkest geven een optreden op
het metrostation Weesperplein in Amsterdam. Zo wil het orkest mensen aanspreken
die (nog) niet bekend zijn met klassieke muziek. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              88 of 200 DOCUMENTS



                                 de Volkskrant

                           19 september 2011 maandag

'Kabinetje pesten is vallen in eigen zwaard';
INTERVIEW PVDA-LEIDER JOB COHEN

BYLINE: Van onze verslaggever Remco Meijer

SECTION: Binnenland; Blz. 9

LENGTH: 978 woorden


PvdA-leider Job Cohen vindt zichzelf helemaal niet de 'Grote Gedoger' van het
kabinet. 'Wat heeft Wilders voor Henk en Ingrid gedaan?'

Van onze verslaggever

Remco Meijer

Den Haag Een grote demonstratie tegen het kabinetsbeleid gaat vandaag aan
Prinsjesdag vooraf. Maatschappelijke organisaties betogen tegen de 'sociale
afbraak' van Nederland. PvdA-leider Job Cohen sympathiseert met de
demonstranten. Hij opponeert later deze week tijdens de Algemene Politieke
Beschouwingen tegen het kabinet.

Was het voor u een dilemma kritiek te hebben op het kabinet en toch afgelopen
week voor het pensioenakkoord te stemmen?

'Even terug: dit past in ons programma. De AOW is een van de noodzakelijke grote
hervormingen. Geen gemakkelijke. We hebben daar binnen de partij een forse
discussie over gevoerd, maar we zijn ervan overtuigd dat we naar 67 moeten.
Anders ga je met de rug naar deze eeuw staan.

'Om dezelfde reden moet er ook een nationaal akkoord over de woningmarkt komen.
Rutte en zijn ministers zijn de laatste Nederlanders die nog vinden dat daar
niets hoeft te gebeuren. Je kan de staatschuld terugbrengen wat je wil, maar je
zult de economie niet versterken zonder grote hervormingen. Alleen kan dit
kabinet dat niet door zijn samenstelling.'

Nou, met de AOW dus kennelijk wel.

'Ja, maar alleen op onze voorwaarden. Mensen met lagere inkomens die lang hebben
gewerkt, kunnen op hun 65ste ophouden zónder dat ze daar veel voor moeten
opgeven. Dat begint zelfs nog eerder, met bijvoorbeeld mensen die op hun 61ste
hun baan kwijtraken. Door een overbruggingsregeling hoeven die niet eerst hun
huis op te eten voordat ze met pensioen kunnen gaan. En zo zijn er nog veel meer
punten geregeld.'

Wilders zei zaterdag in de Volkskrant dat de PvdA alleen wat kruimels heeft
gekregen.

'Noem het maar kruimels. Hoe durft-ie! Kruimels, voor zijn Henk en Ingrid? Wat
heeft hij gedaan? Helemaal niks! Terwijl alle voorwaarden die wij hadden,
gehonoreerd zijn in de gesprekken die we met Rutte en minister Kamp hebben
gevoerd. Daarom hoop ik dat de FNV vandaag zegt: zo kan het.'

U zei zaterdag op een partijraad dat Wilders de stekker eruit moet trekken, maar
op deze manier heeft het kabinet in feite toch twee gedogers?

'De gedogers zijn PVV en SGP.'

En niet de PvdA? Door mee te gaan in het Europadossier en de AOW faciliteert u
het kabinetsbeleid en bent u volgens Wilders de Grote Gedoger.

'Gedogen betekent dat je afspraken maakt met het kabinet en dat je in ruil
daarvoor zegt: ik zal het kabinet niet laten vallen. Dat doen wij juist niet,
sterker nog: hoe eerder ze weg zijn hoe beter. Maar als wij op dit punt niet mee
hadden gedaan, was het kabinet helemaal niet weggeweest. Dan waren ze
teruggevallen op het gedoogakkoord.

'Voor de euro idem dito, met een sterretje. De PVV zegt dat ze het op een aantal
dossiers fundamenteel met het kabinet oneens is, maar ze laat het wel zitten.
Ook nog eens op een moment dat de wereld in vergelijking tot vorig jaar totaal
is veranderd. Dit kabinet past met deze begroting helemaal niet bij de nieuwe
werkelijkheid.'

Waarom zou u het kabinet dan helpen in de eurocrisis?

'Die euro is zo belangrijk, dat gaat verder dan de vraag of je daarmee wel of
niet een kabinet steunt.'

Toch lastig als u tegelijk dit kabinet liefst morgen weg wilt hebben.

'Maar ik zie dit niet als het helpen van het kabinet. Hier moet gebeuren wat
goed is voor Nederland. Dat is mijn invalshoek. Als wij op dit punt alleen maar
aan 'kabinetje pesten' zouden doen, vallen we in ons eigen zwaard op een manier
die slecht is voor Nederland.'

Moet de PvdA in haar positiebepaling ook altijd rekening houden met toekomstig
meeregeren?

'Waartoe zijn wij op aard? Omdat wij ideeën hebben over een samenleving die ook
echt 'samen leven' is. Onze eigen denkbeelden staan altijd voorop. Laten we
vooral niet vergeten dat de eurocrisis voor een belangrijk deel een gevolg is
van de bankencrisis van twee jaar geleden, waarbij het kapitalisme totaal uit
zijn dak is gegaan. Dat kapitalisme moeten we beteugelen en dat kan alleen in
internationaal verband.'

Nederland teruggeven aan de Nederlanders is een heilloze voorstelling van zaken?

'Ja, een die ons enorm terugwerpt. Het is een valse profetie. Nederland is
verknoopt met Europa, of je het nu leuk vindt of niet.'

Vandaag is een grote demonstratie tegen het kabinetsbeleid. Eén slogan van de
betogers, 'Stop de stapeling', spreekt u in het bijzonder aan. Waarom?

'Het stapelen van bezuinigingsmaatregelen binnen een groep mensen die kwetsbaar
zijn, raakt aan het fundament van de samenleving. Het gaat niet alleen om mensen
die arm zijn of hulpbehoevend, nee, juist ook om mensen uit de middengroepen die
dolgraag een rol in de samenleving willen spelen. Dat kunnen ze ook, maar dan
hebben ze wel iets extra's nodig. Of het nou gaat om een Wajongere die graag wil
werken of iemand die een persoonsgebonden budget (pgb) heeft en dankzij dat pgb
kan functioneren.

'Mark Rutte heeft daar geen gevoel voor. Hij kijkt alleen maar naar de
staatschuld. De rest is eigen verantwoordelijkheid.'

Is die eigen verantwoordelijkheid niet belangrijk dan?

'Natuurlijk, maar er is meer dan dat. Dat stapelen is eigenlijk een dubbel
thema: het afknijpen van mensen en het verwaarlozen van de samenleving. Dat
raakt de Partij van de Arbeid in het hart.'

Dat is een aloud verschil in maatschappijbeeld. Hoe zou de PvdA bezuinigen?

'Hervormingen op de woning- en arbeidsmarkt zijn noodzakelijk. Wij hebben een
tegenbegroting gemaakt, waarin we laten zien dat bezuinigen op een heel andere
manier kan. Wat de arbeidsmark betreft, doen wij een voorstel om 10 duizend
extra banen te creëren. Met name voor mensen die al een jaar werkloos zijn. Dat
zijn vaak ouderen.

'Wij willen de werkgever een loonkostensubsidie van 7.500 euro bieden, waardoor
je iemand goedkoper aan het werk kan helpen.'

Dit kabinet past met deze begroting helemaal niet bij de nieuwe werkelijkheid

LOAD-DATE: September 18, 2011

LANGUAGE: DUTCH; NEDERLANDS

GRAPHIC: Job Cohen: 'Nederland is verknoopt met Europa, of je het nu leuk vindt
of niet.' Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              89 of 200 DOCUMENTS



                                 de Volkskrant

                           17 september 2011 zaterdag

Advocaten zijn pas duur

BYLINE: Diederik Wieman,

SECTION: Opinie en Debat; Blz. 35

LENGTH: 265 woorden


De Nederlandse Orde van Advocaten maakt zich zorgen. Ze vreest dat steeds minder
mensen naar de rechter stappen indien minister Opstelten de griffierechten flink
verhoogt (Binnenland, 15 september). Toegegeven: de beoogde verhoging is
aanzienlijk. De kosten gaan volgens de uitgelekte plannen van 71 naar 125 euro.
Dat is een stijging van bijna 75 procent. Maar of dat werkelijk de vrije toegang
belemmert?

Als de orde 125 euro veel vindt voor een gang naar de rechter, wat vindt ze dan
van de tarieven die een gemiddelde advocaat op de hoek rekent? Uurprijzen van
200 euro zijn doodnormaal onder de 'amices'. Dat is uiteraard exclusief 19
procent btw. En exclusief 'kantoorkosten', die blijkbaar niet uit dat uurtarief
betaald kunnen worden.

Even ter vergelijking: de medisch specialisten waar zoveel om te doen is, mogen
binnen een DBC (diagnose behandelcombinatie) 132 euro per uur in rekening
brengen. Daarvan betalen zij ook de praktijkgebonden kosten.

Met de tarieven die advocaten hanteren komt een beetje scheiden al snel uit op
5.000 euro en dan moet er echt niets bijzonders aan de hand zijn.

De Orde vindt dat de minister een financiële drempel opwerpt door maar liefst
125 euro voor rechterlijke dienstverlening te vragen. Ze vreest dat vooral de '
hardwerkende Nederlander' die net niet in aanmerking komt voor compensatie, de
dupe wordt. Ik denk echter dat torenhoge advocatenrekeningen eerder een gang
naar de rechter belemmeren dan vijf tientjes extra griffierecht.

Laat de advocaat een kwartiertje minder in rekening brengen, dan is het hele
probleem opgelost!

Diederik Wieman, Soest

LOAD-DATE: September 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              90 of 200 DOCUMENTS



                                 de Volkskrant

                           17 september 2011 zaterdag

'Henk en Ingrid hebben genoeg voor hun kiezen gehad';
interview PVV-leider geert wilders

BYLINE: Door Remco Meijer

SECTION: Ten Eerste; Blz. 7

LENGTH: 971 woorden


Voor Henk en Ingrid, de favoriete Nederlanders van Geert Wilders, is de
Miljoenennota een hard gelag. Hoe gaat Wilders hun de boodschap brengen? Door
Remco Meijer

Het was een hectische week in Den Haag. Uitgelekte Prinsjesdagstukken,
stemmingen tot diep in de nacht, onder meer over het pensioenakkoord waar
gedoogpartij PVV tegen is. PVV-leider Geert Wilders blikt terug en vooruit.

U hebt getekend voor 18 miljard euro aan bezuinigingen in het gedoogakkoord.
Hebt u ook meegepraat over de maatregelen die nu zijn aangekondigd?

'Ik heb mij hard gemaakt voor een pakket van 900 miljoen, bijna een miljard
zodat de koopkracht in afwijking van het gedoogakkoord nog wat verschuift. De
tweeverdieners Henk en Ingrid man werkt modaal, vrouw half modaal hebben minder
koopkrachtverlies dan de mensen die een paar ton per jaar op hun bankrekening
krijgen. Daarover heb ik met fractieleiders Stef Blok (VVD) en Sybrand van
Haersma Buma (CDA) gesproken. Het maakt het voor niemand een verhaal met een
plusje, maar we hebben wel de pijn wat kunnen verzachten.'

Verzachten?

'Minder in de min.'

Henk en Ingrid krijgen te maken met een stapeling van maatregelen: minder
kinderbijslag, minder huurtoeslag, bezuinigingen op zorgvoorzieningen. Dat
betekent toch fors minder koopkracht?

'Koopkrachtplaatjes zijn altijd gemiddelden waar niemand zich precies in
herkent. Er zal een groep mensen zijn bij wie het stapelt, absoluut. Maar ik
denk dat het kabinet heeft geprobeerd die groep zo veel mogelijk te beperken. Al
blijft het een pijnlijk verhaal en zegt het Centraal Planbureau (CPB) dat het
nog een aantal jaren pijnlijk blijft.'

Verdwijnen voor u, nu het zo om geld gaat, sociaal-culturele onderwerpen naar de
achtergrond?

'Economie is belangrijk, ik ben er de helft van mijn dag mee bezig. Maar ik
bewaak voor mijn kiezers scherp het gedoogakkoord. Kijk wat er vandaag door het
kabinet is gekomen op asiel- en immigratieterrein. Van eerder uitzetten tot een
boerkaverbod. Als Job Cohen aan de macht was geweest, hadden we een boerkapremie
gekregen.'

In de begroting van Gerd Leers staat dat de instroom van asielzoekers de komende
jaren gelijk blijft. Dan krijgt hij met u een probleem?

'De afspraak is een andere. Hij moet zijn doelstellingen halen.'

U had het in een eerste reactie over verantwoordelijkheid nemen. Is de PVV een
middenpartij aan het worden?

'U zult ons nooit kunnen vangen in een bepaalde term. Er is al zo veel genoemd.
Rechts. Conservatief. Door Rutte links. Utilitaristisch ooit. Ik weet niet wat
allemaal. Libertarisch. We zijn het allemaal en we zijn het allemaal niet.'

Wat is dan uw kompas?

'De identiteit van Nederland teruggeven aan de burger. Zorgen dat Nederland
Nederland blijft. Ons niet laten opgaan in een Europese moloch. En in de
dagelijkse politieke praktijk: het gedoogakkoord.'

Zijn extra bezuinigingen van 5 miljard voor u bespreekbaar?

'Dat is een heel moeilijke. Voorlopig is het niet aan de orde. Als het toch
nodig is, ga ik dat spel keihard spelen. Dan krijgen ze een zware dobber en ik
weet niet hoe dat gaat aflopen. Want Henk en Ingrid hebben genoeg voor hun
kiezen gehad. Dan zal er toch nog meer gehaald moeten worden bij Europa,
ontwikkelingshulp, publieke omroep en de subsidies op kunst en cultuur.'

Waarom steunt u een kabinet dat op pensioengebied dingen doet die u absoluut
niet wilt?

'Wij wisten dat. We hebben afgesproken dat de AOW-leeftijd naar 66 jaar gaat en
dat was al een concessie. Voor verdergaande maatregelen mochten VVD en CDA
draagvlak zoeken bij anderen. Heel onverstandig dat ze dat ook hebben gedaan.
Dat geldt ook voor het vreselijk eurofiele karakter van de Miljoenennota. Op
belangrijke onderwerpen zitten er melkwegstelsels tussen hun en ons. Wat de
pensioenen betreft: misschien kan jullie tekenaar Jos Collignon een keer een
mooie prent maken van Job Cohen als standbeeld, met daarop de tekst: Grote
Gedoger. Ik snap niet waarom Cohen dit doet. Hij krijgt er alleen wat kruimels
voor terug.'

Als zowel PVV als PvdA pilaren zijn onder het kabinet moet u Cohen misschien
dankbaar zijn.

'Ik ben hem helemaal niet dankbaar. Ik hoop dat hij op een gegeven moment zegt,
als het om Europa gaat: we doen het niet! Dan zal ik juichen.'

Ongeacht de positie van het kabinet?

'Op dit onderwerp is dat niet aan mij. Dan gaat er geen geld meer naar Europa en
zal ik hem daarvoor prijzen.'

U daagt Cohen uit het kabinet op de proef te stellen?

'Nee, het gaat mij om de inhoud. Ik daag hem uit geen steun te geven aan het
Europa-pakket.'

Dus ongeacht de consequenties?

'Wat mij betreft zijn er geen consequenties.'

In Denemarken kwam deze week de gedoogconstructie ten einde waaraan u zich heeft
gespiegeld. Hoe beoordeelt u dat?

'Heel jammer. Maar de verwachting was dat de Volkspartij van Pia KjNrsgaard
gigantisch zou verliezen en dat is niet gebeurd. Slechts 3 zetels. Dus ze is nog
steeds een heel belangrijke factor in de Deense politiek. Ze heeft bewezen dat
je op immigratiebeleid veel voor elkaar kunt krijgen. Dat je in Europa wel
degelijk regels kunt aanscherpen. Nu komen de socialisten aan de macht. Dat is
nooit goed nieuws. Nergens.'

Had u vicepremier willen zijn, zoals oud-informateur Ruud Lubbers in een deze
week gepubliceerd boek zegt?

'Ach, Lubbers. Ik heb niet zo veel met die man. Hij overhandigde me tijdens de
formatie nog een lange, persoonlijke brief waarop ik nooit heb gereageerd.'

Wat wilde hij?

'Allemaal dingen over immigratie. Ik heb het wel gelezen, maar ik was er weinig
van onder de indruk. Zo belerend. Misschien is hij boos dat ik niet heb
geantwoord en heeft hij daarom nu dit gezegd.'

In de praktijk bent u toch al vicepremier?

(Lacht.) 'We zullen zien wat de toekomst brengt. Als ik Kjaersgaard hoor zeggen:
we gaan lekker oppositie voeren, denk ik: leuk! Maar premier of vicepremier is
ook leuk. 2012 wordt het jaar van de waarheid.'

2012 wordt het jaar van de waarheid

LOAD-DATE: September 20, 2011

LANGUAGE: DUTCH; NEDERLANDS

GRAPHIC: Geert Wilders: 'Misschien kan jullie tekenaar Jos Collignon een keer
een mooie prent maken van Job Cohen als standbeeld, met daarop de tekst: Grote
Gedoger.' Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              91 of 200 DOCUMENTS



                                 de Volkskrant

                           16 september 2011 vrijdag

Kabinet waarschuwt: de crisis trekt aan niemand meer voorbij n De Jager: 'De
buffers zijn op' n PvdA: 'Geen antwoord op de problemen' n SP: 'Hard en kil';
Miljoenennota: Lange reeks bezuinigingen in aantocht

BYLINE: Van onze verslaggever Raoul du Pré

SECTION: Ten Eerste; Blz. 1

LENGTH: 604 woorden


Van onze verslaggever

Raoul du Pré

Den Haag Het kabinet waarschuwt de bevolking voor enkele zware en onzekere
jaren. Iedereen gaat de gevolgen van de aanhoudende economische tegenslag voelen
in zijn portemonnee. De koopkracht van consumenten daalt de komende drie jaar.
Een lange reeks bezuinigingen zal vrijwel iedereen raken. Loonstijgingen worden
in 2012 grotendeels tenietgedaan door een inflatie van 2 procent.

In zijn inleiding op de Miljoenennota 2012, die donderdag voortijdig uitlekte
door onoplettendheid bij het ministerie van Financiën, merkt minister De Jager
op dat de gevolgen van de kredietcrisis met omvallende banken en desastreuze
beurskoersen de afgelopen jaren vrijwel geheel zijn opgevangen door bedrijven en
de overheid. Burgers merkten er vooralsnog weinig van. 'De koopkracht steeg met
bijna 2 procent!', aldus De Jager, bijna verontwaardigd.

Die tijd is voorbij, zeker nu de staatsschuld in enkele jaren tijd is
geëxplodeerd, de zorguitgaven blijven stijgen en de nieuwe crisis, die rond de
euro, de schatkist opnieuw ernstig bedreigt. De gevolgen zijn merkbaar: het
overheidstekort loopt dit jaar op tot 4,2 procent, hoger dan waar het kabinet
tot nu toe op rekende. De daling van de werkloosheid stagneert op ongeveer 400
duizend werklozen. Donderdag lekte al uit dat het kabinet met het oog op de
eurocrisis en een eventuele recessie in de Verenigde Staten ook een 'zwart
scenario' achter de hand houdt. Dan zijn nog eens 5 miljard extra bezuinigingen
nodig, boven op de 18 miljard uit het regeer- en gedoogakkoord van VVD, CDA en
PVV.

De Jager: 'De buffers zijn op. We kunnen de rekening niet blijven doorschuiven
naar toekomstige generaties.' Dat is hij dan ook niet van plan. 'Duidelijk en
standvastig' gaat het kabinet, zo neemt het zich voor, het huishoudboekje van de
overheid op orde brengen. 2012 wordt het jaar waarin de vele saneringen uit het
regeer- en gedoogakkoord duidelijk voelbaar worden.

De reeks bezuinigingen is lang. Onder meer de kinderbijslag, de zorgtoeslag en
de huurtoeslag worden verlaagd, evenals de overheidsbijdrage aan de kosten van
de kinderopvang. Er wordt gesneden in het zorgpakket, in de persoonsgebonden
budgetten en in de hulp om werklozen aan een baan te helpen.

Middeninkomens leveren tot enkele tientjes per maand in. Het kabinet beklemtoont
dat het probeert de minima, ouderen, gehandicapten en chronisch zieken te
ontzien. Voor de bestrijding van hun koopkrachtverlies en uitbreiding van de
bijzondere bijstand wordt 190 miljoen euro uitgetrokken.

Job Cohen, leider van de grootste oppositiepartij PvdA, toonde zich niet onder
de indruk: 'Het kabinet geeft geen antwoord op de problemen waar we nu mee
zitten: de eurocrisis, de teruglopende begroting, de problemen in de economie (
). En de bezuinigingen komen terecht bij dezelfde mensen die het moeilijk
hebben.'

Andere oppositiepartijen zijn unaniem afkeurend. SP: 'Heel hard en kil.'
GroenLinks-fractieleider Sap: 'Het kabinet bezuinigt heel fors, maar krijgt toch
de begroting niet op orde. Het hele verhaal over orde op zaken blijkt Haagse
bluf.' En D66-leider Pechtold: 'Het lef voor passende oplossingen ontbreekt. Het
begrip hervorming komt zestien keer in de tekst voor, maar het werkwoord
hervormen ontbreekt.'

Gedoogpartner Geert Wilders erkent dat 'de gewone man' veel te verwerken krijgt,
hij is 'geschrokken' van de Miljoenennota. Extra bezuinigen acht hij nog niet
nodig. 'En als dat toch zou moeten dan kiezen we er niet voor te bezuinigen op
Henk en Ingrid, maar op linkse hobby's als ontwikkelingshulp, de publieke omroep
en kunst en cultuur. De gewone man heeft al genoeg voor de kiezen gekregen.'

LOAD-DATE: September 15, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              92 of 200 DOCUMENTS



                                 de Volkskrant

                           16 september 2011 vrijdag

Kabinet-Rutte nadert maximale spreidstand;
analyse Geert wilders gaat nieuwe bezuinigingen niet steunen

BYLINE: Ron Meerhof

SECTION: Ten Eerste; Blz. 5

LENGTH: 650 woorden


Crises kunnen een kabinet sterker maken. Verontwaardiging over kunstsubsidies,
gesputter in de media over het rechtse beleid en pogingen om te komen tot een
links front werkten het afgelopen jaar vooral als cement in de samenwerking
tussen Mark Rutte, Maxime Verhagen en Geert Wilders.

Uitdagingen van een geheel andere categorie dienen zich nu aan. De dreigende
escalatie van de eurocrisis en onzekerheid over de economische situatie in de
Verenigde Staten maken dat de Miljoenennota 2012 al vììr verschijnen goeddeels
achterhaald is.

In de Macro Economische Verkenningen van het Centraal Planbureau (CPB) wordt
rekening gehouden met een 'zwart scenario'. Daarin zou het begrotingstekort in
2012 oplopen tot maximaal 4,4 procent. In het regeerakkoord is afgesproken dat
in zo'n geval miljarden aan extra bezuinigingen nodig zijn.

Het zijn omstandigheden die een normaler kabinet boven zichzelf zou kunnen doen
uitstijgen. Maar dit is geen gewoon kabinet, maar een minderheidskabinet dat
ideologisch al op veel punten in de spreidstand staat.

De PVV heeft enorm ingeleverd op haar behoudend linkse economische programma,
door te tekenen voor 18 miljard aan bezuinigingen. Extra bezuinigingen zouden
vooral bij die achterban pijn doen.

Daartussendoor speelt Griekenland. De PVV heeft meermalen gezegd dat het kabinet
een probleem zou hebben als de leningen aan dat land niet 'tot op de laatste
eurocent' worden terugbetaald.

Formeel is er voorlopig ook geen sprake van directe schade van de europerikelen
voor de Nederlandse belastingbetaler. Het echec rond Griekenland staat
begrotingstechnisch 'buiten haken', zo legt minister De Jager van Financioen
steeds uit. Eventuele verliezen op het noodfonds belanden pas ruim n  de
zittingsperiode van dit kabinet in de nationale boekhouding.

Maar dat is de formele werkelijkheid. Er is nog een andere.

De kans dat Griekenland ergens de komende maanden omvalt, met alle gevolgen van
dien, wordt iedere dag groter. De kans dat ergens in het komende jaar de
regering extra bezuinigingen moet afkondigen, groeit evenzeer. Gaat Geert
Wilders dan aan Henk en Ingrid uitleggen dat die twee zaken niets met elkaar te
maken hebben? Gaat hij tekenen voor nieuwe bezuinigingen en die tegenover zijn
achterban verdedigen?

Binnen de coalitie maken ze zich daar weinig illusies over: neen. Eerder zal
Wilders de Griekse kwestie aangrijpen om zijn handen van alle bezuinigingen af
te trekken. Dat kan hij doen met argumenten die zijn achterban w©l begrijpt: hij
had immers steeds gewaarschuwd!

De uitwijkmogelijkheden voor het kabinet nemen intussen af. De bereidheid bij de
oppositie om het kabinet de helpende hand toe te steken, slinkt. Met grote
verbazing en bezorgdheid is in dat verband deze week gekeken naar de manoeuvres
van de PvdA rond het pensioenakkoord.

PvdA-leider Cohen dreigde aan de vooravond van een eventueel akkoord dat het
kabinet precies zal moeten doen wat zijn partij wil, anders zal hij nul op het
rekest geven. Dan wenden CDA en VVD zich maar tot hun gedoogpartner en mag
Wilders 'de stekker uit het kabinet trekken', zei hij.

In coalitiekringen werd er donderdag op gegokt dat de PvdA uiteindelijk wel zal
instemmen. Het pensioenakkoord is immers in lijn met de ideeoen van de PvdA
zelf. Tegenstemmen, zelfs ermee dreigen, is zeer riskant voor de PvdA.

Dat de PvdA er toch voor koos om publiekelijk luid te opponeren, werd in
coalitiekring uitgelegd als teken van grote onzekerheid en ongemak. De
sociaal-democraten zitten kennelijk wel erg klem tussen hun eigen achterban en
de concurrentie ter linkerzijde van de SP.

'Het moment dat ze een daad stellen, ook als ze daarmee indirect het kabinet
laten vallen, komt duidelijk dichterbij', zegt een veteraan uit het liberale
kamp. 'En de gang van zaken rond het pensioenakkoord maakt wel duidelijk dat de
inhoud daar niets mee te maken hoeft te hebben.'

Het zwartste scenario uit Miljoenennota komt snel dichterbij

LOAD-DATE: September 15, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              93 of 200 DOCUMENTS



                                 de Volkskrant

                          15 september 2011 donderdag

Protest in toga tegen duur recht

BYLINE: Van onze verslaggeefster Elsbeth Stoker

SECTION: Binnenland; Blz. 9

LENGTH: 363 woorden


Van onze verslaggeefster

Elsbeth Stoker

Amsterdam Veel mensen zullen de rechter mijden als de kosten om een proces aan
te spannen verder worden verhoogd. Zelfs als het zaken zijn waar ze veel belang
aan hechten, zoals letselschade of een omgangsregeling voor de kinderen na de
scheiding, worden ze afgeschrikt door de hoge kosten.

Dat blijkt uit een onderzoek van Synovate in opdracht van de Nederlandse Orde
van Advocaten. Volgens de onderzoekers blijkt dat gemiddeld eenderde van de
ondervraagden de gang naar de rechter niet meer zal maken. In het geval van het
terugvorderen van een nepfactuur, zal straks nog maar een op de vier
Nederlanders naar de rechter stappen. Nu is dat nog de helft. Bij een ruzie over
een omgangsregeling laat 20 procent extra het erbij zitten.

Minister Opstelten (Justitie) wil vanaf 2013 de zogenoemde griffierechten flink
verhogen. Hoe hoog de tarieven precies worden, zal in oktober bekend worden. Uit
de conceptplannen blijkt dat naar de kantonrechter gaan minimaal 125 euro gaat
kosten. Nu is dat nog 71 euro.

De advocaten vrezen dat door de tariefverhoging de rechtbank niet meer voor
iedereen toegankelijk is. Volgens Opstelten is die vrees onterecht. De
VVD-minister stelt dat de rechtbank voor iedereen toegankelijk blijft, omdat
mensen met een lager inkomen in aanmerking komen voor compensatie. Ook wijst hij
erop dat de gebruiker moet betalen, en niet alle belastingbetalers. 'Er zijn
inmiddels alternatieven voor de gang naar de rechter. Men kan bijvoorbeeld ook
kiezen voor mediation', aldus zijn voorlichter. Het plan moet 240 miljoen euro
per jaar opleveren.

'Er blijft altijd een groep die toch naar de rechter moet. Voor hen mag je de
gang naar de rechter niet blokkeren door een financiële drempel op te werpen',
aldus een woordvoerder van de Nederlandse Orde van Advocaten. Ze vreest vooral
dat de 'hardwerkende Nederlander' die net niet in aanmerking komt voor
compensatie de dupe wordt. 'Zij betalen ook voor de compensatie van de lagere
inkomensgroepen, en je betaalt dubbel als je verliest.' Ook vrezen de advocaten
dat veel mensen met een eenmanszaak niet meer achter onbetaalde rekeningen aan
zullen gaan, omdat het te duur wordt.

LOAD-DATE: September 14, 2011

LANGUAGE: DUTCH; NEDERLANDS

GRAPHIC: Advocaten in toga protesteerden gisteren in Den Haag tegen het
kabinetsvoornemen de griffierechten te verhogen. Foto Martijn Beekman / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              94 of 200 DOCUMENTS



                                 de Volkskrant

                           13 september 2011 dinsdag

'PVV breekt politieke beloftes' Analyse SP van stemgedrag Tweede Kamer

BYLINE: Van onze verslaggever Remco Meijer

SECTION: Binnenland; Blz. 11

LENGTH: 342 woorden


Van onze verslaggever

Remco Meijer

Den Haag De PVV lapt haar partijprogramma stelselmatig aan de laars om het
minderheidskabinet van VVD en CDA in het zadel te houden. Dat zegt het
wetenschappelijk bureau van de SP naar aanleiding van het stemgedrag van de PVV.
Geert Wilders zegt in een reactie dat de SP-publicatie die vandaag verschijnt
'een broddelwerkje' is.

Wilders is een 'veelpleger' als het gaat om het breken van politieke beloftes,
concludeert de SP op basis van een analyse van alle stemmingen in de Tweede
Kamer tussen januari en juli 2011. In het rapport staan 120 voorbeelden van
stemgedrag dat haaks zou staan op standpunten in het PVV-programma.

De SP erkent dat meeregeren in Nederland betekent dat een partij compromissen
moet sluiten en acht dat legitiem. Maar anders dan Wilders zegt, komt de PVV
lang niet altijd op voor de belangen van 'Henk en Ingrid'. 'Dat is geen mening,
dat is een vaststelling', aldus de SP-publicatie. 'Ze houden hun kiezers voor de
gek', zegt SP-senator en directeur van het wetenschappelijk bureau Arjan
Vliegenthart (32).

Zo geeft de PVV geen steun aan moties die betere regels stellen aan het
beloningsbeleid in de financiële sector en ook niet aan moties die de salarissen
van zorgmanagers limiteren. Vliegenthart: 'De PVV is ontstaan door rechts uit de
VVD te stappen, heeft een U-bocht naar de SP gemaakt en is nu terug op rechts.
Als je als kiezer SP-standpunten deelt en denkt die ook bij de PVV te vinden,
kom je bedrogen uit.'

Volgens Wilders zijn veel voorbeelden uit het rapport aantoonbaar onjuist. De SP
stelt dat beloften over het migratiebeleid 'niet kunnen worden waargemaakt' en
dat de PVV dat stilhoudt. Wilders: 'Het kabinetsbeleid leidt tot een zeer
substantiële daling van de immigratie van niet-westerse allochtonen, dus ook uit
moslimlanden, dus minder islamisering. Het is tijd om subsidies aan partijen te
stoppen, helemaal als er dit soort bagger uit zo'n belastinggeld verspillend,
zogenaamd wetenschappelijk bureautje komt.'

Anders dan belooft, komt de PVV niet op voor 'Henk en Ingrid'

LOAD-DATE: September 12, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              95 of 200 DOCUMENTS



                                 de Volkskrant

                           12 september 2011 maandag

BYLINE: Thomas von der Dunk Bert Brussen

SECTION: Opinie en Debat; Blz. 21

LENGTH: 687 woorden


Bij een kabinet onder leiding van Bolkestein zou een rechtse columnist zijn
vingers aflikken, stelt Bert Brussen. De politicus was zelfs in zijn politieke
hoogtijdagen een buitenbeentje, vindt Thomas von der Dunk.

Het komt niet vaak voor, maar ik zie mij dit keer dan toch genoodzaakt om
Bolkestein enigszins in bescherming te nemen. Enigszins. Je kunt veel van hem
zeggen, maar het valt niet te ontkennen dat hij soms de moed heeft om tegen de
tijdgeest in te gaan anders dan zijn tegenpool Hans Wiegel, die altijd volledig
op de Telegraaf-tijdgeest is meegedeind, en zich daarom bij het
onderbuikgedeelte van het Nederlandse volk, plus Joost Eerdmans, in zo'n grote
populariteit verheugen kan.

Bolkestein was derhalve zelfs in zijn politieke hoogtijdagen een buitenbeentje
in de VVD, die immers meer het karakter van een herensociëteit bezit dan van een
politieke partij. Bij zijn eigen partijgenoten was hij nooit echt populair. Hij
mag het dan vaak oneens zijn met overtuigde sociaal-democraten, hij kan wel met
ze in debat, omdat hij net als zij en inderdaad anders dan Rutte over
opvattingen beschikt die langer meegaan dan één dag.

Ik vermoed niet op grond van onderbuikgevoelens maar van hersenpan-analyse dat
hij inzake een vrijdenkersruimte of SGP-gedoogvoorwaarden zich in ieder geval
niet achter een zogenaamd gebrek aan aanbod zou hebben verscholen c.q. de
liberale dilemma's van het regeren bij de gratie Gods als onproblematisch zou
hebben weggegrijnsd.

Het is voor het niveau van het politieke debat in Nederland achteraf gezien
jammer dat de liberale ideoloog Bolkestein nooit tegenover de gepassioneerde
visionair Den Uyl heeft gestaan, maar tegenover de pragmaticus Kok, en dat Den
Uyl het indertijd als tegenstander met de eendimensionale Wiegel moest doen, aan
wiens brein al die jaren nooit enig origineel idee is ontsnapt.

Iets anders is natuurlijk de omzetting van een abstracte visie in concreet
beleid. Politici in ruste zijn altijd zeer goed in vernietigende kritiek, zie
ook Kohl jegens Merkel. Bolkestein zelf heeft regelmatig een punt gemaakt van
het problematische van een mogelijk EU-lidmaatschap van Turkije een opvatting
die ik met hem deel. Alleen hield hij als eurocommissaris op het cruciale moment
van de start van de toetredingsonderhandelingen wel net zijn mond.

Thomas von der Dunk

Zou Mark Rutte op zijn 78ste net zoveel wijsheden debiteren als Frits Bolkestein
dat nu doet? Ik zie het niet gebeuren met de kennis van nu over Rutte, maar ik
kan me daarentegen ook niet herinneren dat Bolkestein zulke wijsheden in petto
had toen hij nog in de Kamer zat.

Wat ik van hem de laatste dagen hoorde en dat hoorde ik uitsluitend omdat hij
een nieuw boekje wil verkopen, maar dat terzijde, grenst aan het geniale. Een
kabinet onder leiding van Bolkestein zou een kabinet zijn waar een beetje
rechtse columnist zijn vingers bij zou aflikken.

Neem nu het idee om niet op kunst- en cultuur te bezuinigen maar wel op
ontwikkelingssamenwerking. Simpel maar doeltreffend. Het geld komt dat niet meer
op de verkeerde plaatsen in de verkeerde zakken en de 'beschaving' in Nederland
gaat niet langer verloren.

De vraag is natuurlijk wel of men dan niet alsnog gaat vinden dat de
bezuinigingen 'de rancune van de PVV zijn' maar op rechts, juist op rechts, zou
men dik tevreden zijn. Zelfs Henk en Ingrid zullen moeten toegeven dat je van
het subsidiëren van kunst- en cultuur meer terugziet dan van het subsidiëren van
'ontwikkelingssamenwerking'. Alle Henk en Ingrid's die woonachtig zijn in
Dronten mogen dan wat mij betreft, maar wie ben ik, gratis naar Lowlands als
dank voor hun jaarlijkse 55.000 euro aan 'sponsoring'.

Wel vraag ik mij af, en misschien heeft Thomas daar een antwoord op: zou
Bolkestein, als het erop aankomt, ook bereid zijn de vrijdenkersruimte te
sluiten of stiekem toch geen werk maken van het verbod op godslastering,
bijvoorbeeld omdat een gedoogconstructie dat min of meer vereist? Persoonlijk
denk ik van niet maar dat is natuurlijk een onderbuikgevoel. En van
onderbuikgevoelens hoeft men zich in de democratie geen zak aan te trekken, zo
is meerdere malen gebleken.

Bert Brussen

LOAD-DATE: September 11, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              96 of 200 DOCUMENTS



                                 de Volkskrant

                           7 september 2011 woensdag

Plat Haags Beeldvorming;
Essay het Eenzijdige gezicht van politiek Den Haag

SECTION: V Opening; Blz. 2

LENGTH: 2076 woorden


Waarom zijn politici in Nederlands drama van bordkarton? De mooie verhalen zijn
er wel, maar blijven verborgen. Het zou goed zijn als politici deze vaker zelf
zouden vertellen, om de democratische cultuur te verrijken, betoogt Femke
Halsema.

In de slotscène van de Amerikaanse film The Contender houdt president Jackson
Evans een speech. Onder verwijzing naar Napoleon zegt hij: 'Om de macht te
krijgen moet je absolute kleinzieligheid aan de dag leggen, maar om macht uit te
oefenen moet je blijk geven van ware grootsheid. Zulke kleinzieligheid en zulke
grootsheid zie je maar zelden in één mens.'

Daaraan vooraf gaat een politiek drama waarin een vrouwelijke kandidaat voor het
vicepresidentschap door haar tegenstanders door het slijk wordt gehaald.
Verdenkingen van corruptie, verhalen van een seksorgie; weinig blijft haar
bespaard. The Contender volgt daarmee het vaste patroon van een politiek drama:
een relatieve buitenstaander bouwt met goede moed en zuivere idealen een
carrière op. Maar al snel komt hij (in dit geval zij) in aanraking met de
corrumperende werking van de macht. Wat te doen? Meebewegen, geleidelijk 'vuil
en vunzig' worden, of tegenstand bieden en heroïsch maar ook machteloos ten
onder gaan.

Hoe voorspelbaar dit ook klinkt, toch onderscheidt The Contender zich van veel
vergelijkbare films. Weinig is wat het lijkt, de vrouwelijke politicus is niet
enkel nobel, haar akelige tegenstanders hebben niet helemaal ongelijk en de
president die haar moet beschermen, twijfelt lang tussen kleinzieligheid en
grootsheid.

Voor schrijvers, scenaristen en regisseurs zijn machtsvorming en politiek
geliefde onderwerpen. Vooral de strijd en het lijden van het kwetsbare individu
dat vermalen dreigt te worden in de tandwielen van de politieke machine,
inspireert. Maar ook ijdelheid, gevoeligheid voor omkoping en vriendjespolitiek;
in een politieke omgeving floreert ons menselijk tekort en dat is dankbare
materie voor schrijvers.

Vooral in de Verenigde Staten heeft politiek drama de afgelopen eeuw een grote
vlucht genomen. Beginnend bij de beroemde film Mr Smith goes to Washington van
Frank Capra uit 1939, wordt in politieke films en boeken 'het menselijke en
politieke tekort' eindeloos onderzocht en verbeeld. Horend bij een land met een
jonge geschiedenis worden politieke gebeurtenissen nauwkeurig en met lust tot
verbeelding gedocumenteerd: denk aan All the presidents men, The Candidate, Wag
the dog en de vele afleveringen uit de superieure serie West Wing die een
vingerwijzing zijn naar echte gebeurtenissen.Veel Amerikaans politiek drama is
doortrokken van democratisch patriottisme, een grote trots op de eigen
democratische traditie, ook als deze, zoals tijdens de Watergate-affaire,
hapert.

Ook in Nederland zijn de afgelopen jaren een aantal politieke drama's
verschenen. Deels gaat het om gedramatiseerde, historische reconstructies zoals
in Retour Den Haag en Klem in de draaideur (gebaseerd op gelijknamige boeken),
en Den Uyl en de Lockheed-affaire. Deels gaat het om gefantaseerde vertellingen,
zoals in de boeken Wladiwostok! van P.F. Thomese en Het diner van Herman Koch,
in de series Mevrouw de Minister en Medea van Theo van Gogh, en recent in de
film Vox Populi van Eddy Terstall.

In deze bonte stoet van romans en verfilmingen is nauwelijks orde aan te
brengen. Soms gaat het om zuiver politiek drama, waarbij politieke strijd het
overheersende thema is (zoals in Mevrouw de Minister en in Vox Populi), soms om
een persoonlijk (liefdes)drama (zoals in Medea en Het diner) waarbij de
politieke entourage vooral dient als de leverancier van intriges.

Zoals in Amerikaans drama de democratische omgangsvormen nog wel eens
majestueuzer lijken dan ze in werkelijkheid zijn, zo lijdt Nederlands drama aan
het spiegelbeeldige euvel: politiek is zo plat als een dubbeltje.
Kleinzieligheid is op grote schaal voorhanden, grootsheid is geheel afwezig. Een
voorbeeld. In Wladiwostok! zegt de hoofdpersoon en politieke sjacheraar Fons
Nieuwenhuijs: 'Pas als het je allemaal niets meer kan schelen kun je als
politicus iets bereiken.'

In Nederlands drama is de politicus een man in een zwart pak die achterover
hangt op een bank op het Binnenhof en gemene zaak maakt met de Mephisto
(spindoctor) van dienst. In Medea wemelt het van deze akelige fluisterende
mannen, Mevrouw de Minister wordt door vergelijkbare mannen genadeloos
onderuitgehaald, net als naief 'meisje Sorgdrager' in Klem in de draaideur. In
Vox Populi is de mannelijke politicus weliswaar niet zo gemeen, maar compenseert
hij dat aardig met opportunisme.

Overigens zijn de mannelijke politici interessanter dan de vrouwen: met
uitzondering van de twee verdrietige vrouwen in Mevrouw de Minister en Klem in
de draaideur, zijn de vrouwen weliswaar oogverblindend mooi en niet ouder dan
23, maar liggen zij vrijwel alle tijd op hun rug. In Vox Populi en Medea bestaat
de politieke inbreng van vrouwen bijna geheel uit seks.

Opvallend is ook dat de taal die politici in Nederlands drama spreken
voornamelijk uit clichés bestaat: 'wie breekt betaalt', 'je bent eraan begonnen,
nu moet je het ook afmaken', 'je weet dat je niemand kan vertrouwen'. Terwijl
zij praten, zitten politici meestal in kamers die geleend lijken uit de winkel
van Jan des Bouvrie of een imitatie zijn van de rookkamer van een
studentencorps.

Nederlands politiek drama lijdt over het algemeen niet aan inhoudelijkheid.
Grote maatschappelijke problemen, lastige inhoudelijke dilemma's worden
weggedrukt door vette, persoonlijke vetes en intriges. Zelfs in de serieuze
verfilming van het conflict midden jaren negentig tussen de minister van
Justitie, Sorgdrager, en de top van het Openbaar Ministerie onder leiding van
Doctors van Leeuwen (Klem in de draaideur), overheerst een 'the beauty and the
beast'-achtige amourette tussen beide hoofdpersonen. In Medea en Het diner is
tot op het laatst onduidelijk wat politici eigenlijk voor de kost doen en
waarmee zij, behalve konkelfoezen, hun dagen vullen.

Deze beschrijving van Nederlands politiek drama is gechargeerd en doet onrecht
aan een uitgebalanceerde, inhoudelijke en dramatisch geslaagde televisieserie
als Den Uyl en de Lockheed-affaire. Net zoals er voor een kleiner publiek
geproduceerde toneelvoorstellingen zijn zoals De eeuw van mijn dochter
(geschreven door de dichter Ilja Pfeiffer) waarin de politiek geraffineerd wordt
verbeeld. Maar juweeltjes als deze laten onverlet dat uit de achtereenvolgende
consumptie van politieke romans, series en films een armoedig en eendimensionaal
beeld oprijst van de Nederlandse politieke cultuur.

Nu zou je schrijvers en scenaristen het verwijt van liefdeloos cynisme kunnen
maken omdat het bordkartonnen drama dat zij scheppen weinig inzicht biedt in een
veel ingewikkelder politieke werkelijkheid. Je zou een filmmaker als Eddy
Terstall het verwijt van naïviteit kunnen maken als zijn fictieve politieke
leider met overmacht de verkiezingen wint nadat hij één keer met 'de gewone man'
heeft gesproken en een aantal populistische oneliners van hem kopieert.

Maar zoals Amerikaans en Engels politiek drama de uitdrukking is van de
politieke cultuur en tradities, kaatst elk verwijt van platheid terug naar de
politieke elite die er de inspiratiebron van is. Heel simpel gesteld, als
politiek drama armetierig is, dan komt dat doordat politici weinig aanleiding
geven tot indrukwekkende verbeelding. Misschien omdat politici een
eendimensionaal beeld schetsen van hun vak en hun leven. Of omdat ze geen uitleg
geven over de keuzes die zij maken of duidelijk maken welke emoties en motieven
hun handelen begeleiden. Vooral dit laatste kenmerkt de Nederlandse politieke
cultuur en fnuikt de verbeelding ervan.

Nederland kent van oudsher geen personendemocratie. Politici zijn meestal trouwe
dienaren van partijen, programma's, fracties en coalities. Individuele moed, de
moed om alleen te staan en tegen de eigen groep in te gaan, is geen
hooggewaardeerde eigenschap. Discipline is dat wel. In de Nederlandse politiek
loopt het ook zelden goed af met de dwarse enkeling, zoveel laat de politieke
werdegang van Ab Klink wel zien. Daarbij bestaat het coalitiebestel van overleg
bij de gratie van een zekere geslotenheid. Hoogoplopend, inhoudelijk conflict is
goed voor het democratische debat en heerlijk voor schrijvers, maar slecht voor
het bestuurlijke compromis.

Die geslotenheid kan doorbroken worden door oud-politici die terugkijken op hun
politieke jaren en inzicht geven in de politieke beslissingen die ze hebben
genomen en de conflicten die ze hebben uitgevochten. Nu is zo'n vertrek in
sommige gevallen relatief omdat politici weliswaar Den Haag verlaten, maar via
bestuurlijke posities verbonden blijven met datzelfde gesloten politieke
establishment.

Bovendien is de animo gering. De Nederlandse politiek kent geen verhalende of
historiserende traditie. In de Verenigde Staten heeft elke zichzelf
respecterende politicus, als hij niet zelf schrijft, een biograaf in dienst die
zijn politieke levensloop vastlegt. Ministers en presidenten schrijven
biografieën om hun versie van de geschiedenis te geven en dikwijls doen zij dat
met ontwapenende eerlijkheid en kwetsbaarheid. In Nederland zijn schrijvende
politici op de vingers van een hand te tellen en als zij schrijven dan stoppen
zij er meestal mee als zij de politiek verlaten.

Is het erg dat de Nederlandse politiek geen verhalende traditie kent? Is het erg
dat de dramatische verbeelding van de Nederlandse politiek, ook als een gevolg
daarvan, armoedig is en meestal het niveau van de publieke vooroordelen niet
ontstijgt?

Op een schaal van 1 tot 10, waarop ook de honger in Afrika staat, is het niet
erg.

Maar toch.

In de Nederlandse politiek zitten veel prachtige verhalen verborgen: over grote
politieke conflicten over de oorlog in Irak, Afghanistan, over nooit tot stand
gekomen coalities, over coalities die er wel kwamen, maar aan onmin ten onder
gingen; over politieke koerswijzigingen en de onvrede die deze veroorzaakten;
over grote ontwrichtende machtsverschuivingen en over het al te menselijke leed
van publieke vernedering, van in de steek gelaten worden. Het zijn fraaie en
akelige verhalen. Het zou goed zijn als politici deze vaker zelf zouden
vertellen, om de democratische cultuur te verrijken en kunstenaars te inspireren
om de politiek te verbeelden.

In de laatste aflevering van Zomergasten zei de Belgische oud-premier
Verhofstadt: 'Fictie heeft mij meer waarheid laten zien dan non-fictie. Het gaf
mij een reëler beeld van de werkelijkheid.'

In politiek drama kan, beter dan in welke feitelijke beschouwing ook, de
werkelijkheid van politiek zichtbaar worden gemaakt: de machtsverleiding waaraan
politici bloot staan, hun principiële keuzes op sommige momenten, de afwezigheid
van moed op andere momenten. Politiek is in de kern de voortdurende worsteling
tussen kleinzieligheid en grootsheid: dat verdient drama.

P.S. Mocht u zich na lezing afvragen 'en?'. Ja, ik realiseer me dat dit betoog
verwachtingen wekt.

Nederlands politiek drama

Retour

Den Haag

1999

Driedelige dramaserie geïnspireerd op het gelijknamige dagboek van politicus Ed
van Thijn (gespeeld door Huub Stapel). Van Thijn moest als minister aftreden
vanwege de IRT-affaire, waarbij onder politietoezicht grote hoeveelheden drugs
werden verhandeld om een criminele bende te infiltreren.

Wladiwostok!

2007

Roman van P.F. Thomése over Fons Nieuwenhuijs, politiek adviseur en
communicatiestrateeg, die zijn vriend Hans Portielje probeert 'neer te zetten'
in de Haagse politiek.

Het diner

2009

Roman over een politicus wiens zoon de dood van een zwerver op zijn geweten
heeft. Het boek beschrijft de dilemma's rond het opbiechten van een uit jeugdige
onnozelheid gepleegde moord.

Klem in de

draaideur

2003

Deze televisiefilm maakt een reconstructie van het conflict tussen oud-minister
van Justitie Sorgdrager en procureur-generaal Arthur Docters van Leeuwen ten
tijde van het eerste paarse kabinet.

Den Uyl en de

affaire

Lockheed

2010

Minidrama over de politieke en persoonlijke worsteling van minister-president
Joop den Uyl, ten tijde van de Lockheed-affaire in 1976.

Binnenhof van binnenuit Femke Halsema was van 2002 tot 2010 politiek leider van
GroenLinks. Vorige week opende zij het academisch jaar van Faculteit der
Letteren aan de Rijksuniversiteit Groningen met de lezing Enge mensen: politici
in populaire verbeelding, hieronder in bewerkte vorm.

Als politiek drama armetierig is, dan komt dat doordat politici weinig
aanleiding geven tot indrukwekkende verbeelding

LOAD-DATE: September 6, 2011

LANGUAGE: DUTCH; NEDERLANDS

GRAPHIC:  Scène uit Den Uyl en de affaire Lockheed 2 Vox Populi 3 All the
presidents men 4 Den Uyl en de affaire Lockheed 5 The Contender 6 Retour Den
Haag 7 Yes Minister Foto Kippa 8 Nixon Foto Ralph Nelson 9 Vox Populi

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              97 of 200 DOCUMENTS



                                 de Volkskrant

                           3 september 2011 zaterdag

Eiland

SECTION: Het Vervolg; Blz. 2

LENGTH: 627 woorden


In Mogelijkheid van een eiland schrijft Michel Houellebecq: 'Het seksleven van
een man valt in twee fasen uiteen: de eerste waarin hij te vroeg klaarkomt, de
tweede waarin hij geen erectie meer kan krijgen.' Hij laat vermoedelijk bewust
een tussenfase weg, die beslist ook zijn droeve kantjes heeft, en waarin ook
onze premier zich moet bevinden.

We treffen Rutte aan een katheder. Op een foto die opvallend vaak wordt
afgedrukt, telkens als het over de schuldencrisis gaat, de wereld van markt en
strijd, de mogelijkheid van een eiland als onderpand voor Griekse steun.
Kennelijk vertelt de foto wat velen denken: hij weet het niet, begrijpt het
niet. De man die om zijn economenverstand is gekozen, vindt economie ineens erg
moeilijk.

Rutte duwt zich van het katheder weg het achterwerk wordt zo ver mogelijk naar
achteren gestoken, de rug is recht, het hoofd laag. Hij leunt niet, hij schuilt.
Vijftig miljard, soevereiniteit de man die als eerste de crisis zag aankomen,
wordt nu met zijn Europese collega's allerwegen als veroorzaker van een tweede
crisis aangemerkt.

Laatst vroeg een tijdschrift om een verhaal over de levensstijl van de premier.
Ik zag mezelf niet helemaal schadevrij in een privéleven speuren, en bedankte.
Even nog werd er tegengesputterd: jij ziet toch weleens wat?

Op een receptie zag ik kort geleden inderdaad een handig agentje zachtjes praten
met de premier, voordat hij met een fijn lachje de gelegenheid verliet.
Misschien is Rutte homo, dacht ik, en te christelijk om ernaar te leven, te bang
voor de carrière. Maar goed, het is onbelangrijk. Al bepaalt iemand zich tot de
kipfilet je schrijft zoiets niet op.

Op de foto heeft Rutte zijn handen aan beide zijden van de katheder geplaatst.
Hij steekt zijn vingers op en spreidt ze tot het uiterste uit. Het leven is
tafeltennis. Soms komen veel meer balletjes op je af dan je terug kunt slaan.
Rutte probeert ze niet eens meer terug te slaan, hij trekt vingers en
wenkbrauwen op en zegt: 'Ik weet niet. Wat staat er in de krant van morgen?'

In de krant van morgen dagblad De Pers staat dat Rutte zijn Vrijdenkersruimte
heeft gesloten, enkele jaren geleden luidruchtig ingericht als schuilplaats voor
bedreigde kunstenaars en verboden kunst. Nadat Rutte met de ouders van Theo van
Gogh op de foto was geweest, hebben we hem niet meer over uitingsvrijheid
gehoord.

Het is van dezelfde Houellebecqiaanse schraalheid als de strijd tegen de
seksualisering van de samenleving; een van de strijdsters probeert intussen
boeken te verkopen met op het omslag een mager vrouwenlichaam met designervagina
in witte onderbroek. Het is jammer, maar ze zijn al voorzien de strijd tegen
seksualisering is met de baarmoedermond beleden anders had ik nog wel een paar
geestverwante grietjes voor Rutte geweten; mocht hij die blieven, natuurlijk.

In de krant van morgen staat ook dat Rutte allerlei zaken inkomensafhankelijk
maakt. Er staat in dat hij de belastingen voor middeninkomens verhoogt, terwijl
die middenkomens nu juist op hem stemden omdat hij hen zo hartstochtelijk
beloofde het niet te doen.

Dit is natuurlijk erg schandelijk, maar ook wel weer leuk. Deze week zagen we de
hardwerkende Nederlanders op de snelweg uit de auto stappen en heel diep bukken
om enkele weggewaaide tientjes van het asfalt te rapen de ruggengraat van de
economie is buigzaam als een inkomensafhankelijke krentenbol achter een
katheder.

Rutte brengt zijn nachten voor een deel in het Catshuis door, onder een sprei
die nog persoonlijk door Balkenende is uitgekozen; boven zijn hoofd zweven
allemaal ingewikkelde sommen en vraagstukken. Iemand die goed kan rekenen, zal
zich moeten opofferen, al is het voor de euro. Voor ons is dit namelijk ook niet
leuk.

Op een receptie zag ik een agentje zachtjes praten met de premier

LOAD-DATE: September 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              98 of 200 DOCUMENTS



                                 de Volkskrant

                           3 september 2011 zaterdag

'Ik lig vaak lang te malen voordat de slaap komt';
interview minister Jan Kees de Jager van Financioen

BYLINE: Door Robert Giebels en Ron Meerhof

SECTION: Binnenland; Blz. 10

LENGTH: 1722 woorden


Bij zijn bed liggen altijd pen en papier, om de oplossingen op te schrijven die
hij 's nachts bedenkt. Want problemen genoeg voor minister Jan Kees de Jager van
Financioen. Door Robert Giebels en Ron Meerhof

Hij is nog nooit koortsig wakker geschrokken uit een nachtmerrie over omvallende
landen of banken. 'Maar ik lig vaak wel lang te malen voordat de slaap komt',
zegt CDA-minister van Financioen Jan Kees de Jager. 'Altijd pen en papier naast
mijn bed. En dan schrijf ik oplossingen voor problemen op om de volgende morgen
te bespreken met mijn thesaurier. Of ik ga mailen. Ik bel ze niet wakker. Dat ik
om vier uur 's nachts nog aan het werk ben, daar hoeven zij geen last van te
hebben.

Het verschil met vroeger had niet groter kunnen zijn, zegt hij. Vroeger, dat was
de tijd dat hij als ict-ondernemer een vermogen verdiende. Vroeger, dat was
micro-economie. Maar als staatssecretaris en vervolgens minister zag hij de
kredietcrisis in de VS overslaan naar Europa en overgaan in de Europese
schuldencrisis. Nu draait hij mee aan de knoppen van de macro-economie van alle
zeventien eurolanden tegelijk.

'Een groter verschil is niet denkbaar', zegt hij. 'Toch voel ik me nog steeds
ondernemer, want ik moet ontzettend veel beslissingen nemen. Alleen moet het
veel sneller en is de schaal v©©l groter.'

Als micro-ondernemer vond De Jager de euro vooral handig om zaken buiten
Nederland te doen. Weg was de onzekerheid of de buitenlandse munt net zoveel
waard was bij betaling als bij levering. 'Vooral de Italianen hadden er een
handje van hun lire ineens veel minder waard te laten worden. Zat je als
ondernemer mooi met de gebakken peren.'

Maar nu hij minister van Financioen is, heeft het pro-Europa virus De Jager
volledig in de greep. Sterker, de vaak voor eurosceptisch versleten
christen-democraat luidt de noodklok. Voor de euro en daarmee Europa. 'Nu, als
minister, is bij mij het besef erbij gekomen dat we op deze manier niet verder
kunnen.'

Wat er moet gebeuren is dit: 'We hebben een zeer afdwingbaar mechanisme nodig om
de komende tien, twintig, dertig jaar de euro te laten voortbestaan. Zonder
afdwingbaarheid van de regels wordt dat echt heel erg lastig.'

Oftewel: alle eurolanden moeten elkaar nu eens echt gaan straffen als hun
staatsschuld of het tekort op hun begroting te groot wordt. En dat straffen moet
als vanzelf gebeuren als objectieve maatstaven worden overschreden. De sancties
moeten niet de uitkomst zijn van politiek gekrakeel, want dan zijn alle landen
te lief voor elkaar. De regels en de straffen hebben ze al tien jaar geleden
afgesproken in het Stabiliteits- en Groeipact. Maar geen land dat zich eraan
houdt.

Waarom is dat zo moeilijk?

'Nederland heeft steeds gewaarschuwd dat het Stabiliteits- en Groeipact er op
papier weliswaar goed uitzag, maar dat het slecht te handhaven was. Nederland
kon dat zeggen, want we lopen voorop in het gezond maken van de begroting.
Andere landen hebben daar helaas steeds anders over gedacht. Deze crisis legt
v©©l meer dan de voorgaande jaren bloot dat het pact absoluut heeft gefaald als
het om dat handhaven gaat. Dat is enorm fout gegaan.

'Het ging vooral fout in 2003 toen Frankrijk en Duitsland onder luid protest van
Nederland afstand namen van het Stabiliteits- en Groeipact. Een heel belangrijk
moment. Het maakte dat landen die er nog veel slechter voor stonden dan
Duitsland en Frankrijk ook niet konden worden aangesproken. Landen zoals
Griekenland. Terwijl je daarvan al tien jaar geleden wist: dit loopt helemaal
mis. Dat land heeft op ©©n jaar na altijd een groter tekort gehad dan het pact
voorschreef.'

Uitgerekend dat land schieten we nu te hulp. Terwijl de stemming anti-Europees
is. Moet u op kousenvoeten te werk gaan?

'Nee, ik ga er soms vrij stevig in. Met name richting de PVV, die allerlei
dingen roept over Europa die volledig ingaan tegen mijn denkrichting. In het
begin werd er gezegd dat ik in Europa zo'n stevige koers voer, omdat ik de druk
van de PVV zou voelen. Die link is totale onzin. Want aan de PVV heb ik niks bij
deze voorstellen! Ik moet werken met een minderheidskabinet en als het om Europa
gaat, kan ik ook nog steun verwerven bij PvdA, D66, GroenLinks en ook de SGP. De
PVV zegt: wij zijn tegen nog ©©n cent naar dat soort landen, hoe supergoed dit
voorstel ook voor Nederlanders is.'

De PVV dreigt de gedoogsteun op te zeggen als Griekenland Nederland geld gaat
kosten.

'Maar voor de begroting, voor het uitgavenkader heeft de Griekse steun geen
gevolgen. Als die er wel zouden zijn, zou dat buiten dat uitgavenkader worden
geplaatst, precies zoals de steun aan de Nederlandse banken tijdens de
kredietcrisis. Overigens heeft de schatkist daar tot nu toe extra aan verdiend.
En dat geven we ook niet uit.'

Eventuele kosten van Griekenland plaatsen we buiten het uitgavenkader, zegt u.
Begrijpen Henk en Ingrid dit?

'Of het geld terugkomt, weet je natuurlijk nooit zeker. Griekenland is geen
ontwikkelingsland of een door oorlog getroffen land. Alleen van die landen, zo
blijkt uit de geschiedenis, krijg je niet alles terug. Maar het kan langer
duren. En risico's zijn er natuurlijk altijd.'

Dat is een aanknopingspunt voor de PVV.

'Nogmaals, op dit punt is de PVV een volledige oppositiepartij. Totaal.
Volstrekt. Ze zijn tegen alles wat we op dit onderwerp doen; dus het bewaken van
de financioele economische stabiliteit van de eurozone. Ik kan het niet meer
oneens zijn dan met de PVV, maar we zijn een kabinet van VVD en CDA. We zijn een
minderheidskabinet. Punt.'

Maar de sfeer die de PVV creoeert, beperkt uw manoeuvreerruimte. Hoe groter het
deel van het electoraat dat vindt dat u goed bezig bent, hoe meer armslag u
heeft. We zouden dus verwachten dat u op de PVV en op haar electoraat blijft
inpraten.

'Ik zeg geregeld tegen de PVV dat de consequentie van hun opstelling is dat
mensen, hun kiezers, bijvoorbeeld hun baan kunnen kwijt raken als het echt
misgaat. Als de PVV voor de belangen van zijn kiezers zou staan, dan moeten ze
dit pakket steunen. Dat blijf ik herhalen. Maar ik kan ze nergens toe dwingen.

'Vervolgens richt ik me op de oppositiepartijen die zich wel laten overtuigen
door argumenten. Wat mij betreft ligt het probleem van het anti-Europese
sentiment toch vooral in Europa. Want met het mandaat dat ik van het Nederlandse
parlement meekrijg, meer dan 100 zetels, kan ik prima uit de voeten. Die
meerderheid is ook voor de automatische sancties en de afdwingbare regels en al
die andere dingen die cruciaal zijn voor het voortbestaan van de euro.'

Daarover zegt VVD-europarlementarioer Hans van Baalen dat er een onafhankelijke
eurocommissaris moet komen om overtreding van de regels te sanctioneren.

'Interessant idee. Sterker, ik heb dat zelf ook al eens voorgesteld, in mei
2010. Nu ben ik ermee bezig omdat ik rond Prinsjesdag van de Kamer moet komen
met een visie over de handhaving van de regels en de automatische sancties en
dus ook zo'n echt onafhankelijke eurocommissaris. En ik heb het er komende week
over met mijn Duitse en Finse collega's.

'Dat handhaven van de regels is governance. Ik ben de minister die daarover het
afgelopen anderhalf jaar het meest heeft gesproken. Anderen spraken vooral over
het noodfonds. En over geld erbij. Ik zeg steeds: dat is geen panacee, het is
een pleister, een noodverband. Prima, heb je soms ook nodig als je gewond bent.
Maar de echte oplossing zit v©©l fundamenteler. Opvallend genoeg hebben de
zuidelijke landen, die zo graag dat noodfonds willen verhogen, daarmee de meeste
moeite. Ze hebben geen trek in die pro-Europese voorstellen van mij: strengere
handhaving van regels, automatische sancties en de onafhankelijke
eurocommissaris.'

Waarom noemt u dat zo nadrukkelijk pro-Europees?

'In de pers wordt mij een niet pro-Europese koers verweten. Het tegendeel is
waar. Het is niet pro-Europees om te denken: we vullen wel weer wat geld bij.
Daarmee creoeer je namelijk weer een nieuw probleem over een half jaar. Want de
financioele markten gaan alweer over een nieuwe prooi nadenken: wie is het
volgende land dat onder druk komt te staan?

'Ik vind het veel consequenter ©n pro-Europees om te zeggen dat we de handhaving
van de regels veel onafhankelijker moeten beleggen. En wel op een manier
waardoor je dat uit de politieke besluitvorming van de eurogroep of de Europese
top houdt.'

Maar dat mag dan weer niet het overdragen van soevereiniteit heten

'Omdat het dat niet ¥s. Zie het zo: de controle zijn we al kwijtgeraakt toen we
in de monetaire unie stapten. We hebben daar alleen nooit een nieuw
controlemechanisme voor in de plaats gekregen. Het gaat nu om het herwinnen van
macht die we tien, twaalf jaar geleden hebben overgegeven.

'Soevereiniteit is dat je zelf beslist op welke wijze je je begroting op orde
brengt. Maar iets anders is dat we met zijn allen hebben afgesproken dat het
tekort op die begroting niet onder een bepaalde grens mag komen.

'Destijds heeft men gefaald om dat te handhaven. Daar waren niet genoeg
mechanismen voor. Dat moet worden hersteld. Dat wil ik nieuwe bevoegdheden
noemen, maar ik zie geen bestaande bevoegdheden die ik nu heb als minister,
overgedragen worden naar Brussel.'

Dus u zegt: ik verlies niks, maar in Brussel krijgen ze er macht bij.

'Precies!'

U wilt uitstralen: Europa, doe het voor jezelf, in je eigen belang. Vroeger werd
Europa verkocht met heel wat meer idealisme, vanuit altruãstische argumenten.

'Nu trappen mensen daar niet meer in. Ikzelf vind als mens Europa als ideaal nog
steeds heel erg belangrijk. Dat gaat verder dan financioele en economische
stabiliteit. Het gaat om stabiliteit an sich, om vrede en veiligheid. Maar ik
wil ook laten zien dat je om financieel-economische redenen, puur voor het
belang van die euro, kunt opkomen. En dat dat inderdaad in ons eigen belang is.
Dat we nu meedoen aan reddingsoperaties en geld ter beschikking stellen via
garanties in noodfondsen, dat is heel sterk op ons eigenbelang gericht.

'De euroscepsis is voor een deel gezond verstand. Mensen willen zich niet meer
met een kluitje in het riet laten sturen zoals tien jaar geleden, met dat blije
Europa-verhaal. Maar het is voor een deel ook doorgeslagen cynisme. En
doorgeslagen achterdocht. Daar probeer ik als minister van Financioen wat aan te
doen.'

Mensen laten zich niet met een kluitje in het riet sturen

zoals tien jaar terug, met dat blije Europa-verhaal

De euroscepsis is voor een deel gezond verstand

LOAD-DATE: September 5, 2011

LANGUAGE: DUTCH; NEDERLANDS

GRAPHIC: Minister De Jager: 'Ikzelf vind als mens Europa als ideaal nog steeds
erg belangrijk.' Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              99 of 200 DOCUMENTS



                                 de Volkskrant

                           31 augustus 2011 woensdag

Column Evelien Tonkens Waar blijven Henk-Jan en Ilona?

BYLINE: Evelien Tonkens is bijzonder hoogleraar actief burgerschap.

SECTION: Opinie en Debat; Blz. 31

LENGTH: 740 woorden


Het is een prettig bijeffect van de crisis: het B-woord kan eindelijk hardop
worden uitgesproken. Zelfs de regeringspartij die belastinghaat tot
grondbeginsel heeft verklaard, gaat tot belastingverhoging over. We moeten
allemaal een tandje bijzetten, zal straks de teneur op Prinsjesdag zijn. Dat
zullen Henk en Ingrid ook wel begrijpen.

Helemaal niet! Daar begrijpen Henk en Ingrid geen snars van! Henk en Ingrid
worden gepakt! Geert houdt zich muisstil, terwijl de regering Henk en Ingrid de
crisis laat betalen. Ingrid geeft al jarenlang les op een middelbare school en
verdient daarmee 52.000 euro bruto per jaar. Henk brengt met zijn werk in de
bouw 49.000 binnen. Op dit moment geldt het hoogste tarief van 52 procent alleen
voor inkomens van meer dan 55.694. Nu de regering die grens wil verlagen, zul je
zien dat Henk en Ingrid ook in het hoogste tarief gaan vallen.

De armen en de rijken worden gespaard, over de ruggen van Henk en Ingrid. Waarom
zit Geert niet in de gordijnen? Waar is Geert als Henk en Ingrid hem nodig
hebben? Waarom worden zakkenvullers niet aangepakt? De bankiers, de hoge heren
en dames in Den Haag, Henk-Jan en Ilona uit Wassenaar: waarom worden die niet
hoger aangeslagen? Waarom weer de hardwerkende Nederlander die het veel minder
breed heeft, maar wel dit land draaiende houdt?

In Frankrijk en de Verenigde Staten bieden de rijken hun schatten spontaan aan.
Het begon twee weken geleden met de Amerikaanse miljardair Warren Buffett, die
het Amerikaanse Congres opriep de belastingen te verhogen voor iedereen die meer
dan 1 miljoen dollar per jaar verdient. Plus een extra verhoging voor inkomens
boven de 10 miljoen.

'Mijn vrienden en ik zijn lang genoeg vertroeteld door een miljardairvriendelijk
Congres', vindt Buffett. Buffett betaalde vorig jaar maar 17 procent van zijn
inkomen aan belastingen, terwijl zijn ondergeschikten gemiddeld 36 procent
betaalden. Aan die onrechtvaardigheid wil hij een eind maken.

Slecht voor de economie, die hogere belastingen? Welnee. In zijn zestig jaar
durende loopbaan is Buffett nog nooit een investeerder tegengekomen die zich
door belastingen laat tegenhouden. 'Mensen investeren om geld te verdienen,
potentiële belastingen schrikken hen niet af', aldus Buffett.

Ook de banengroei wordt er niet minder van: tussen 1980 en 2000 kwamen er in de
VS een miljoen banen bij. Daarna gingen de belastingen omlaag en de banengroei
ook. Het is tijd dat de regering de lasten van de crisis eerlijk gaat verdelen,
vindt Buffett.

Ook superrijke Fransen zijn aangestoken. Slechts 15 procent van hun inkomen gaat
naar de belastingen, aanzienlijk minder dan van andere Fransen. Zestien Franse
superrijken smeekten de regering meer belasting te mogen betalen. Ze willen iets
teruggeven aan de samenleving, uit solidariteit. En zo bijdragen aan het herstel
van de crisis.

Ook in Nederland betalen de rijken relatief minder belasting dan Henk en Ingrid,
en nu wil Rutte ze ook nog relatief rijker maken. Waar blijven Henk-Jan en Ilona
als dit land ze nodig heeft? Waar blijft het Verzet tegen Rijkenverrijking uit
Wassenaar en Blaricum? Waar blijven de actiegroepen Wassen maar, Blaren kom,
Lang genoeg vertroeteld, Pluk me, en Laat ons rijken de crisis betalen? Waarom
houden onze rijken zich muisstil, in tegenstelling tot hun Franse en Amerikaanse
soortgenoten?

Als de allerrijksten gaan praten over solidariteit, eerlijk delen en iets
teruggeven, dan zijn we getuige van een historische wending. Later zal dit in de
geschiedenisboekjes komen als een van de tekenen dat het neoliberalisme echt
over is. Het is ook een goed moment om korte metten te maken met het idee dat
hoge belastingen tot collectieve onvrede zouden leiden.

De Noren bijvoorbeeld betalen al veel belastingen, ook de rijken onder hen, maar
ze willen graag nog meer afdragen. Rond de 80 procent van de Noren wil graag dat
de overheid meer geld uitgeeft aan ouderenzorg, scholen en kinderopvang. Hoge
belastingen stemmen zo tevreden dat ze smaken naar meer. Slechts 3 procent van
de Noren is ontevreden over de publieke voorzieningen.

Hoog tijd dus voor hogere belastingen voor hogere inkomens. Gestaag oplopend tot
70 procent voor de echt hoge inkomens. Ik meld mij hierbij aan voor de (te
stichten) club van mensen die graag meer willen afdragen. Met 40 duizend
handtekeningen moet deze eis in de Tweede Kamer behandeld worden. Pluk ons!

www.vk.nl/evelien tonkens

Over de ruggen van Henk en Ingrid worden de rijken gespaard

LOAD-DATE: August 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              100 of 200 DOCUMENTS



                                 de Volkskrant

                            30 augustus 2011 dinsdag

Op kousenvoeten door Peking;
Boekenbeurs china Nederland is eregast

BYLINE: Van onze correspondent Hans Moleman

SECTION: Ten Eerste; Blz. 6

LENGTH: 1304 woorden


Nederland is deze week eregast op de internationale boekenbeurs van Peking. Ruim
20 Nederlandse auteurs, onder wie Kader Abdolah en Anna Enquist reisden naar
China. Omwille van de staatscensuur deden schrijvers en uitgevers, op
uitnodiging van Amnesty International, een oproep aan de delegatie om het belang
van het vrije woord tijdens het bezoek aan China te 'etaleren'.

Van onze correspondent

Hans Moleman

PEKING Wanneer een kleine veertig Nederlandse schrijvers en uitgevers
dinsdagavond aanschuiven bij de openingsavond van de Beijing International Book
Fair (BIBF), China's belangrijkste boekenbeurs, zal het hun aan weinig
ontbreken. Nederland is dit jaar 'Gast van Eer' in Peking: hartelijke
welkomstwoorden, gloedvolle toasts en mogelijk overvloedige maaltijden zijn in
aantocht.

Chinese gezagsdragers weten hoe ze gasten in de watten moeten leggen. 'Je wordt
gesmoord in welkomstrituelen', weet een Europese museumdirecteur die vorig jaar
zo'n officiële ontvangst in Shanghai meemaakte. 'Daar zit je dan, aan grote
ronde tafels, te drinken op de gezondheid en samenwerking met lieden die
kunstenaars kort houden.'

Zo werkt China: achter vriendelijke façades schuilt een immense bureaucratie die
tot taak heeft de boel in bedwang te houden. Dat geldt ook voor de kunsten: die
dienen opvoedend, constructief te zijn. Liever niet merkwaardig en zeker niet
gezagsondermijnend.

Peking heeft weinig op met ongewenste 'westerse' invloeden. Het levert zelfs
beperking op van het aantal buitenlandse tekenfilms op tv. De bewakers van het
Chinese cultuurgoed hebben er bijvoorbeeld moeite mee dat bij Tom & Jerry de
muizen de macht kunnen grijpen. Zoiets ondermijnt in jonge zieltjes het
traditionele besef dat een muis zijn plaats weet.

Cultureel beschadigde natie

Wie schrijver is, dient ook terdege rekening te houden met autoritair gezag. Hoe
dat gaat beschrijft Zha Jianying in Tide Players, een eerder dit jaar in het
Engels uitgebrachte bundel portretten van invloedrijke Chinezen. Zha staat zelf
als schrijfster met het ene been in Peking en het ander in New York. Dat geeft
haar een prettig open blik op de gebreken van het Chinese systeem.

Zo schetst ze Wang Meng, een oud-minister van Cultuur die in Peking geldt als
een van 's lands grootste schrijvers. In Tide Players komt hij naar voren als
een behendige overlever die goed weet om te gaan met eb en vloed in een
cultureel beschadigde natie, en iemand die zelf niet vies is van autoritair
gedrag.

China's cultuurmandarijnen staan erom bekend dat ze dwingelanden zijn, ook in
het buitenland. Het door Zha geschreven portret verhaalt wat twee jaar geleden
gebeurde op de internationale boekenbeurs van Frankfurt, waar China zelf
speciale gast was. De Duitsers hadden van Peking te horen gekregen dat
dissidente schrijvers geweerd dienden te worden. Toen enkele dwarsliggers toch
spraken op een forum over 'China en de wereld' liep de officiële Chinese
delegatie de zaal uit.

Wang Meng, ook in Frankfurt, deed er nog een schepje bovenop. Hij meldde zijn
Duitse gehoor dat de Chinese literatuur dezer dagen 'een hoogtepunt beleeft'. De
propaganda leverde hem hoon op. Een criticus vergeleek China's literaire
productie met veel van de andere spullen uit het land: 'Grote hoeveelheden, lage
prijs, geringe toegevoegde waarde, merkloos'.

Een populaire jonge blogger, Li Chengpeng, reeg de 76-jarige Wang zonder
mededogen aan het mes: 'De waarheid is dat de Chinese literatuur op het niveau
van Noord-Korea zit. De meeste boeken staan vol leugens en bedrog, veel
schrijvers leven van de staat. Wie China een natie van grote schrijvers wenst te
noemen, kan net zo goed claimen dat Zweden een grote schrijversnatie is omdat
daar het meeste bedrukte toiletpapier wordt gemaakt'.

Schipperen met censuur

Het is het grote ongemak van China's literaire biotoop: iedere schrijver weet
dat hij moet schipperen met de censuur. Daarbij bestaat er een patronagesysteem
dat als een klamme deken over de culturele sector heen ligt, bij schrijvers is
er een centrale rol voor de Chinese Bond van Schrijvers.

Dit staatsorgaan heeft afdelingen in elke provincie en grote stad en bestiert de
literaire prijzen. Anno 2011 is een aanzienlijk deel van China's schrijvers in
dienst bij de Bond, net als in de Mao-tijd. Het is een begeerde positie:
maandelijks een veilig salaris plus bijkomende sociale voorzieningen zoals een
staatsflat, medische verzekering en pensioengeld.

Het maakt creativiteit en eigenzinnigheid tot een bezigheid die met mate wordt
beoefend. Dat merken ook de buitenlandse gasten die uitnodigingen uit de Chinese
cultuursector aanvaarden. Dat zijn er de laatste jaren steeds meer, want China
wil graag de 'soft power' van zijn cultuur internationaal uitdragen. De
buitenwereld reageert vooral gewillig, want Chinese belangstelling staat
tegenwoordig voor groei en geld.

Het betekent wel dat je door een hoepel moet springen. Want vanzelfsprekend is
de Chinese Schrijversbond organisator van de BIBF, en de gastheren maken
bezoekers van tevoren duidelijk niet van politiek gevoelige verrassingen te
houden. Ook eregasten, of het nu schrijvers, academici of politici zijn, dienen
op kousenvoeten door Peking te gaan.

Henk Pröpper, de directeur van het Letterenfonds, formuleerde het in een
rondschrijven aan de leden van de delegatie zo: 'De investering die wij willen
doen is er een in duurzame contacten. Daarbij willen wij ons niet bezondigen aan
overdreven stoerheid.'

Hoe hij denkt over de stand van de Chinese letteren? De waarneming van Wang Meng
dat die op een hoogtepunt verkeren, deelt hij niet, maar een vergelijking met
Noord-Korea gaat ook te ver. Pröpper geeft de voorkeur aan de diplomatieke,
licht cryptische benadering: 'Een nawinter is maar een tijdelijke stilstand'.

Ai Weiwei: Peking is een voortdurende nachtmerrie

'Peking is een nachtmerrie, een voortdurende nachtmerrie. Het ergste is dat je
het justitieel apparaat niet kunt vertrouwen. Zonder dat vertrouwen wordt alles
vaag, als in een zandstorm'.

Ai Weiwei is terug van weggeweest. China's bekendste kunstenaar annex dissident
heeft voor het eerst weer uitgehaald naar de autoriteiten die hem eerder dit
jaar enkele maanden gevangen namen, formeel op verdenking van
belastingontduiking. De Chinese hoofdstad is een 'stad van geweld', waar gewone
burgers zuchten onder een corrupt en autoritair gezag, aldus Ai.

Zijn uithaal werd zondagavond geplaatst op de website van het weekblad Newsweek,
hoewel hij bij zijn vrijlating eind juni meldde een verbod te hebben gekregen om
met buitenlandse media te praten. Omdat hij voorwaardelijk op vrije voeten is,
loopt hij met de kritiek het risico weer te worden opgepakt.

Het salvo komt op een strategisch gekozen moment. Woensdag begin de boekenbeurs
van Peking. De Nederlandse delegatie heeft eerder het consigne gekregen politiek
gevoelige onderwerpen diplomatiek te mijden.

Ai beschuldigt de Chinese autoriteiten van massale corruptie. Ook het justitieel
systeem krijgt de volle laag, met name de wijze waarop hij lange tijd op een
onbekende plek werd vastgehouden, terwijl zijn familie en vrienden door de
autoriteiten in het onzekere werden gehouden.

Er zijn duizenden van dergelijke geheime detentiecentra in China, oorden waar je
zomaar rechteloos in kunt verdwijnen, aldus Ai. 'Je familie krijgt niets te
horen. Of je nu naar de rechtbank gaat, naar de politie of naar de president,
het kan ze niet schelen wat je lot is'.

Mentaal lijkt Ai zich voor te bereiden op een vertrek uit China, iets wat hij
eerder altijd afwees. 'Mensen zeggen tegen me 'Weiwei, verlaat dit land,
alsjeblieft'. Ik weet echt niet wat ik ga doen'. Als kunstenaar lijkt hij al
bezig afscheid te nemen: 'Geen enkel werk van mij vertegenwoordigt Peking. Het
Vogelnest, ik denk er nooit aan.' Het Vogelnest is het centrale stadion van de
Olympische Spelen van 2008, dat de kunstenaar hielp ontwerpen.

LOAD-DATE: August 29, 2011

LANGUAGE: DUTCH; NEDERLANDS

GRAPHIC: Tot de auteurs die in China verschijnen, behoren volgens het Nederlands
Letterenfonds Annie M. G. Schmidt, Kluun, Louis Couperus en non-fictie auteurs
als Joop Goudsblom, Tijs Goldschmidt en Jelto Drenth. Chinese uitgeverijen
hebben opvallend veel belangstelling voor kinderboeken. Nadat eerder de Jip en
Janneke-serie werd vertaald is nu het Pinkeltje-oeuvre van Dick Laan aan de
beurt. China is geen goudmijn voor de betreffende auteurs: de oplage is
bescheiden (tussen de vijf- en tienduizend exemplaren) en de royalty's miniem.
Ai Weiwei Foto Reuters

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              101 of 200 DOCUMENTS



                                 de Volkskrant

                            29 augustus 2011 maandag

Koopkrachtweken

SECTION: Ten Eerste; Blz. 2

LENGTH: 593 woorden


Dus het CDA heeft bewerkstelligd dat zielige mensen volgend jaar iets minder de
pineut zijn dan mensen met een fatsoenlijk betaalde baan. Dat beweerde althans
Ruth Peetoom, de CDA-voorzitter die dapper blijft glimlachen terwijl haar partij
het moeras in zakt, zaterdag in het radioprogramma Tros Kamerbreed.
CDA-ministers hebben zich in het kabinet tijdens de onderhandelingen over
bezuinigingen en de begroting voor 2012 'sterk gemaakt' voor koopkrachtbehoud
voor de minima, wist ze, ten koste van hogere inkomens. Dat past bij de
christen-democratie, aldus Peetoom: 'Solidariteit en rechtvaardigheid voor
kwetsbare mensen'.

Blij constateerde Peetoom dat 'dit kabinet nivelleert' iets wat een beetje
VVD'er jeuk zou moeten bezorgen. Maar van die klassieke, antibelasting-VVD'ers,
die je vroeger nog weleens zag, hoor je de laatste tijd heel weinig.

'CDA vocht voor koopkracht' kopten de persbureaus, maar buiten een aandoenlijk
gemeenteraadslid uit Zeeland dat trots 'Dáárom ben ik lid van het CDA!'
twitterde, gelooft hopelijk niemand die flauwekul.

Ten eerste vechten de ministers in de Trêveszaal helemaal nergens voor, maar
zitten ze bangig te sms'en met Geert Wilders om nederig te vragen of hij akkoord
is met hun voorstelletjes. En ten tweede gaan we er volgend jaar sowieso niet
zoveel op achteruit als Mark Rutte vrijdag beweerde. Toen was de boodschap dat
iedereen bezuinigingsgewijs moet bloeden, en dat de koopkracht tot wel 2 procent
zal dalen. Ik durf de voorspelling aan dat straks zal blijken dat dit reuze
meevalt.

Het is een beproefde strategie. Eerst doe je alsof het héél erg wordt.
Vervolgens laat je lekken dat je achter de schermen heldhaftig tracht te redden
wat er te redden valt. Tot slot maak je op Prinsjesdag bekend dat de toestand
weliswaar ernstig is, maar niet zo erg als aanvankelijk gevreesd. Resultaat:
iedereen blij.

In de tussentijd zal het koopkracht voor en koopkracht na zijn. Koopkracht is
een grappig begrip. Het is een gemiddelde waar individuen met zo'n grote
spreiding omheen dwarrelen, dat het over niemand gaat.

Dat weet iedereen al zolang er koopkrachtplaatjes zijn. Elk jaar rond deze tijd
mogen deskundigen in de media bomen over de betrekkelijkheid van
koopkrachtplaatjes. Dat ze nooit over u gaan, maar over een niet-bestaand
gemiddeld iemand. Dat ze de dynamiek in een mensenleven negeren: nu werkloos,
straks een baan, dan een baby. Dat er ook puntenwolken zijn, die de koopkracht
weergeven van tienduizenden echte huishoudens. Maar die dingen zien eruit alsof
iemand met kracht een pot saus tegen de muur kapot heeft geslagen en zie daar
maar eens politiek stemming mee te maken. Dus grijpt Den Haag terug op algemene
percentages die weinig zeggen, maar wel fijne soundbites opleveren. Ondertussen
gaat wel de belasting voor middeninkomens omhoog, ten gunste van de minima waar
het CDA zo voor gestreden heeft. Straks vallen ook mensen die iets minder dan
55.695 euro verdienen (hoeveel minder is onbekend) in de hoogste belastingschijf
van 52 procent. Het is een begrijpelijke ingreep: eenvoudig uit te voeren en
lucratief omdat het een grote groep betreft.

Maar het wordt buitengewoon vermakelijk om te zien hoe een VVD-premier waar
rechts de vingers bij zou aflikken, gaat uitleggen dat de hardwerkende
Nederlander meer belasting moet betalen, vanwege de nivellering. En hoe een
christenpartij die 'solidariteit en rechtvaardigheid' hoog in het vaandel voert,
gaat uitleggen waarom de rijken buiten schot blijven. Het worden weer heerlijke
koopkrachtweken.

We gaan er niet zoveel op achteruit als Rutte beweerde

LOAD-DATE: August 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              102 of 200 DOCUMENTS



                                 de Volkskrant

                           27 augustus 2011 zaterdag

De Belgen hebben een baksteen in hun maag

BYLINE: Dirk-Jan van Baar

SECTION: Boeken; Blz. 5

LENGTH: 1587 woorden


Geert van Istendael maakte een geactualiseerde, rijke gids waarin hij België
voor Nederlanders wil verklaren. Maar hoe zit dat toch met dat cordon sanitaire
tegen Filip Dewinter? Door Dirk-Jan van Baar

'Voor een Vlaming gold, geldt en zal gelden: eigen kot eerst.' Aldus Geert van
Istendael in Het Belgisch labyrint, dat na voor het eerst in 1989 te zijn
verschenen dit jaar een zeventiende en geheel herziene druk beleeft. Dat lijkt
misschien wat veel, maar onze zuiderburen hebben ook negen kabinetten-Martens
gehad, dus de schrijver beweegt zich binnen een Belgische traditie. En hoewel
het land al meer dan een jaar zonder regering zit, een absoluut record, staat
het Belgische huis nog overeind. Een Belg heeft een baksteen in de maag, luidt
een oud gezegde, en die verknochtheid aan eigen huis en haard zorgt ervoor dat
de permanent in ombouw zijnde Belgische staatsconstructies voor zijn bewoners
nog iets vertrouwds houden.

Van Istendael heeft zijn boek opgedragen aan Elio di Rupo en Bart De Wever,
respectievelijk de leider van de Franstalige socialisten, sinds jaar en dag de
grootste partij in Wallonië, en de leider van de N-VA (Nieuw Vlaamse Alliantie),
bij de laatste verkiezingen in juni 2010 de grootste partij in Vlaanderen. Dat
'Nieuw' wijst erop dat de Vlamingen het oude België beu zijn. Voor menig Vlaming
is 'België' een uitgewoonde formule waaruit hij zich wil bevrijden, al blijft
onduidelijk tot hoever de ontvlechting moet gaan. Misschien verklaart dat waarom
alle Vlaamse partijen van naam zijn veranderd, waarbij de socialisten zich
tegenwoordig SP.A (Socialistische Partij Anders) noemen, de katholieken CD & V
(Christen-Democratisch en Vlaams) en de liberalen Open VLD (Open Vlaamse
Liberalen en Democraten). Zelfs het Vlaams Blok van Filip Dewinter is niet meer.
Dat heet nu Vlaams Belang, nadat het als extreem-rechts te boek staande Blok in
2004 door het gerechtshof in Gent tot hoge geldboetes veroordeeld werd. Door die
naamsverandering kon de partij zijn overheidssubsidies behouden.

Hilarisch? Misschien wel in Nederlandse ogen, waar 'Belgische toestanden' al
snel een glimlach opwekken en nooit helemaal serieus worden genomen. Dat er ook
nog Franstaligen zijn, wordt al helemaal niet waargenomen, wat overigens
wederzijds is. De Walen zien Nederland niet staan en zijn totaal op Frankrijk
georiënteerd. Van Istendael vertelt mooi over de ijzeren taalgrens die ergens
onder Leuven en Brussel dwars door de Lage Landen loopt en die al sinds de
Guldensporenslag (bij Kortrijk) in 1302 vast op z'n plaats ligt. Dat wil zeggen:
voor zover de verfransing hem niet stiekem verlegd heeft, want in Frans
Vlaanderen is het Nederlands bijna uitgeroeid en in Brussel, ooit een
Nederlandstalige stad, blijven de Franstaligen dominant, mede dankzij de
internationale instellingen die de hoofdstad van Europa, België én Vlaanderen
rijk is. Verder kent België ook nog Duitstaligen, in Eupen-Malmédy, een
aanhangsel sinds de Eerste Wereldoorlog, die verschrikkelijke slachtpartij
waardoor onze zuiderburen getekend zijn en die Nederland bespaard is gebleven.

Van Istendael is op z'n best wanneer hij dat oude België beschrijft, dat zich in
1830 losmaakte uit een Verenigd Koninkrijk der Nederlanden, een bedenksel van de
Europese grote mogendheden die op het Congres van Wenen een sterke buffer wilden
tegen Frankrijk. Lang hield die creatie geen stand, en onder leiding van een
Franstalige bovenlaag ontstond in de Zuidelijke Nederlanden een jacobijnse
eenheidsstaat die in de negentiende eeuw de modernste was in heel Europa. Het
kan geen kwaad dat arrogante Hollanders, die België vaak voor achterlijk houden,
nog eens beseffen dat de Industriële Revolutie op het Europese continent
begonnen is rond Luik en Charleroi, en dat die nieuwe staat ook progressief en
liberaal was. Maar op een zeer bevoogdende manier. Het Frans van de deftige
burgerij zette de toon, ook in steden als Antwerpen en Gent.

Het naar Frans model opgezette La Belgique kende een antiklerikale traditie, met
een scheiding van kerk en staat, waardoor liberalen en socialisten lange tijd
tegen vrouwenkiesrecht waren omdat de katholieken daarvan zouden profiteren. Pas
in 1948 gingen de socialisten overstag, omdat ze niet wilden achterblijven bij
Frankrijk, dat in 1944 de vrouwen het kiesrecht gunde. Opportunisme is de Belgen
dus niet vreemd, en dat moet ook wel, met zoveel minderheden en provinciale
streken waar het gelijk van de stamkroeg telt. België kent nog steeds
stemplicht, waar Van Istendael op goede gronden voorstander van is. Het dwingt
de 'politikers' om rekening te houden met de gewone man en tegenover rechten
staan ook plichten.

De keerzijde is een hardnekkig cliëntelisme, waarover Van Istendael opvallend
mild is, zeker ten aanzien van de op dit punt beruchte Waalse socialisten. Dat
cliëntelisme, in Nederlandse ogen snel corruptie, verklaart waarom het populisme
in de Belgische politiek zit ingebakken en waarom je zonder juiste partijkaart
aan geen overheidsbaantje komt. Dat maakt het instellen van een cordon sanitaire
(hygiëne op z'n Frans) tegen politieke inbrekers weer gemakkelijker, maar
daarover straks.

Van Istendael schrijft warm over de Vlaamse Beweging, die weliswaar Germaanse
smetten kent, maar geworteld is in een conservatief pacifisme van de kleine man
die zijn superieuren niet vertrouwt. Dat gaat terug naar de loopgraven van de
Eerste Wereldoorlog, waarbij het verhaal wil dat er vooral doden vielen onder de
Vlaamse boertjes, omdat zij de orders van hun Franstalige officieren niet
verstonden. Volgens de historica Sophie de Schaepdrijver is dit een mythe van
het Vlaamse nationalisme, maar Van Istendael verzet zich daar tegen en wijst
terecht op het belang van taalgevoeligheden bij het onderscheid tussen rangen en
standen. Niet dat Van Istendael blind is voor de vreemde klanten die bij de
jaarlijkse IJzerbedevaart in Diksmuide voorbijtrekken, maar hij doet niet mee
aan de verkettering van de Vlaamse Beweging die onder progressieve
intellectuelen bon ton is. Dat maakt zijn boek voor Nederlanders die België zo'n
grappig land vinden tot een rijke gids. Want België is meer dan het gemoedelijke
Vlaanderen alleen en taalstrijd is cultuurstrijd die nooit helemaal voorbij is.
Kijk naar Nederland zelf, waar immigranten ineens onze taal (die wijzelf steeds
slordiger spreken) moeten leren. En over integratie gesproken: in België klagen
Vlaamse moslims over discriminatie door Franstalige moslims!

Van Istendael is het tegendeel van de eenkennige Vlaming en kent ook Nederland
goed (als kind woonde hij in Utrecht). Dat stelt hem in staat zijn lezers van
het nut van België te overtuigen, waarbij hij de diversiteit van het tweetalige
Brussel (een echte kosmopolitische stad) bezingt en oog heeft voor de schoonheid
van de Belgische wanstaltigheid, met zijn anarchisme en afkeer van
overheidsplanning. De keerzijde, de lelijkheid van de lintbebouwing, ziet hij
ook. Maar met zijn zin voor absurdisme en vermogen om alles van twee kanten te
bezien, kreeg ik ook het gevoel dat Van Istendael de Belgische toestanden
romantiseert en niet altijd klare wijn schenkt. Enerzijds is er de jaloezie die
je als Nederlander kunt voelen. Hadden wij maar een hoofdstad als Brussel,
halfzusje van Parijs, dan stonden wij ook in contact met de Franse cultuur.
Prachtig voor intellectuelen, je wereld wordt er groter door. Maar zelfs
vrijdenker Van Istendael (auteur van Bekentenissen van een reactionair) ontsnapt
niet helemaal aan de politieke correctheid die als een wollen deken over de
Vlaamse intelligentsia ligt.

België loopt voor op Nederland wat het populisme betreft. In de herziene uitgave
van 2011 hadden we graag willen weten waarom de LPF bij ons wel kon regeren, en
Geert Wilders tot officiële gedoogpartner van een rechtse minderheidsregering
kon uitgroeien, en het Vlaams Belang in België nog steeds in de ban wordt
gedaan. Dat zette lange tijd een miljoen Vlaamse kiezers buitenspel, waar de
dorpskroeg in de Belgische politiek van oudsher veel belangrijker is dan bij ons
en 'de hoge heren' steevast worden gewantrouwd. En dan toch die buitensluiting
van Vlamingen die voor nijver en geëmancipeerd doorgaan en geacht worden braaf
aan het cliëntelisme van de Waalse socialisten mee te betalen. Is Filip Dewinter
echt zo'n vreemdelingenhater of is er meer in het spel? Mijn eigen theorie is
dat Dewinter als Vlaams nationalist én separatist voor België een staatsvijand
is, zeker voor het Franstalige deel, en een direct gevaar voor het koningshuis
en de bestuurselite. Vandaar het cordon sanitaire, waarbij Dewinter als
rechts-extremist buiten de orde wordt geplaatst, een toestand die ook de
machtspositie van de socialisten in Wallonië én Vlaanderen bestendigt.

Als je dit aan weldenkende Vlamingen voorlegt, krijg je geen antwoord, hoogstens
omfloerste taal. Van Istendael houdt vast aan dit Belgische mysterie. Ook hij
suggereert dat het cordon goed heeft gewerkt, omdat Dewinter bij de laatste
verkiezingen terrein moest prijsgeven. Dat gaat er bij mij als botte Hollander
niet in. De Wever is nu de nieuwe bewaker van het Vlaamse kot, waardoor het land
al meer dan een jaar zonder federale regering zit. In België kan dat. Voor
Europa, zelf op weg om tegen alle afspraken in een financiële transferunie te
worden, zou ik het niet durven aanbevelen.

HHHHi

Geert van Istendael: Het Belgisch labyrint.

Atlas; zeventiende en geheel herziene druk; 304 pagina's, EUR 19,95.

ISBN 978 90 4501 946 8.

Van Istendael is opvallend mild over het hardnekkige cliëntelisme van de Waalse
socialisten

LOAD-DATE: August 26, 2011

LANGUAGE: DUTCH; NEDERLANDS

GRAPHIC: Geert van Istendael doet niet mee aan de bij intellectuelen gangbare
verkettering van de klanten van de Vlaamse beweging: de IJzerbedevaart in
Diksmuide en (onder) de radicale afsplitsing de IJzerwake. Foto's Marcel van den
Bergh, Robin Utrecht / ANP en Joost van den Broek

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              103 of 200 DOCUMENTS



                                 de Volkskrant

                           27 augustus 2011 zaterdag

Volkswagen laat het Chinese volk de opvolger van de Kever ontwerpen

BYLINE: Van onze correspondent Hans Moleman

SECTION: Economie; Blz. 26

LENGTH: 318 woorden


Van onze correspondent

Hans Moleman

SHANGHAI Komt de nieuwe auto voor het gewone volk straks uit China? Van
Volkswagen mag het. Het Duitse autoconcern is in China een ontwerpwedstrijd
begonnen waaraan iedere Chinees kan meedoen. Opdracht: maak een echte opvolger
voor de Volkswagen Kever, ooit de basisauto bij uitstek.

VW heeft er een speciale site voor opgezet, waarop iedere aspirant
auto-ontwerper die het Chinees machtig is virtueel zijn ideale auto mag
boetseren. Volgend jaar zal een jury zich over het resultaat buigen.

De ontwerpsite is deels een marketingstunt, bedoeld om jonge Chinezen bij het
merk te betrekken. Maar als er bij de inzendingen een bijzonder originele vondst
zit, zal het model in productie wordt genomen, belooft Karl-Thomas Neumann, de
directeur van Volkswagen in China, in een begeleidend filmpje.

Het is goed mogelijk dat het model alleen voor de Chinese markt zal worden
gemaakt. VW produceert in zijn Chinese fabrieken sinds een paar jaar al enkele
modellen die speciaal naar de lokale smaak zijn ontworpen door Chinese
ontwerpteams.

De extra aandacht is goed verklaarbaar: China is sinds twee jaar de grootste
automarkt. Voor VW en de andere grote Duitse merken is het de belangrijkste
groeimarkt.

Volkswagen verkoopt in China praktisch evenveel auto's als in heel Europa,
inclusief thuismarkt Duitsland. Het concern maakte vorige week bekend dat in de
eerste zeven maanden van dit jaar bijna een miljoen Volkswagens aan Chinese
klanten werden verkocht, een stijging van bijna 13 procent ten opzichte van
vorig jaar. In Duitsland werden in diezelfde periode ruim 350 duizend
Volkswagens verkocht, in heel Europa 1,02 miljoen stuks.

VW is het best verkopende autoconcern van Europa. Vorig jaar zette de firma uit
Wolfsburg wereldwijd ruim zeven miljoen auto's en vrachtwagens af, dit jaar
wordt gemikt op acht miljoen. De winst steeg in de eerste helft van 2011 tot 6,5
miljard euro.

LOAD-DATE: August 26, 2011

LANGUAGE: DUTCH; NEDERLANDS

GRAPHIC: Het logo van Volkswagen in een mozaïek van Kevers, bij het afscheid van
de auto in 2003. Foto AFP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              104 of 200 DOCUMENTS



                                 de Volkskrant

                           27 augustus 2011 zaterdag

'Wij hebben echt geen gouden kranen'

BYLINE: Door Jan Hoedeman en Remco Meijer  Foto Ivo van der Bent

SECTION: Het Vervolg; Blz. 6

LENGTH: 2252 woorden


interview Zij is senator voor de PvdA, hij de D66-burgemeester van Wassenaar. De
politiek bracht Marleen Barth en Jan Hoekema bij elkaar. Door Jan Hoedeman en
Remco Meijer Foto Ivo van der Bent

Het is liefde, het huwelijk van Marleen Barth (47) en Jan Hoekema (59), en het
is ook een netwerk. Zeg maar gerust een meganetwerk. Zij is oud-journaliste,
voorzitter van de organisatie voor geestelijke gezondheidszorg en
verslavingszorg (GGZ Nederland) en sinds juni lid van de Eerste Kamer. Hij is
burgemeester van Wassenaar en oud-diplomaat. Beiden waren lid van de Tweede
Kamer, zij voor de PvdA, hij voor D66. Daarbij grossieren ze in nevenfuncties.
Met hun beider telefoonboekjes bereiken ze binnen een paar tellen met gemak de
gehele top van politiek-bestuurlijk Nederland.

De publieke zaak dienen is wat hen bindt en drijft. Al kijkt de buitenwereld
daar soms een slag anders tegenaan. De ambtswoning, een Wassenaarse villa waar
ze in 2007 introkken, werd voor 630 duizend euro verbouwd op kosten van de
gemeente, terwijl de huur toch maar 860 euro per maand bedraagt. In het
twitter-tijdperk is dat al snel synoniem voor 'verbeter de wereld, begin bij
jezelf'. Barth, de geëngageerde politica die tegelijkertijd burgemeestersvrouw
is, wordt op weblog GeenStijl periodiek op de korrel genomen met de vaste intro:
'Even een Marleen Barth'je doen.'

Zij: 'Daar kijk ik nooit naar.'

Hij: 'Op die sites hebben we al een aantal rondes gehad. Ik ben in mijn
verstrooidheid bijna een keer met een pizza Albert Heijn uitgelopen zonder te
betalen. Ik stond al bij de servicebalie. Stom. De ambtswoning moest verbouwd,
het asbest en de loden leidingen moesten eruit en dat was duur. De toenmalige
oppositie in Wassenaar schoot op het meest voor de handliggende doelwit. Ik heb
dat onderschat. Maar ik voelde me wel gekwetst.'

Zij: 'Terwijl we niets aan die dure verbouwing konden doen.'

Hij: 'En we betalen de genormeerde huur, niet de marktwaarde, dat is door
Binnenlandse Zaken nou eenmaal zo bepaald.'

Zij: 'Als de minister de huur van ambtswoningen laat stijgen, zul je ons niet
horen. Maar we moesten verhuizen, het was een voorwaarde. We woonden in Haarlem,
waar we heel gelukkig waren.

'Het doet best pijn als je als zakkenvuller wordt weggezet, terwijl je geen
keuze hebt. Wassenaar verplicht de burgemeester in dat huis te gaan wonen. Wij
kunnen zelf zo'n huis helemaal niet betalen, wij zijn echt de arme sloebers van
de straat. Jan is er in inkomen op achteruit gegaan hier. We hebben het
goedkoopste parket, de goedkoopste gordijnen. Alles om de kosten te bewaken. We
genieten van het huis, maar we baden niet in luxe. Iedereen mag komen kijken
naar de gouden kranen die we niet hebben!'

Hij: 'Het komt allemaal door de jaloezie- en haatcultuur die internet heeft
gebracht. Dat dag en nacht anoniem publiceren, daar verbaas ik me over.'

Zij: 'Dat is enorm veranderd sinds ik bij de krant werkte. Anonieme reacties
werden vroeger niet geplaatst. Nu is het normaal. Maar als ik iets zeg of
schrijf, doe ik dat als Marleen Barth uit Wassenaar. Want ik ben geen lafbek.'

Het gesprek vindt plaats in raadhuis De Paauw, ooit eigendom van een zoon van
koning Willem I. 'De minst sociaal-democratische burgemeesterkamer van
Nederland', zegt Barth schertsend over de met geschiedenis behangen werkkamer
van haar man.

Wassenaar is een dorp, maar met een internationaal karakter: veel residenties en
van de 26 duizend inwoners zijn er 5.000 ex-pat. Oranjes zijn er ook nog altijd.
Behalve prins Willem-Alexander en zijn gezin wonen de prinsen Pieter-Christiaan
en Floris en prinses Margaritha in de buurt en allemaal weten ze Hoekema van
tijd tot tijd te vinden.

Maar vandaag gaat het gesprek over hen. Barth en Hoekema hebben ermee ingestemd
voor één keer het verhaal van hun liefde te vertellen. De politiek bracht hen
bij elkaar. Zij was parlementair verslaggever van Trouw, hij D66-Kamerlid. Zij
deed verslag van een tweedaags werkbezoek dat een Kamercommissie aflegde in
Noord-Brabant ten tijde van de grootste gemeentelijke herindeling ooit.

Hij: 'Er was de sfeer van een schoolreisje in de bus.'

Zij: 'We hebben beide dagen over de bank gehangen van het lachen met z'n allen
en die tussenliggende avond werd het heel laat. Zoals wel vaker als Kamerleden
op stap gaan.'

Hij: 'Het was verder allemaal heel professioneel, maar we vonden elkaar wel
meteen leuk. In die sfeer is het een tijd blijven hangen.'

Hoe hebben jullie die sfeer verlaten?

Zij: 'Tja.'(Stilte. Ze kijken elkaar aan.)

Hij: 'Vertel het maar. Toen jij zelf in de Kamer kwam, toch?'

Zij: 'Eigenlijk in de campagne, van '98. Ik wist dat ik Kamerlid zou worden,
omdat ik veertiende stond op de kandidatenlijst van de PvdA. Ik ben met verlof
gegaan bij Trouw en heb mij volledig aan de campagne gewijd. Toen is het echt
wat geworden. We zijn een keer gaan eten en daarna hebben we staan zoenen.'

Hij: 'Dat was lastig, want ik was getrouwd. We hebben het een tijd in beperkte
kring gehouden. Mijn kinderen waren op de leeftijd dat ze het huis uitgingen, ik
wilde ze niet met een scheiding belasten. Toen ze volwassen waren, in 2000, ben
ik gescheiden. Steeds meer mensen wisten het ook.'

Zij: 'Ik was al gescheiden. Mijn zoon was 6.'

Hij: 'Ja, dus het is niet zo dat ik jou uit een gelukkig huwelijk heb gehaald.
Jij hebt mij ook niet losgeweekt, want mijn huwelijk was al niet gelukkig meer.'

Zij: 'Maar het was wel ingewikkeld, pijnlijk en verdrietig. Het is zwaar om
iemand van wie je hebt gehouden, pijn te moeten doen.'

Hij: 'Natuurlijk. Mijn vrouw wist ervan en vond het, om het met een
understatement te zeggen, moeilijk. Vooral omdat Marleen als publiek figuur nog
wel eens in een blad of tijdschrift stond.' (Stilte.)

Zij: 'We hebben er nog nooit eerder publiekelijk zo over gesproken, omdat we dat
voor onze ex-partners heel moeilijk vonden. We wilden niemand onnodig kwetsen.
No adding insult to injury. Maar we zijn heel blij dat we elkaar gevonden
hebben.

'We zijn gelijkwaardig en gunnen elkaar de ruimte, terwijl we ons daarvoor
beknot voelden in onze ambities. We mogen beiden full speed ahead. Het is Jan
zijn idee geweest om mij voor de Eerste Kamer te kandideren. Hij is trots op me,
stimuleert me. En wat ik aan Jan erg bewonder, is zijn humor en bindend
vermogen. We zijn een team. Bij elkaar hebben we de grote liefde gevonden.'

Hij: 'Het lag niet voor de hand. Ik was van Leiden, Minerva en van de voor haar
verkeerde partij D66.'

Zij: 'En veel ouder. Ik heb natuurlijk ook wel eens gedacht: wat moet ik met die
man? Ik heb politicologie gestudeerd in de jaren tachtig in Amsterdam, nou, als
je iets niet deed, was het bij het corps gaan. Maar dat hij verliefd op mij
werd, heeft me enorm veel zelfvertrouwen gegeven.'

Hoe is het om burgemeestersvrouw te zijn?

Zij: 'Hier is hij de kapitein op het schip. Ik vind het helemaal niet erg om de
vrouw van te zijn. Ik heb een heel leuke man, dus ik ben trots dat ik vrouw van
Jan ben.'

Hij: 'Maar je kunt dat zeggen bij de gratie dat je een heel eigen beroepsleven
hebt. De leukste anekdote is van helemaal in het begin, bij een diner, toen
vroeg een vrouw: en wat doe jij nou zoal de hele dag? Waarop Marleen zei: ik
werk. Die vrouw: oh wat énig!'

Zij: 'Dat zijn momenten waarop we maar even niet naar elkaar kijken.'

Hij: 'De rol is verder erg veranderd. Er zijn veel burgemeesterspartners die
niet achter hun man of vrouw aanlopen. Ik moet het bevechten hoor, in de agenda
van Marleen, om iets gezamenlijks te doen.'

Waarom is netwerken zo belangrijk?

Hij: 'Makelen en schakelen. Snel toegang hebben tot mensen. In het belang van je
gemeente relaties opbouwen die later van pas kunnen komen.'

Zij: 'En de mores kennen. De gebruiken. Dat je weet wanneer je met iets kan
komen en wanneer niet. Op het moment dat het voor de GGZ spannend wordt, is het
heel prettig dat je de nummers van het halve kabinet in je tas hebt.'

Hij: 'Jij bent wel minder extreem dan ik. Laatst ging ik naar een receptie van
Macedonië, toen zei je: moet je daarheen? Terwijl ik denk: je weet maar nooit
wie je daar tegenkomt.'

Zij: 'Maar een netwerk heb je niet voor jezelf. Dat is een houding die wij
allebei heel erg hebben. Dat is ook onze gereformeerde achtergrond: je doet het
voor de wereld, voor de samenleving. Niet voor jezelf.'

Dat soort taal hoor je van dit kabinet ook: we doen het voor het land.

Zij: 'Maar een premier die naar Dance Valley gaat, terwijl we de slachtpartij in
Noorwegen hebben gehad, de triple A-status van Amerika is afgewaardeerd en de
euro wankelt ik kan daar niks mee. Dance Valley is een plek waar xtc wordt
gebruikt, waar iedereen zich plat zuipt. Dan loop je dus gewoon popie te doen.
Je bent ervoor om je land te dienen en dat is bloedserieus. Ik houd erg van U2,
maar als ik premier zou zijn, ging ik tijdens een grote crisis niet naar U2.'

Hoe kijken ambassadeurs die in Wassenaar wonen tegen Nederland aan?

Hij: 'Zeer bezorgd. Over de Wilders-factor. Over het provincialisme in
Nederland. Deuren en ramen dicht, niet meer wezenlijk georiënteerd op het
buitenland, op Europa.'

Zij: 'Terwijl dat zo kenmerkend is voor Nederland. Van elke euro die hier wordt
verdiend, komt 70 cent uit het buitenland. Als er nou een land is waarbij het in
de genen zit '

Zijn jullie beiden ook bezorgd over de Wilders-factor?

Zij: 'Ja. Ik vind populisme gevaarlijk, hengelen naar de populariteit bij je
eigen kiezers. Om het land goed te besturen, moet je moet soms vervelende dingen
doen die lastig zijn om uit te leggen, maar toch moeten gebeuren.'

Hij: 'Wilders zet een rem op noodzakelijke hervormingen van Nederland. Door de
Henk en Ingrid-mythevorming zien zelfs mensen in de PvdA en D66 het
multiculturalisme achteraf als fout. Henk en Ingrid zouden de islam fout vinden,
een bedreiging, het zou geen religie zijn. Maar het fundamentele probleem is dat
Wilders dit land gijzelt.'

Zij: 'Terwijl Wilders Henk en Ingrid verraadt, want wat hij doet is zeggen:
'Kijk, een hoofddoek!' Dan kijken ze daarnaar en ondertussen haalt Wilders hun
zakken leeg. Het is een ouderwetse zakkenrollerstruc. Afleiden met hoofddoeken
en ondertussen worden ze aan alle kanten geplukt.'

Hij: 'Heel knap gedaan! Hij is zogenaamd de enige die pal staat voor de
joods-christelijke beschaving. Daar trappen veel mensen in en CDA en VVD laten
zich daar in gijzelen.'

Zij: 'De enige hervorming die ik van dit kabinet zie, is dat het de solidariteit
massief om zeep helpt. Door een beperkte groep van zeer kwetsbare mensen aan
alle kanten te pakken: met de Wajong, met de WSW, met de bezuiniging op passend
onderwijs. O, wat is het makkelijk om psychiatrische patiënten en verstandelijk
gehandicapten van vier, vijf kanten tegelijk te pakken. Dat is inderdaad een
hervorming, dat is nog nooit eerder vertoond in Nederland.'

Jullie zijn geliefden en doceren beiden in politiek-bestuurlijke gevoeligheden.
Hoe kijken jullie aan tegen de kwestie van Kamerlid Mariko Peters (GroenLinks),
die als diplomaat adviseerde over een subsidieverzoek van haar minnaar?

Hij: 'Mariko Peters hoeft voor mij niet te vertrekken, maar het was verstandiger
geweest als ze toen meteen de baas had verteld hoe de vork in de steel zat.'

Zij: 'Het grootste gedeelte van het leven is grijs, niet zwart of wit.'

Hij: 'Als je dicht tegen zwart aanzit, is het toch wel erg zwart.'

Zij: 'Natuurlijk. Maar het grootste deel is grijs.'

Hij: 'Je hoeft niet per se verliefd te zijn om iets oneigenlijks te doen.'

Zij: 'Het is een stomme fout, maar dat wil niet zeggen dat ze niet integer is.
Volgens mij leren mensen veel meer van de fouten die ze maken dan van de dingen
die ze goed doen. Ik denk dat ik in mijn leven heel veel verkeerd heb gedaan.
Daar ben ik volgens mij een beter en leuker mens van geworden, want je leert
ervan. Ik had het niet graag willen missen. Want als zoiets gebeurt, weet je
meteen: dit doe ik nooit meer.'

Hij: 'Een mens moet toch fouten kunnen maken?'

Zij: 'Ik zou het fijn vinden als er meer mensen in de politiek zaten die weten
wat het betekent onvoorstelbaar op je bek te gaan, op te krabbelen en toch weer
opnieuw te beginnen. Eigenlijk zijn dat mensen waar ik veel meer bewondering
voor heb dan mensen die in hun hele leven nog nooit iets verkeerd hebben
gedaan.'

Hij: 'Het leidt ook tot angst. Straks durf je niets meer.'

Zij: 'Je krijgt er bovendien een beetje misselijke cultuur van. Laten we elkaar
toch ook dingen vergeven.'

Hij: 'Gunnen en vergeven.'

Zij: 'Vergeven is misschien het moeilijkste wat er is. Maar zonder krijg je een
nare samenleving.'

Hij: 'Amen.'

Marleen Barth

Jan Hoekema

1964: geboren in Den Helder, op 21 maart

1983-1989: studie politicologie Universiteit van Amsterdam

1989-1991: stages dagblad Trouw en gemeente Alkmaar

1991-1997: parlementair verslaggever Trouw

1998-2002: lid Tweede Kamer (PvdA)

2002-2004: zelfstandig consultant

2003-2004: lid Provinciale Staten Noord-Holland

2005-2008: voorzitter vakbond CNV Onderwijs

2008-heden: eigenaar Marleen Barth Advies; voorzitter geestelijke
gezondheidszorg en verslavingszorg GGZ Nederland

2011: sinds 7 juni lid Eerste Kamer, fractievoorzitter PvdA

Barth heeft een zoon uit haar eerste huwelijk

1952: geboren in Den Haag, op 14 februari

1969-1975: studie sociologie en politicologie Universiteit Leiden

1975-1977: militaire dienst

1977-1994: ambtenaar Buitenlandse Zaken, o.a. directeur politieke VN-zaken

1978-1989 en 1990-1994: lid gemeenteraad Leiden (D66)

1994-2002: lid Tweede Kamer (D66)

2003-2007: ambassadeur internationale culturele samenwerking

2007: sinds 4 juli burgemeester Wassenaar

Hoekema heeft een dochter en een zoon uit zijn eerste huwelijk

Ik heb natuurlijk wel eens gedacht: wat moet ik met die man?

LOAD-DATE: August 26, 2011

LANGUAGE: DUTCH; NEDERLANDS

GRAPHIC: Marleen Barth en Jan Hoekema: 'Bij elkaar hebben we de grote liefde
gevonden.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              105 of 200 DOCUMENTS



                                 de Volkskrant

                           27 augustus 2011 zaterdag

In de compound liggen de lijken

SECTION: Ten Eerste; Blz. 4

LENGTH: 617 woorden


Verslaggever Remco Andersen en fotograaf Guus Dubbelman lopen rond in Bab
al-Aziziya, het voormalige bolwerk van Kadhafi in Tripoli.

De jonge Mohannad Ammar kan zijn opwinding nauwelijks bedwingen als hij het
heiligste der heiligen van de Kadhafi-clan binnenrijdt. 'Bab al-Aziziya', zegt
hij vol ongeloof tegen zijn bijrijder, terwijl ze onder de poort doorrijden van
de laatste betonnen muur van het complex. 'Vroeger werd je afgemaakt als je hier
binnenkwam.'

Drie dagen na de val van Bab al-Aziziya, Kadhafi's enorme vesting in het centrum
van de Libische hoofdstad, doet het complex dienst als munitiedepot annex
toeristische attractie. Decennialang was het ontoegankelijk voor gewone burgers.
Bab al-Aziziya, 'De Machtige Poort'.

Hier en daar fietst een opgewekte Libioer met een buitgemaakt schilderijtje
onder zijn arm. Er passeert een auto met in de achterbak een matras. Een ander
vertrekt met een fornuis.

Op het binnenplein van de vesting lopen nieuwsgierige opstandelingen door de
puinhopen bij het podium van waar Kadhafi hen in februari nog uitmaakte voor
'kakkerlakken' en 'ratten'.

In de bunkers storten anderen zich op Kadhafi's rijkelijk aanwezige
wapenvoorraden. Daarmee kunnen ze de strijd elders in de stad aan de gang
houden. 'Dit zijn de wapens waarmee Kadhafi zijn eigen volk beschoot!', roept
een opgewonden rebel die wijdbeens op twee munitiekisten staat. 'Maar nu zijn ze
van ons. En met die wapens zullen wij Kadhafi pakken.'

Zittend bij de ingang van een schuilkelder kijkt Majid Fituri uit over de
binnenplaats waar strijders vol enthousiasme proberen een standbeeld omver te
trekken. 'Weet je wat dit betekent?', vraagt de 47-jarige rebellenleider uit
Misrata. 'Het is game over.'

Zoals het met Saddam Hoessein definitief gedaan was toen zijn standbeeld in
Bagdad omver werd getrokken, zo luidt de val van Bab al-Aziziya het einde van
Kadhafi in. De troepen die het complex bewaakten, zijn na een korte strijd
gevlucht via het geheimzinnige tunnelstelsel dat onder Bab al-Aziziya begint en
zich mogelijk uitstrekt onder heel Tripoli. Kadhafi zou zich volgens sommigen de
afgelopen maanden in die tunnels hebben schuilgehouden.

Wat er in de toekomst moet gaan gebeuren met de enorme vesting  die naast
munitieopslagplaatsen bestaat uit residentioele gebouwen, administratiekantoren
en ceremonioele zalen weet niemand. De een suggereert een museum, de ander wil
dat er scholen in het complex komen, sommige rebellen zien het liefst alles
platgegooid.

Maar voor het zover is, moet er eerst worden opgeruimd. Grote delen van het
complex liggen in puin. En in de straten rond het residentioele gedeelte leidt
een smerige stank naar twee rottende lijken van Kadhafi-strijders, die tijdens
de slag om Bab al-Aziziya vielen.

Van de huizen waarin Kadhafi's trouwste aanhangers woonden, is nauwelijks iets
over: deuren hangen scheef in de scharnieren. Er liggen kinderkleertjes tussen
schriften met Batman-afbeeldingen. Onder de glasscherven ligt een foto van een
familie die inderhaast is weggevlucht.

De ravage stemt de rebellen tevreden. 'Trots', antwoordt Majid Fituri, de
rebellenleider uit Misrata, na enig nadenken op de vraag hoe hij zich nu voelt.
'Ik ben al twintig jaar tegen Kadhafi. Nu hebben we hem eindelijk verjaagd. Of
we hem nu vinden of niet, hij komt nooit meer aan de macht.'

Hij kijkt achterom, naar de ruãne achter het bekende standbeeld met de vuist,
dat Amerikaanse straaljagers tijdens een aanval 1986 vernietigden. Kadhafi heeft
het betonnen geraamte laten staan als symbool van de slechtheid van het Westen.
'Dit was een museum in de vorm van een verwoest gebouw, een propagandamiddel van
Kadhafi', zegt Fituri. 'Nu is het alleen nog maar een verwoest gebouw.' Hij
lacht.

LOAD-DATE: August 26, 2011

LANGUAGE: DUTCH; NEDERLANDS

GRAPHIC: Rebellen staan bij een luik dat toegang verschaft tot het
kilometerslange gangenstelsel onder Bab al-Aziziya. Kadhafi is mogelijk via die
tunnels gevlucht. Een van de ruimten die werden gebruikt voor ceremonies. In Bab
al-Aziziya liggen lichamen van Kadhafi-strijders, waarschijnlijk Afrikaanse
huurlingen.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              106 of 200 DOCUMENTS



                                 de Volkskrant

                           25 augustus 2011 donderdag

Bloedstollende teksten op laatste vluchtheuvel

BYLINE: Hein Janssen

SECTION: V Opening; Blz. 9

LENGTH: 685 woorden


Theater

JJJJJ

Trojaanse Vrouwen

Trojaanse Vrouwen van Euripides en Kindertotenlieder van Mahler, regie Niek
Kortekaas.

In ZNF, locatie Perkpolder bij Kloosterzande. http://theaterzeelandia.nl

Imposante vormgeving met muren van zeecontainers is allesoverheersend in opening
van Zeeland Nazomerfestival.

Opmerkelijk: de Vlaamse minister van Cultuur Joke Schauvliege was wel bij de
opening van de elfde editie van het Zeeland Nazomerfestival (ZNF). Zij hield een
bevlogen toespraak over het belang van kunst en cultuur voor de samenleving.
Maar haar Nederlandse collega uit Den Haag liet het afweten. Gelukkig was Karla
Peijs, commissaris van de koningin in Zeeland en derhalve ook een
hoogwaardigheidsbekleder, er ook. Zij sprak vol trots over cultuur in Zeeland en
dat het ZNF voor de provincie niet alleen artistiek van groot belang is, maar
ook een economisch belang dient.

Kunst en economie het is een terugkerend onderwerp in Zeeland. Want nu de
landelijke subsidie voor Theaterproductiehuis Zeelandia (dat behalve reguliere
voorstellingen ook het ZNF produceert) op de tocht staat, moeten andere wegen
worden bewandeld. Bijvoorbeeld een hechte samenwerking met de Vlaamse overheid,
waarbij de minister bekendmaakte open te staan voor extra (financiële)
bijdragen. Vlaanderen vindt cultuur namelijk wél belangrijk zo liet zij fijntjes
weten. Bovendien: in het ZNF vinden Vlaamse en Nederlandse theatermakers elkaar
in uiteenlopende producties van grote Griekse tragedies tot kleine persoonlijke
Zeeuwse vertellingen. En dat op zeer verschillende locaties: van uitgestorven
mosselbanken tot eenvoudige boerenschuren.

ZNF-directeur Henk Schoute, die in een interview onlangs liet weten een groot
bewonderaar van Joop van den Ende te zijn, zei in zijn openingstoespraak met
alles en iedereen te willen samenwerken: grote bedrijven, sterrenrestaurants,
overheid en commercie, en ook met Henk en Ingrid. Niemand in Zeeland wordt van
cultuur buitengesloten dat was zijn boodschap.

Dat in Zeeland commercie en kunst elkaar in balans houden, is al elf jaar vooral
te danken aan artistiek leider Alex Mallems, die ervoor zorgt dat kwaliteit
voorop staat. Trojaanse Vrouwen, de openingsproductie van dit jaar, bewijst dat
opnieuw. Een stuk over oorlog en wraak, over deportatie en vernedering,
opgevoerd in een kaal niemandsland waar ooit de boot van Kruiningen naar
Perkpolder voer.

De imposante vormgeving van regisseur Niek Kortekaas is in deze productie
allesoverheersend. In de volle breedte van het enorme speelveld staan muren van
zeecontainers opgesteld, de vrouwen dwalen rond op betonnen vloeren, te midden
van vuilniszakken die de lijken van hun mannen bevatten. Ze zijn van de wereld
afgesloten door grote stalen hekken met prikkeldraad en worden beschenen door
fel zoeklicht.

Het is veel wat hier aan symboliek wordt tentoongesteld: vluchtelingenkamp,
deportatiekamp, concentratiekamp. Op deze laatste vluchtheuvel treuren de
Trojaanse vrouwen om hun mannen en zonen die gesneuveld zijn, en wachten gelaten
op hun lot: de uitlevering aan hun Griekse overwinnaars. Voor hen zullen zij
dienen als slavin, minnares, hoer.

Geen land meer, geen man, geen zonen Euripides bezingt deze tragedie in een
aantal bloedstollende monologen, prachtig vertaald door Judith Herzberg: kaal,
geen woord te veel, elk woord raak. Met name Reinhilde Decleir als Hekabe is
daarin groots: zij is met haar imposante lichaam en tekstbehandeling even
onverzettelijk aards als kwetsbaar. Vooral de monoloog aan het graf van haar
zoon gaat door merg en been. De jonge actrices die onder meer Kassandra en
Andromache spelen, proberen wat meer drama in hun voordracht te leggen, maar dat
is in deze toch al dramatische omgeving iets te veel van het goede.

Geheel passend tenslotte is de wijze waarop tekst en spel af en toe worden
onderbroken door sopraan Els Mondelaers, die enkele van Mahlers
Kindertotenlieder ten gehore brengt. Als zij zingt dat het onbegrijpelijk is dat
na alle rampspoed die de mens treft, toch iedere dag de zon weer opkomt, begint
het in Zeeland hard te regenen. Ook de natuur zal ons stervelingen leren wat
nederigheid is.

LOAD-DATE: August 24, 2011

LANGUAGE: DUTCH; NEDERLANDS

GRAPHIC: Reinhilde Decleir is groots, even onverzettelijk aards als kwetsbaar.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              107 of 200 DOCUMENTS



                                 de Volkskrant

                           24 augustus 2011 woensdag

BYLINE: Sietso Jan Nanninga, Boudewijn Otten, Jan Atze Nicolai, F. Klok, C. S.
van de Weghe, Jos Paulissen,

SECTION: Opinie en Debat; Blz. 23

LENGTH: 1014 woorden


Rebel, strijder of partizaan

Ik meen dat het tijd wordt om eens wat kritischer te kijken naar de manier
waarop de media in ons land verslag doen van de strijd in Libië. De Volkskrant
van afgelopen maandag bijvoorbeeld heeft het over 'rebellen', 'strijders' en
'het verzet', doelend op één partij in het conflict.

Afgezien van de verschillen in connotatie tussen tussen allerlei begrippen
'verzet' klinkt alweer een stuk nobeler dan 'rebellen' valt ook het impliciete
fellowtraveller-achtige standpunt op, vanwaaruit ook in de audiovisuele media
gerapporteerd wordt; we zien slechts beelden van wilde, joelende, zichzelf
overschreeuwende jochies en jongemannen, die ongeordend en luid knallend de
straat onveilig maken, ondersteund door even hijgerig maar weinig kritisch
voetbalcommentaar van onze deskundigen ter plaatse, maar ach, wat maakt het uit,
die jongens doen het toch voor een goede zaak, niet?

Ik zal Kadhafi geen moment de hand boven het hoofd houden. De manier waarop hij
in 1969 via een staatsgreep aan de macht kwam en binnen een paar maanden zijn
voormalige geestverwanten uitgeschakelde, verdient slechts een roemloos einde
als vervolg. Absolute macht corrumpeert, ook in Afrika. Dat hij in de
tussenliggende periode wel een paar onderbouwde staatsinrichtelijke en politiek
uitgesproken ideeën had, hoe krakkemikkig dan ook in onze superieure, door
Verlichting en Romantiek gekleurde blik, doet daar wellicht een of twee
zandheuveltjes aan af.

De ongearticuleerde, brooddronken horden echter die nu rellend en om zich heen
schietend het land onveilig maken, doen me vrezen voor nog veel meer ellende dan
waar het land zich kennelijk in bevond, of je ze nu 'opstandelingen',
'vrijheidsstrijders', of 'partizanen' noemt.

Sietso Jan Nanninga, Heerenveen

Ongestoord

Leen Vervaeke schrijft dat Moammar Kadhafi '42 jaar ongestoord aan de macht kon
blijven' (Ten eerste,

23 augustus). Wie de waanzin van Kadhafi's daden en ideeën in ogenschouw neemt,
weet dat het tegenovergestelde ook waar is: Kadhafi kon 42 jaar gestoord aan de
macht blijven.

Boudewijn Otten, Groningen

Strafrecht in de VS

In de Verenigde Staten zijn leugenaars kennelijk vogelvrij, gezien de
ontwikkelingen in de zaak 'DSK versus kamermeisje'. Het is wel een beetje
oppassen wie je mishandelt of aanrandt. Maar het Openbaar Ministerie laat
verdachten verder met rust, mits het vermeende slachtoffer niet aan alle eisen
van wellevendheid voldoet.

Onderzoek richt zich louter op geloofwaardigheid van het slachtoffer, maar niet
op geloofwaardigheid van de verdachte. Het kan verkeren in een democratische
rechtstaat.

Jan Atze Nicolai, Leeuwarden

Euro of democratie

Prima stuk van René Cuperus (Opinie & Debat, 22 augustus). Inderdaad ergerlijk
zoals euroadepten en technocraten alleen zichzelf Europagezindheid toedichten en
tegenstanders van hun oplossing wegzetten als provinciale nationalisten. Alsof
Europese samenwerking niet vele gedaanten kan aannemen. Steeds meer euroadepten
betrap ik op bedenkelijke, ronduit ondemocratische uitspraken en voorstellen: '
Het gewone volk heeft hier toch geen verstand van' en 'Nood breekt wet, we
moeten deze crisis nu maar snel benutten.' Los van het feit dat economen en
financiële deskundigen van naam het onderling ook niet met elkaar eens zijn over
de oplossing, riekt dit naar 19de-eeuws paternalisme. Als de keuze is de euro of
de democratische rechtsstaat, dan weet ik wel wat mijn voorkeur zou hebben.

Een treffend voorbeeld van die ondemocratische opvattingen onder euroadepten en
technocraten is de uitspraak van Smit van de haven van Rotterdam. Hij vond dat
ons politieke systeem de dynamiek van de markten niet meer kan volgen. Dat
systeem moeten we dus aanpassen. Me dunkt dat de politiek juist weer het primaat
over de markten moet terugveroveren. De verstandige marktbelemmeringen, ooit
ingesteld na de vorige krach om de markten te temmen en in het neoliberale
klimaat van de afgelopen dertig jaar afgeschaft, moeten we als de wiedeweerga
weer instellen.

F. Klok, Groenekan

Kleuterklas

Het gedrag van Europese regeringsleiders lijkt opvallend op dat van een
kibbelende schoolklas. Zo'n klassegemeenschap valt uiteen in elkaar bestrijdende
groepjes. Onderlinge rivalteit wordt gevoed door wantrouwen, angst voor verlies
aan populariteit, machtswellust, en afgunst. Daar wordt alle energie aan
besteed. Een strenge bovenmeester is nodig om het tij te keren. In zijn rubriek
verwijst Frank Kalshoven (Economie, 20 augustus) naar de Engelse monnik Willem
van Ockham. Een van zijn stellingen luidde: 'Alles in aanmerking genomen, is de
eenvoudigste verklaring doorgaans de juiste.' Er bestaat een cynischer variant:
'Alles in aanmerking genomen, is de eenvoudigste verklaring doorgaans
stompzinnigheid.' Economie moet niet aan politici worden overgelaten. Zij hebben
andere drijfveren en agenda's. Economie berust voor een groot deel op wederzijds
vertrouwen. Wanneer het begrip integriteit erodeert, verdwijnt het vertouwen
automatisch. Een strenge bovenmeester zou een zegen zijn, het lijkt echter
onwaarschijnlijk deze onder politici te vinden. Door hun neiging alle kolen,
geiten, partijbelangen en zeker ook zichzelf te sparen, blijft elke poging om
tot een echte oplossing te komen, steken in een verwarrende combinatie van
onduidelijke lapmiddelen. Het komt in ieder geval niet boven het niveau van een
kibbelende schoolklas uit.

C. S. van de Weghe, Zierikzee

Pechtolds koffiebeker

Ook weer zo tenenkrommend de debatten gevolgd over het verzwijgen van essentiële
informatie aangaande steunhulp aan Griekenland.

Oeverloos heen-en-weergezwets, veel woorden maar niets zeggen, we hebben er in
Nederland een hele Tweede Kamer mee gevuld, allemaal hoogopgeleide mensen die
dat heel goed kunnen. Hoe is het toch mogelijk , vraag ik mij dikwijls af.

Totdat op maandag een alles duidelijk makende foto in krant stond afgedrukt
(O&D, 22 augustus), een verhelderende foto van Pechtold die in een min of meer
studentikoze pose de zoveelste brief van De Jager leest. Op tafel staat een
thee- c.q. koffiebeker met meerdere malen als tekstopdruk Bla Bla Bla!

Tsja.

Jos Paulissen, Heemskerk

LOAD-DATE: August 23, 2011

LANGUAGE: DUTCH; NEDERLANDS

GRAPHIC: Een Libische rebel bij een checkpoint in Ajdabiyah. Foto Goran
Tomasevic / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              108 of 200 DOCUMENTS



                                 de Volkskrant

                            23 augustus 2011 dinsdag

Sombere consument besteedt minder aan auto's en eten

BYLINE: Van onze verslaggever Sander Heijne

SECTION: Economie; Blz. 20

LENGTH: 353 woorden


Van onze verslaggever

Sander Heijne

Amsterdam Gewone burgers zijn al even bezorgd over de economische vooruitzichten
als de financiële markten. De consument houdt de hand weer op de knip.

Dat blijkt uit cijfers die het Centraal Bureau voor de Statistiek (CBS) maandag
heeft gepubliceerd. In juni besteedden Nederlandse huishoudens 0,9 procent
minder ten opzichte van dezelfde periode vorig jaar. Daarmee is de periode van
onafgebroken consumptiegroei, die in maart 2010 werd ingezet, definitief
voorbij.

De cijfers over de koopbereidheid van Nederlandse huishoudens zijn in lijn met
de ontwikkeling van de cao-lonen en de inflatie, over de eerste zes maanden van
2011. Het overgrote merendeel van de Nederlandse huishoudens is voor het inkomen
afhankelijk van een betaalde baan. De cao-lonen stegen in de eerste helft van
dit jaar gemiddeld met 1 procent terwijl de inflatie (2,6 procent) ruim twee
keer zo hoog opliep.

Anders gezegd: consumenten kunnen simpelweg minder spullen kopen dan een jaar
geleden. De daling wordt vooral veroorzaakt door de in juni abrupt gedaalde
autoverkopen. In de eerste vijf maanden werden er juist aanzienlijk meer auto's
verkocht ten opzichte van dezelfde periode vorig jaar. Ook gaven huishoudens 3,7
procent minder uit aan voedings- en genotmiddelen. Nederlanders gaven in juni
nog wel 1,3 procent meer uit aan diensten.

De kans dat de consumentenbestedingen de komende maanden weer zullen stijgen,
lijkt klein. De indicator voor het consumentenvertrouwen ligt nog altijd tussen
de -8 en -12: dit betekent dat de meerderheid van de Nederlanders negatief is
over de ontwikkeling van de economie. Voorlopig zullen consumenten de economie
dan ook niet stimuleren met hun koopgedrag.

In de CBS-cijfers over de consumptieontwikkeling zijn de dalende beurskoersen en
de paniek op de financiële markten die deze zomer uitbrak, nog niet verwerkt.
Pas als de consumptiecijfers over augustus worden gepubliceerd, wordt het effect
van de voortmodderende schuldencrisis op het koopgemoed van de Nederlandse
huishoudens in volle omvang zichtbaar.

Nederlander is negatief over de ontwikkeling van de economie

LOAD-DATE: August 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              109 of 200 DOCUMENTS



                                 de Volkskrant

                           20 augustus 2011 zaterdag

Oude paleisjes dommelen weg

BYLINE: NELL WESTERLAKEN

SECTION: Intermezzo; Blz. 26

LENGTH: 1748 woorden


reportage Fantasierijke houten kastelen en futuristische Sovjetarchitectuur.
Hoewel sommige panden wat krakkemikkig ogen, staat de Letse badplaats Jurmala er
nog steeds vol mee. De gebouwen herinneren aan de mooie, maar ook bloedige
geschiedenis. Door NELL WESTERLAKEN

Van de Russen zal Jurmala wel nooit meer afkomen. Hun taal zingt door de
straten, zij waait over de kwartswitte stranden en gonst door de restaurants
waarvoor hun Audi's en BMW's zijn geparkeerd op de stoep. 'Maar kijk eens', zegt
een Letse winkelier, wijzend op de nummerborden, 'het zijn Letse huurauto's. Wij
verdienen nu aan de Russen! Bovendien zijn ze snel weer weg.'

De Russen zijn in Jurmala voor het jaarlijkse muziekfestival New Wave, een
onbedoeld veelzeggende naam. De winkelier verwoordt de dubbelhartigheid waarmee
de voormalige 'kameraden' worden verwelkomd in de oude Letse badplaats. Trots
waait de Letse vlag naast de sterrencirkel van de Europese Unie aan enkele van
de mooie houten zomerhuizen. 'Maar zonder de Russen waren die huizen allang
weggerot', zegt Dzintia Freimane (58) en ze steekt daarbij een bitse vinger in
de lucht.

Ze herinnert zich de zomers uit haar kinderjaren. 'Uit de hele Sovjet-Unie
kwamen ze naar Jurmala om vakantie te vieren. Je had Sotchi en Jalta aan de
Zwarte Zee, maar Jurmala was van alle badplaatsen de mooiste.'

Je hoeft bij Dzintia niet aan te dringen voor een nostalgische litanie. In de
Sovjettijd was Jurmala aan het werk, in het toerisme, in de fabrieken en op zee.
Maar nu? De visfabriek: verdwenen. De papierfabriek: opgedoekt. En het toerisme:
ach, het loopt wel, maar het is niets vergeleken met de zomers dat het wemelde
van de pioniertjes, de gestaalde kaders en arbeiders-van-de-maand die op
staatskosten kwamen uitrusten aan Jurmala's stranden en in de sanatoria.

Dat diezelfde Russen tienduizenden Letten deporteerden of om het leven brachten
na de Tweede Wereldoorlog is Dzintia even vergeten. Dat er twintig jaar geleden,
toen Letland zijn onafhankelijkheid kreeg, geen sinaasappel meer te koop was, en
dat de zeep en de suiker op de bon waren, lijkt haar ontschoten.

Badplaatsen zijn net als hoofdsteden bij uitstek geschikt om te laten zien wie
de macht heeft, en het geld. In Jurmala zijn de schokken van de geschiedenis
zelfs zichtbaar op het strand. Onder een hemel met bloemkoolwolken speelt een
groepje jongeren volleybal voor het Baltic Beach Hotel. Als een gestrand
cruiseschip ligt het reusachtige hotel in de duinen, een staaltje van de
futuristische Sovjetarchitectuur die in de jaren zeventig in zwang was.

Kosmonautenstrand

Het verhaal gaat dat de Sovjetleiders Chroesjtsjov en Brezjnev hier in zwembroek
te water gingen. Het gewone volk kreeg hen natuurlijk niet te zien. Elke vakbond
had zijn eigen vakantiecomplex in Jurmala, het strand was verkaveld naar de
sectoren van de arbeidsorganisatie. De ouderen weten nog: daar zaten de
kosmonauten, verderop was het architectenhuis en elk ministerie had zijn eigen
sanatorium. In het schrijvershuis keek Konstantin Paustovski uit over de Golf
van Riga, terwijl hij werkte aan zijn memoires.

Het socialistische betongrijs van het grote hotel is nu wit geschilderd en voor
de rode ster zijn vijf hotelsterren in de plaats gekomen. Op het strand ervoor
zitten families in plukjes bijeen. Een vader vist een blikje koud bier uit een
koeltas, terwijl moeder en oma ijs eten, oog houdend op de kleintjes die
poedelen aan de vloedlijn. De westerse dwang van bikinikuurtjes en andere
afslankdiëten is hier zichtbaar afwezig; de strandstoelen zijn van stevig
materiaal.

Vrijwel naast het hotel begint een andere strandgeschiedenis, de Letse. Elegante
torentjes van badhuizen en zomervilla's steken door het groen van de pijnbomen.
De Duits-Baltische baronnen die hier eeuwenlang de belangrijkste grondbezitters
waren en rijke kooplieden uit de nabije hoofdstad Riga bouwden hun zomerhuizen
rond het vorige fin de siècle bij voorkeur in Jurmala. Dromerige huizen met
pilaartjes, uitgezaagde sierranden, balkons, erkers en veranda's voor lange lome
zomerdagen. Sommige staan er smartelijk vervallen bij in verwilderde tuinen. In
een ervan is een tijdelijk strandpaviljoen ingericht waar hippe jongeren loungen
met cocktails uit een tropenbrochure.

De rijkdom die in Riga een stenen gezicht kreeg in fantasierijke
jugendstilhuizen werd hier vormgegeven in hout. Jurmala bloeide toen Letland
tussen de Wereldoorlogen een periode kende van onafhankelijkheid. 'Daarom zie je
hier ook recentere bouwstijlen', zegt stadsgids Anita Borze als we een stenen
villa passeren met de vloeiende contouren van het Nieuwe Bouwen.

Met Inta Baumane, directrice van Jurmala's stadsmuseum, rijden we evenwijdig aan
de kust door de brede eiken- en lindenlanen achter de duinen. Jurmala is een 30
kilometer lange keten van aan elkaar geklonken, voormalige vissersdorpen in de
beschutting van oude bossen. Al aan het einde van de 18de eeuw arriveerden de
eerste badgasten en verhuurden de vissers kamers. Al gauw begonnen de bezoekers
hun eigen huizen te bouwen, elke groep in zijn eigen wijk. De tsaristische
aristocraten en de Baltisch-Duitse landadel gingen niet wonen naast de
opgeklommen Letten, hun voormalige lijfeigenen.

In welk stadsdeel ook, er staan oude houten paleisjes weg te dommelen in de
schaduw van de pijnbomen. Honderden, duizenden zelfs, duizelingwekkend veel van
eenvoudige burgermanswoningen tot fantasiekastelen. We passeren een Pippi
Langkousachtige villa met gietijzeren versieringen en weelderige veranda's,
daarna een Doornroosjekasteel met kantelen en een achthoekige toren. Op oude
foto's in het stadsmuseum zijn de badkoetsjes te zien waarmee de bewoners van
weleer een zeebad namen.

In een zo'n kasteel kunnen we binnenkijken. Het huis uit 1883 van de Letse
aannemer Morberg is vijf jaar geleden gerestaureerd tot museum. Een eclectisch
geval: van buiten middeleeuwen, van binnen een mengelmoes die naar jugendstil
neigt. In de tuin staat een nagebouwde klassieke ruïne, toppunt van 19de eeuwse
romantiek.

spookhuis

Het huis heeft een merkwaardige aanbouw: een rechttoe-rechtaan Sovjetblok zoals
je wel meer ziet in Jurmala. 'Een hostel uit de Sovjettijd', verklaart Anita.
'In het huis zelf waren de administratie en de bibliotheek van het Maxim
Gorki-sanatorium gevestigd.' Dus dat bedoelde Dzintia Freimane toen ze zei dat
het behoud van de huizen te danken was aan de Sovjet-Russen.

Het is helaas maar de halve werkelijkheid. Wat de Russen niet gebruikten, lieten
ze verkommeren. Veel van Jurmala's huizen hebben moeite overeind te blijven. Hun
verveloze ramen en deuren zijn dichtgespijkerd en kreunen in de wind. In de
halfschemer onder de bomen krijgen ze de naargeestige uitstraling van het
spookhuis in Hitchcocks film Psycho. Nadat het kapitalisme in de jaren negentig
voet aan de grond had gekregen en de restauratie eenmaal op gang was gekomen
sloeg de crisis genadeloos toe. Letland, de Baltische tijger, werd hard geraakt
en heeft een van de hoogste werkloosheidspercentages van Europa.

Liggen hier geen kansen voor de nieuwe Russische golf? De new wave van nieuwe
rijken en de superrijken die de 19de eeuwse huizen in kuuroorden als Karlsbad en
Marienbad in Tsjechië en het Duitse Baden-Baden massaal opkopen? 'Ze hebben een
andere, pompeuzere smaak', verzucht Inta Baumane. 'Ze willen geen houten huizen.
Dat geeft geen status.'

Een van de Sovjetsanatoria is omgebouwd tot een modern wellnesscentrum. Een paar
jonge vrouwen trippelen naar binnen, zonnebrillen in het haar. Ze negeren de
sauna's en heilbaden waar oudere, dampende Letten zich insmeren met handenvol
zout. De ernst en de kracht waarmee die hun ritueel uitvoeren, verraadt een
onwrikbare kuurtraditie. De vrouwen lopen rechtstreeks naar het zwembad. Daar
dobberen de leden van een Russisch popgroepje rondom de poolbar.

Op zaterdagavond, als de zon rood wegzakt in de Golf van Riga, hebben enkele
cafés in de hoofdstraat karaoke-avond. Letse popmuziek wordt afgewisseld met
nostalgisch klinkende liederen waarbij meisjes in Letse klederdracht over het
tv-scherm dansen. Maar even makkelijk zingen de jongeren mee als er plaatjes
verschijnen van Sint Petersburg en de teksten veranderen in Russisch. Een Letse
jongeman vertaalt: 'Rusland, Rusland, wat heb je me gebracht.'

Geneeskrachtige zwavelgeuren

Pavlov mocht blijven. Zijn borstbeeld staat aan de rand van een groot park dat
betere tijden heeft gekend. Lenin en Stalin moesten het veld ruimen, zodat de
Russische fysioloog nu eenzaam uitkijkt over de lanen, grachtjes en bossen waar
geen mens te bekennen valt. Achter hem de afbladderende muren van een verlaten
kuurhuis.

Kemeri, 6 kilometer van de kust, was Jurmala's belangrijkste locatie voor een
therapeutische behandeling of een kuurvakantie. Meer dan dertig zwavelhoudende
bronnen telt het voormalige moeras dat rijkelijk voorzag in turf waaraan
geneeskrachtige eigenschappen werden toegeschreven. Op oude zwart-witfoto's is
te zien hoe een legertje arbeiders de turf in karren schept voor vervoer naar de
sanatoria. Nog altijd kunnen bezoekers van het park een lichte zwavelgeur
opsnuiven.

Tsaar Nicolaas I liet in 1838 het eerste badhuis bouwen in Kemeri. In 1912 werd
een directe spoorverbinding aangelegd van Moskou naar het kuuroord en er kwam
een elektrische tram naar het strand. De plaats kreeg dans- en muziekhallen, een
theater en een bibliotheek.

Centraal in het park staat een reusachtig wit hotel uit 1936. Het neoklassieke
gevaarte werd jaren geleden aan zijn lot overgelaten, totdat een Europees
consortium het opkocht in een poging hotel en park nieuw leven in te blazen,
maar na tien jaar ligt de renovatie vrijwel stil. Op een enkele fietser na is
het park verlaten. Niet ver van het plantsoen zijn boven de bomen de skeletten
te zien van voormalige Sovjetflats.

De wandelpaden onder de loofbomen voeren langs priëlen en romantische paviljoens
waar orkestjes speelden voor de langskuierende elite. Een van de prieeltjes is
gebouwd over een bron waar een stenen vis nog altijd zwavelwater spuugt. De ver
van aangename geur heeft stelletjes van alle tijden er niet van weerhouden op
deze plek hun liefdesgelofte af te leggen. Aan het naastgelegen bruggetje
maakten ze een hangslot vast met hun namen erop, de sleutels werden weggegooid.
Het laatste slot is van een paar jaar geleden.

Het voormalige complex maakt sinds 1997 onderdeel uit van Kemeri National Park.
In het mozaïek van bossen, meren en moerassen is een netwerk van wandel- en
fietsroutes uitgezet.

Kijk voor meer informatie op:

www.visitjurmala.com

LOAD-DATE: August 19, 2011

LANGUAGE: DUTCH; NEDERLANDS

GRAPHIC: In de Sovjettijd was het strand verkaveld. Elke beroepsgroep of
organisatie had haar eigen stuk. Foto's Nell Westerlaken Aan het einde van de
18de eeuw arriveerden de eerste badgasten en al snel begonnen de bezoekers hun
eigen huizen te bouwen, elke groep in zijn eigen wijk. Hoewel sommige panden
zijn verpauperd, hebben andere hun oude glorie behouden.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              110 of 200 DOCUMENTS



                                 de Volkskrant

                            19 augustus 2011 vrijdag

Dan maar debatteren met thee;
Reportage krakerscafé Vrankrijk opent de deuren voor anti-autoritaire discussies

BYLINE: Van onze verslaggeefster Irene de Pous

SECTION: Binnenland; Blz. 11

LENGTH: 502 woorden


Van onze verslaggeefster

Irene de Pous

AMSTERDAM Op een mosgroene sofa zitten de 'persvoorlichters' van het Amsterdamse
krakerscafé Vrankrijk. Ze drinken thee uit goud beschilderde porseleinen kopjes
en eten oma's cake. Het meisje, met een zwart Partij voor de Vrijheid-shirt,
noemt zich Ingrid. De jongen, in geel overhemd en met een zwarte ronde bril,
zegt Henk te heten.

Met theatrale stem steekt Ingrid een betoog af over de doorsnee Nederlander, die
niet bestaat. Over kritische mensen en over het meest rechtse kabinet ooit. Maar
het uiteindelijke punt van het verhaal is: Vrankrijk gaat weer open.

Begin 2009 moest de kroeg aan de Spuistraat sluiten na een geweldsincident. Voor
de deur sloegen twee leden van de barploeg kraker Yoghurt in elkaar, die een
schedelbreuk opliep. Oud-burgemeester Cohen besloot het café te sluiten.

De komende dagen zal het café voor het eerst weer openbare activiteiten
organiseren. Politieke avonden over immigratie en 'Fort Europa', de
schuldencrisis en kraken. 'Open dagen', noemen Henk en Ingrid het. Met eten voor
wie wil, maar nadrukkelijk zonder alcohol. Want daarvoor ontbreekt de
vergunning.

De huidige huurder, stichting Tweeënveertig, vroeg in 2010 een horecavergunning
aan, maar burgemeester Van der Laan wees dit in mei af. Hij heeft er te weinig
vertrouwen in dat de exploitanten geen banden hebben met de personen die
betrokken waren bij het geweldsincident.

De woordvoerders noemen de beslissing politiek ingegeven. 'Van der Laan wil
gewoon geen krakers hier. Hij duldt dit soort types niet in zijn Amsterdam, waar
hij een consumentenparadijs van wilt maken.' Stichting Tweeënveertig zal bezwaar
aantekenen, maar de sympathisanten van Vrankrijk wilden niet langer wachten met
open gaan.

De burgemeester en het café zijn oude bekenden van elkaar. In 2001 bemiddelde
Van der Laan, toen fractievoorzitter van de Amsterdamse PvdA, tussen de krakers
van de Vrankrijkkroeg en burgemeester Cohen. De bargroep van het café had uit
antiautoritaire principes lak aan benodigde vergunningen en weigerde controle
van de politie.

Bij zijn aantreden wilde Cohen dat het café aan de voorschriften ging voldoen.
Het café op haar beurt bleef politiecontrole weigeren. Als compromis bedacht Van
der Laan het volgende: Vrankrijk zou een vergunning voor clubhuis of
voetbalkantine krijgen, zodat de controle kon worden uitgevoerd door de
Keuringsdienst van Waren. In 2001 kreeg het café een legale status.

De mishandeling van kraker Yoghurt en de daaropvolgende sluiting heeft de
houding van de huidige gebruikers van Vrankrijk ten opzichte van de politie
veranderd. De kroeg wil nog steeds een thuisbasis zijn voor anti-autoritaire
politieke bewegingen. Maar als de politie deze dagen wil komen controleren,
zullen ze naar binnen worden gelaten. Ingrid: 'Onze opvattingen over de politie
zijn nog hetzelfde, maar dit is door realisme ingegeven. We willen geen
discussies voor de deur die afleiden van waar het echt om gaat.' Henk: 'Tussen
droom en werkelijkheid staat van alles in de weg.'

LOAD-DATE: August 18, 2011

LANGUAGE: DUTCH; NEDERLANDS

GRAPHIC: Augustus 2011: de 'huiskamer'van krakersbolwerk Vrankrijk in Amsterdam.
Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              111 of 200 DOCUMENTS



                                 de Volkskrant

                            19 augustus 2011 vrijdag

Tien Geboden voor de politicus

BYLINE: Door Kim van Keken

SECTION: Binnenland; Blz. 8

LENGTH: 1413 woorden


Europarlementarioer Daniel van der Stoep (PVV) houdt de eer aan zichzelf. Hij
stapte woensdagavond op, een dag nadat hij met vijf keer meer drank op dan is
toegestaan een aanrijding had veroorzaakt. Intussen woekert de affaire rond
GroenLinks-Kamerlid Mariko Peters voort. Zij had als diplomaat in Afghanistan de
relatie met haar minnaar eerder moeten melden om de schijn van
belangenverstrengeling te vermijden. Haar partij verbindt daaraan geen
conclusies. Wat kan een politicus maken? Officioele gedragsregels zijn er
nauwelijks. Het hangt vooral af van de mores in de eigen partij en van het
humeur van de partijleiding. Maar ©©n ding is wel duidelijk: de lat ligt voor
politici hoger dan voor 'gewone' burgers. Ze hebben immers een voorbeeldfunctie.
Uit de parlementaire geschiedenis valt op te maken wat politici beter niet
kunnen doen. Door Kim van Keken

Drank is de sluipmoordenaar onder politici. Vooral als het 'slachtoffer' met een
borrel te veel achter het stuur kruipt. Het kostte Jan Smallenbroek (ARP) in
1966 zijn ministerschap. Hij reed, met oude jenever in zijn systeem, tegen een
stilstaande auto. Jur Mellema van de CHU overkwam in 1968 hetzelfde. Hij gaf
zijn fractievoorzitterschap op, kreeg twee weken cel, maar bleef wel Kamerlid.

Beschonken rijden is altijd goed voor publieke verontwaardiging maar hoeft niet
fataal te zijn. Oud-premier Ruud Lubbers (CDA) ramde als minister van
Economische Zaken met een borrel op een paaltje. PvdA-minister Jan Pronk
belandde onder invloed met de auto in een greppel. Hun carriÛres bereikten
daarna nog grote hoogten.

Zeker fout: dronken je auto stallen op een invalidenparkeerplaats. CDA'er Loek
Duyn deed dat in 1988 en kon vertrekken. Maar hij was al eens in opspraak
geweest door het gebruik van een illegale geboortekrik (een ijzeren gevaarte)
bij het ter wereld brengen van een kalf. Hero Brinkman (PVV) kwam vorig jaar met
de schrik vrij toen duidelijk werd dat hij in 2001 had geprobeerd een
alcoholcontrole met verdoofde lichten te ontlopen. Sorry was genoeg.

De antirevolutionair Abraham Kuyper (oprichter van de ARP) ontdekte in 1909 hoe
snel de schijn van belangenverstrengeling kan zijn gewekt. Duidelijk werd dat
hij als premier de ridderorde verleende aan een koopman die in ruil daarvoor
11.000 gulden in de partijkas stortte. Het ging de geschiedenis in als de
Lintjesaffaire. Kuyper kwam na de verkiezingen niet terug in het kabinet.

Landbouwminister Cees Veerman (CDA) kwam in 2005 in het nieuws omdat hij nog
zakelijke belangen in Franse boerderijen had. Hij zou zijn dienstauto gebruiken
voor priv©ritjes naar Frankrijk. Minister Johan Remkes (VVD) kreeg zelfs last
met zijn ludiek bedoelde ambassadeursschap voor het Jenevergenootschap.

Staatssecretaris Jack de Vries (getrouwd, CDA) van Defensie vond een nieuwe
liefde. En wel op zijn departement, in zijn persoonlijke adjudant. In mei 2010
trad hij af. Voor het CDA, gezinspartij bij uitstek, was de affaire pijnlijk.
Pijnlijker was dat hij een relatie had met een ondergeschikte: een doodzonde op
Defensie, waar protocollen heilig zijn.

De liefde kan een mooie carriÛre in de knop breken.Sidney van den Bergh (VVD)
was in 1959 twee maanden minister van Defensie toen hij in opspraak raakte. De
weduwnaar had met een Amerikaanse moeder in ©©n hotelkamer geslapen. Omdat ze
nog getrouwd was, trad hij af. Later bleek dat hij het kind van zijn minnares
naar Nederland had gehaald. Volgens de VS is dat kidnapping. De minister zou
daardoor niet meer naar Amerika kunnen reizen zonder het risico te worden
gearresteerd. Dat maakte zijn positie als minister onhoudbaar.

Ook een oude liefde kan problemen veroorzaken. Kamerlid Eric Lucassen (PVV) had
als onderofficier een relatie met een leerling en werd destijds beboet. In
november 2010 ontnam partijleider Wilders hem de portefeuille Defensie als
straf. Lucassen kwam ook in opspraak wegens het terroriseren van zijn buren, met
twee veroordelingen tot gevolg.

De zomer van 2008 draaide weken om het actieverleden van het Kamerlid Wijnand
Duyvendak (GroenLinks). Hij onthulde dat hij in 1985 betrokken was bij de
inbraak in het ministerie van Economische Zaken om de plannen voor de bouw van
een kerncentrale te ontvreemden. Hij trad af om zijn actieverleden.

Kamerlid Cees Berkhouwer (VVD) werd in 1983 betrapt op het ontvreemden van een
fles rode wijn op een receptie. Hij dacht dat dit mocht, de gastheer ontkende.
De VVD nam het hoog op: Berkhouwer verloor in 1984 zijn plaats op de
kandidatenlijst.

In 1879 kon de liberaal Lodewijk Pincoffs vertrekken uit de Eerste Kamer vanwege
een financieel schandaal rond de Afrikaanse Handelsvereniging. Hij vluchtte naar
de VS en kreeg bij verstek acht jaar cel.

Liberaal Willem Dolk trad af als Tweede Kamerlid nadat hij in 1916 werd
veroordeeld voor fraude. Vijf jaar later vertrok Willem de Buisonj© (Neutrale
Fractie) uit het parlement en uit Nederland vanwege speculeren. In 1987 trad
PvdA-Kamerlid Harry van den Bergh af na misbruik van mogelijke voorkennis bij de
handel in aandelen Fokker.

Ook zonder fraude kunnen financioele problemen ernstige schade berokkenen. Tot
1918 werd het Kamerlidmaatschap ontnomen als iemand failliet was. Dit om de
financioele onafhankelijkheid van volksvertegenwoordigers te garanderen. In 1903
moest het Kamerlid Jean Arnoldts daarom zijn biezen pakken. Hij verliet het
land, en liet aanvankelijk vrouw en kinderen achter.

Roel in 't Veld (PvdA) moest in 1993 na enkele dagen als staatssecretaris
aftreden omdat hij zijn betaalde bijbaan als hoogleraar had verzwegen. Vier jaar
later vertrok het Tweede Kamerlid Hamid Houda (PvdA) omdat hij zijn inkomsten
uit zijn textielbedrijf had verzwegen.

Ook het onterecht ontvangen van geld is een doodzonde. Senator Eibert Meester
(PvdA) vertrok nadat was duidelijk geworden dat hij ten onrechte een uitkering
voor verzetsactiviteiten ontving.

Slaan is onwenselijk, maar een politicus is er nog niet voor naar huis gestuurd.
Ton Alblas (LPF) sloeg in 2002 een journalist. Hij bood excuses aan en bleef
aan. Net als PVV'er Marcial Hernandez. Hij zou in 2010 een kopstoot hebben
gegeven in een caf© in Den Haag. Zijn partijleider Geert Wilders schaarde zich
achter hem. Eind december volgde een schikking met het OM van 500 euro. Hij
bleef zeggen dat hij onschuldig was, maar 'was er klaar mee'.

Wapens zijn w©l taboe. Vorig jaar bleek Gidi Markuszower, kandidaat-Kamerlid
voor de PVV, te zijn opgepakt wegens illegaal wapenbezit. Hij werd van de lijst
geschrapt.

Toespelingen liggen gevoelig in diplomatieke kringen, ontdekte SP-Kamerlid Harry
van Bommel in 2007. Tijdens een werkbezoek flirtte hij met een medewerkster van
de Nederlandse ambassade in Jordanioe: hij zei dat ze er 'sensationeel' uitzag.
Hij bood openlijk excuses aan en kreeg van zijn partijvoorzitter een preek over
normen en waarden.

Flapuit Arend Jan Boekestijn kwam er minder goed van af. In 2009 vertrok hij uit
de VVD-fractie, nadat hij uit de school was geklapt over een bezoekje aan de
koningin. Hij zei voor de camera's dat Beatrix zich zorgen maakte over het
aantal spoeddebatten. Een doodzonde: want wat binnen de muren van Paleis
Noordeinde wordt besproken, moet binnen die muren blijven.

Een op de vijf Nederlanders liegt op het cv, bleek vorig jaar uit een peiling.
Politici worden hard gestraft voor zo'n carriÛreleugentje. Staatssecretaris
Charles Schwietert (VVD) trad in 1982 af omdat hij had gelogen over zijn
dienstplicht. Hij was enkele dagen bewindsman geweest. PvdA-Kamerlid Evan
Rozenblad vertrok in 1994 'vrijwillig' na een leugen over zijn opleiding.

Richard de Mos (PVV) kwam vorig jaar wel weg met een leugentje. Hij verzon dat
hij schooldirecteur was geweest. Anders lag het over het actieverleden van
senator Sam Pormes (GroenLinks). Hij werd geroyeerd door zijn partij, omdat hij
zijn actieverleden had verzwegen.

Een leugentje leverde Philomena Bijlhout (LPF) in 2002 een record op. Zij
ontkende rond de tijd van de Decembermoorden betrokken te zijn geweest bij de
volksmilities van de Surinaamse legerleider Desi Bouterse Er dook echter een
foto op waaruit het tegendeel bleek. Nog op de dag van haar beoediging als
staatssecretaris trad ze alweer af.

Vorig jaar raakte Kamerlid James Sharpe (PVV) in opspraak. Zijn Hongaarse
bedrijf, actief in de porno-industrie, zou klanten hebben misleid. Na twee dagen
onder vuur te hebben gelegen, leverde hij zijn Kamerzetel in. Hij zou gaan
werken aan rehabilitatie. Inmiddels hoopt hij terug te keren in de Kamer zodra
er bij de PVV weer een zetel vrijkomt.

LOAD-DATE: August 18, 2011

LANGUAGE: DUTCH; NEDERLANDS

GRAPHIC: Marcial Hernandez Foto ANP Wijnand Duyvendak Foto Guus Dubbelman
Philomena Bijlhout Foto ANP Johan Remkes Foto ANP James Sharpe Foto ANP Harry
van Bommel Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              112 of 200 DOCUMENTS



                                 de Volkskrant

                           18 augustus 2011 donderdag

GEACHTE REDactie

BYLINE: Jules Hoogma, Eric van Kleef, A. Schouten, Micheline Modde, Marien Bos,
Jan Ludwig Arjen Boswijk, Ben van Dijk,

SECTION: Opinie en Debat; Blz. 23

LENGTH: 845 woorden


Fietsen onder het Rijks

Directeur van het Rijks Wim Pijbes rakelt de onderdoorgang van het Rijksmuseum
weer eens op (Binnenland, 17 augustus). Via de geëigende wegen en procedures
werd besloten dat de onderdoorgang behouden dient te blijven voor voetgangers en
fietsers. Natuurlijk mag iedereen zijn mening geven. Ook de directeur mag
mee-polderen, zelfs al is het klagen en zeuren na de maaltijd.

Jules Hoogma, Amsterdam

Homo economicus

Brievenschrijver Hans Pontier ziet in short gaan bij een nerveuze aandelenmarkt
geen immoreel gedrag met onverantwoorde risico's (Opinie & Debat, 16 augustus).
In zijn redenering maakt hij een door veel economen gemaakte denkfout. Hij gaat
ervan uit dat mensen altijd rationele economische keuzen maken. Dat is helaas
niet zo. De mens is geen homo economicus.

Pontier stelt dat koersen net zo makkelijk omlaag gemanipuleerd kunnen worden
door verkopen en onheilstijdingen, als omhoog door verkopen en 'heilstijdingen'.
Uit onderzoek blijkt dat mensen geen zuivere afweging maken tussen angst voor
verlies en hoop op winst. Angst voor verlies blijkt tweeënhalf maal zo sterk te
zijn, waardoor mensen in spiegelbeeldige situaties niet spiegelbeeldig handelen.
Gevolg is dat het vertrouwen in een aandeel makkelijker omlaag te krijgen is dan
omhoog. Ook hier komt vertrouwen te voet en gaat het te paard.

Pontier vergelijkt 'short gaan' met 'achteruit rijden met auto's'. Het is eerder
roekeloos spookrijden.

Eric van Kleef, Leiden

Familie Brenninkmeijer

Huurtoeslag moet je terugbetalen als je te veel hebt verdiend. Niks mis mee.
Deze regelingen zijn er om de mensen te helpen die het hard nodig hebben. Elke
hardwerkende Nederlander heeft zich aan de spelregels van de Belastingdienst te
houden.

Nee, dan de familie Brenninkmeijer, de eigenaars van C&A. Ze zitten op een
vermogen van 21 miljard, terwijl ze andere mensen hard voor zich laten werken.
Maar goed, ze zijn bezitters van een groot concern en hebben miljarden euro's
aan beleggingen uitstaan, dus financieel moeten ze hun zaakjes op orde hebben.
Een familiebank is dan wel zo handig. Met zoveel vermogen zullen ze vast wel wat
belastingcentjes moeten afdragen. Niks is minder waar. Ze betalen geen
vennootschapsbelasting vanwege een liefdadigheidsstichting met de Anbi-status.
Wat betekent Algemeen Nut Beogende Instelling: het geld in eigen zak steken? Hoe
kom je anders aan 21 miljard euro? Niet door alleen maar hard te werken. Mijn
ouders werken al meer dan 40 jaar hard, maar die hebben niet zo'n vermogen en al
helemaal geen familiebank en toch betalen ze zich scheel aan belastingen.

Wel de winst opstrijken maar geen belasting betalen, is dat geen fraude? Nee
want het mag gewoon volgens de wet. Het is een politieke keuze geweest. Wat voor
regering er ook zit: ze verdedigen het vermogen van de allerrijksten. Diefstal
is het. Laten families als Brenninkmeijer maar het te veel verdiende
terugbetalen.

A. Schouten, Groningen

Frans paspoort

Estefania Pampin Zuidmeer van het Comité Anti Stierenvechten heeft gelijk als
zij stelt dat het merendeel van de Fransen tegen het stierenvechten als
cultureel erfgoed is (Opinie & Debat, 11 augustus). Sinds 1965 heb ik naast de
Nederlandse ook de Franse nationaliteit. Ik ga een Frans paspoort aanvragen om
in 2012 bij de Franse verkiezingen te kunnen stemmen op een partij die het
stierenvechten verbiedt. Et vive Brigitte Bardot.

Micheline Modde, duo-raadslid Partij voor de Dieren Leiden

Leve de weerprofeten

'Zomer 2011 heel slecht' staat er in de krant (Ten eerste, 16 augustus). Ik kan
u verzekeren dat de slechte zomer met name is veroorzaakt door de weerprofeten
zelf.

Met enige regelmaat heb ik op aangeven van deze dames en heren overdag met een
zak over mijn hoofd in bed gelegen om de voorspelde natuurrampen van Bijbelse
proporties af te wachten.

Met diezelfde frequentie heb ik moeten constateren dat het uit voorzorg
ingevroren barbecuevlees die dag gewoon op het vuur kon. Ik hecht tegenwoordig
meer waarde aan de voorspellingen uit de Enkhuizer Almanak.

Marien Bos, Katwijk

Pakistan

Zou het niet een prachtig, veelzeggend gebaar zijn als de gezamenlijke
Nederlandse moskeeën in een open brief indringend protesteren bij de regering
van Pakistan tegen de laffe, barbaarse en achterlijke behandeling van Bibi en
dit onderstrepen met een demonstratief aanbieden bij de Pakistaanse ambassade?

Jan Ludwig

Meer meesters

Onze minister van Onderwijs, Van Bijsterveldt, zou een voorstander zijn van
gescheiden lessen voor jongens en meisjes (Ten eerste, 16 augustus). Maar het is
een slecht idee.

De jongens in mijn klas groep 7/8 leren van de meiden en vice versa. Dagelijks.

Ik weet een beter idee voor de minister: zorg voor meer meesters op de
basisschool en maak het vak (financieel) aantrekkelijker .

Arjen Boswijk, Groningen

PHPD

In het stuk 'Wie dit leest is gek' (Intermezzo, 13 augustus) staat dat ADHD,
autisme en bipolaire stoornis er een monster bij krijgen, namelijk DMDD
(disruptive mood dysregulation disorder). Volgens mij krijgt men er twee
monsters bij. PHPD hoor er ook bij. Pijntje hier, pijntje daar.

Ben van Dijk, Hoogvliet

LOAD-DATE: August 17, 2011

LANGUAGE: DUTCH; NEDERLANDS

GRAPHIC: De onderdoorgang van het Rijksmuseum in 2003. Foto Joost van den Broek
/ de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              113 of 200 DOCUMENTS



                                 de Volkskrant

                           17 augustus 2011 woensdag

Een vreemde in Marokko Column Evelien Tonkens

BYLINE: Evelien Tonkens is bijzonder hoogleraar actief burgerschap.

SECTION: Opinie en Debat; Blz. 24

LENGTH: 737 woorden


'Niet afkomst maar toekomst telt.' Geen steun meer aan organisaties die zich op
bijvoorbeeld Hindoestaanse ouderen of Marokkaans-Nederlandse vrouwen richten,
besloot de regering aan het begin van de zomer. Want zulke organisaties sluiten
mensen op in groepen en benadrukken de scheidslijnen daartussen. Dat staat
'haaks op het streven naar gezamenlijk burgerschap'. Het gaf geen enkele
deining. Zelfs etnische organisaties klommen niet boos in de pen.

Ons onderzoek naar zulke organisaties geeft echter een heel ander beeld. Een
Turks-Nederlandse organisatie, twintig jaar geleden opgericht voor mensen uit
dezelfde streek in Turkije, organiseert politieke debatavonden tijdens
verkiezingscampagnes om de achterban beter geïnformeerd tot stemmen te bewegen.
De leden organiseren huiswerkbegeleiding, computerles, en een jaarlijkse
kinderdag waar Turkse, Marokkaanse, Surinaamse en Hollandse kinderen samen
spelen. Rondhangende jongeren spreken ze aan: 'dat ze hun toekomst weggooien. Je
bouwt je eigen toekomst. Of je gooit het weg, of je doet er wat mee.'

Een vergelijkbare stichting voor mensen uit een streek in Marokko helpt met
invullen van formulieren, verleent rechtsbijstand, en organiseert avonden over
opvoeding. 'Ga naar school, vraag aan de leerkracht: gaat het goed? Je moet de
jongens niet alleen laten. Als je goed oplet, gaat het goed. Maar als je dat
niet doet, en niet controleert waar ze zijn, dan gaat het mis. Jongens van 14
moeten toch niet tot één uur op straat zijn? Dan komen er drugs bij en
criminaliteit.'

Een organisatie voor Turks-Nederlandse vrouwen helpt bij 'brieven lezen, tolken
en dingen regelen'. Ze wil bereiken dat vrouwen 'op eigen benen staan en niet
afhankelijk zijn van een man'. Ze organiseert praatgroepen om hun Nederlands te
verbeteren, want de gemeente geeft taalles 'maar wat ze te kort komen is
praten'. En computerlessen, interreligieuze koffie-ochtenden, kooklessen voor
mannen en voorlichting over opvoeding. Het zijn vrijwilligersorganisaties, vaak
met een bescheiden contributie van leden maar ook met wat subsidie voor
bijvoorbeeld de zaalhuur, gas en licht of een computer.

De mensen die deze organisaties draaiende houden, voelen zich zeer met Nederland
verbonden, juist door hun activiteiten. 'Ik ben een echte Nederlander. Ik heb
het paspoort. Ik leef hier, en ik heb gewoond in Marokko. Dat was maar achttien
jaar of zo, maar hier veel meer. Ik voel me betrokken', zegt een van hen. 'Ik
ben meer Nederlander dan een Nederlander kan zijn. Ik werk, ik verdien mijn
geld, ik heb gestudeerd, ik doe wat een Nederlander kan doen, en ik probeer mijn
buurt ook op te knappen. Te helpen, ouderen, jongeren, mensen met een
taalgebrek, mensen die hulp nodig hebben. Ik ben een Turk en daar ben ik ook
trots op. Maar ik ben dertig jaar in Nederland, ik ben er trots op, ben blij dat
ik hier woon', vertelt een ander. En een derde: 'Ik woon hier al veertig jaar,
ik ben een vreemde in Marokko.'

Het is op zijn zachtst gezegd beledigend om te stellen dat zulke organisaties
mensen in hun eigen groep opsluiten en niet streven naar gezamenlijk
burgerschap. We vonden in ons onderzoek ook wel organisaties die meer naar
binnen gekeerd zijn. Niet uit overtuiging echter, maar doordat aansluiting bij
anderen mislukte. Of door een problematische relatie met de gemeente. Mislukte
relaties van vrijwilligersorganisaties met de buitenwereld hangen vaak samen met
een gebrek aan 'sociale reflexiviteit', ontdekte de Amerikaanse socioloog
Lichterman al eerder: een gebrek aan vermogen om kritisch naar jezelf te kijken
en om te begrijpen hoe je (goedbedoelde) gedrag op anderen overkomt.
Organisaties waarin dat vermogen slecht ontwikkeld is, geven bij problemen de
buitenwereld de schuld en corrigeren elkaar niet. Ze raken steeds meer overtuigd
van hun eigen gelijk en keren zich gezamenlijk van de boze buitenwereld af.

Als de regering echt aan gezamenlijk burgerschap wil werken, moet ze allochtone
zelforganisaties juist stimuleren, en hun sociale reflexiviteit helpen
bevorderen. Allochtone zelforganisaties helpen hun achterban te integreren en
zich net zo Nederlands te gaan voelen als hun leiders.

Je zou bijna denken dat de integratienota niet bedoeld is voor integratie maar
slechts beoogt om Henk en Ingrid een goed gevoel te geven, ten koste van hard
integrerende Nederlanders.

www.vk.nl/Evelientonkens

Integratienota lijkt slechts bedoeld om Henk en Ingrid een goed gevoel te geven

LOAD-DATE: August 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              114 of 200 DOCUMENTS



                                 de Volkskrant

                           17 augustus 2011 woensdag

Vaste prik;
interview presentatrice esmaa Alariachi

BYLINE: Door Haroon Ali foto: Joost van den Broek / de Volkskrant

SECTION: V Media; Blz. 14

LENGTH: 1071 woorden


'Meid van Halal' Esmaa Alariachi presenteert Het Ramadan-journaal. 'Ik denk dat
het ook voor Henk en Ingrid interessant is.' Door Haroon Ali foto: Joost van den
Broek / de Volkskrant

Tijdens de hoogtijdagen van Ayaan Hirsi Ali en Theo van Gogh deed Esmaa
Alariachi (32), bekend van het programma De meiden van Halal, veel stof
opwaaien. Toen imam Fawaz in een preek Van Gogh en Hirsi Ali nare ziektes
toewenste, namen Alariachi en haar zussen daar in Pauw & Witteman desgevraagd
geen afstand van. In Het Ramadan-journaal, het wekelijkse NTR-programma dat net
als de gelijknamige vastenmaand op de helft is, zien we een vrolijke kant van de
presentatrice. Razendsnel praat Alariachi lieflijke items over de ramadan aan
elkaar. 'Ik ben blij dat ik weer als presentatrice aan de slag kan, en niet
alleen als talking head met hoofddoek wordt gezien. Ik houd ervan om uitgedaagd
te worden, maar als jij dit journaal lieflijk noemt, is dat prima. Het hoeft
niet altijd scherp te zijn. Als ik de tweede Linda de Mol wil worden, kan ik
hiermee laten zien dat ik meer in mijn mars heb.'

Hoe gaat het vasten?

'Ja goed, prima zelfs. Ik ben hoofd klantenservice bij een energiebedrijf in
Delft en presenteer daarnaast dit programma. Met die lange zomerdagen is het
extra zwaar en je ritme is ontregeld. Maar ik probeer mijn tijd en energie zo
bewust mogelijk te gebruiken en alle extra dingen rond mijn dagelijkse
werkzaamheden te laten voor wat ze zijn. Dit is de maand in het jaar waarin je
bewust dingen laat uit liefde voor je schepper. Niet egoïstisch zijn, maar de
spirituele batterij opladen.'

De vastende moslims in Het Ramadan-journaal lijken het anders vooral erg zwaar
te hebben.

'Dat is maar hoe je het bekijkt. Wat ik zie is dat de ramadan voor moslims in
Nederland een gezellige feestmaand is. Het is meer dan alleen niet eten en
drinken, het is een spirituele beleving die draait om solidariteit en
eenheidsgevoel. Terug naar waar het écht om draait.'

We zien elke aflevering een compilatie van grappige buitenlandse filmpjes.
Waarom zit er in Nederlandse ramadanprogramma's niet wat meer humor?

'Die beelden komen uit landen waarin moslims in de meerderheid zijn. Ramadan
maakt daar zó deel uit van het dagelijks leven, dat de families rond etenstijd
vooral ontspanning willen. In die landen worden series uitgezonden die weinig
met ramadan te maken hebben, of muziek. Op Nederland 1, 2 en 3 is het wat
serieuzer, al denk ik dat Het Ramadan-journaal ook luchtig is.'

Is dit programma voor moslims, of niet-moslims?

'Voor beide. Voor moslims is het erg herkenbaar, maar we laten dus ook de
beleving van ramadan over de hele wereld zien. Marokkanen weten vaak alleen hoe
de vastenmaand in Marokko wordt gevierd, terwijl het in elk land weer anders is.
Dankzij dit programma zien kijkers ook hoe het er in Tunesië en Syrië aan toe
gaat. Voor niet-moslims is het luchtig gebracht infotainment.'

Is het nog nodig om niet-moslims elke aflevering te vragen of ze weten wat
ramadan is?

'Niet-moslims die de krant lezen en het journaal kijken weten wel wanneer de
vastenmaand begint en afloopt, daar wordt wel melding van gemaakt. En de meeste
niet-moslims kennen ook wel een moslim op het werk die vast, maar van de
beleving thuis krijgen ze niets mee. Dat zien ze nu wel.'

Hoe hebben jullie chef-kok Joop Braakhekke en documentairemaker Frans Bromet
zover gekregen om voor het programma een hele dag te vasten?

'Zij doen het voor de gein, maar ik denk dat moslims het heel leuk vinden om te
zien dat niet-moslims solidair zijn en een dag met ze meedoen. En niet-moslims
zien weer dat je na één dag vasten niet bent uitgedroogd en dood neervalt. Het
is niet slecht voor je gezondheid.'

Op internet vragen mensen zich af of dit programma echt nodig is. Er is
bijvoorbeeld ook geen Aswoensdagjournaal, grappen critici.

'Waarom niet? Als mensen een journaal willen over Aswoensdag: prima. Ik maak
altijd de vergelijking met het Sinterklaasjournaal. Dat is misschien ook niet
nodig, maar mensen vinden het leuk om de intocht van Sinterklaas te zien. De NTR
maakt programma's die alle groepen uit de samenleving vertegenwoordigen. Door
Turken over Turken, door Surinamers over Surinamers. Het Ramadan-journaal is een
goed programma dat een kijkje geeft in het leven van een grote groep
medelanders. Ik toon toch ook interesse in andere culturen?

'Natuurlijk zal er altijd een kleine groep mensen negatief zijn. Maar ik denk
dat dit programma ook voor Henk en Ingrid interessant is, alleen niet voor de
extreem-rechtse Henk en Ingrid. Die willen er niets van weten, extreem- linkse
mensen trouwens ook niet.'

Wel vreemd dat de NTR de zendtijd van moslimomroepen moest overnemen omdat die
er een zooitje van hebben gemaakt.

'Ik ben alleen te gast geweest bij programma's van de toenmalige NMO en NIO. Ik
ken de top van die omroepen dan ook niet persoonlijk, maar ik denk dat zij
vooral vanuit verkeerde belangen hebben gehandeld. Het is wel jammer dat dit in
de media zo werd opgeblazen: oh, de moslims hebben iets opgezet wat heel mooi
had kúnnen worden, maar wat toch niet lukt. Je hoorde alleen over de fraude bij
de moslimomroepen. Maar ik ben blij dat we nu vanuit een positieve insteek dit
programma maken. De NTR heeft de taak om een publieke behoefte te bevredigen, en
houdt zich afzijdig van dit soort problemen.'

Naar de uitzendingen op zaterdagmiddag en de herhalingen op zondag kijken echter
nog geen 70 duizend mensen. Dat is best weinig, als je bedenkt dat er een
miljoen moslims in Nederland wonen.

'Het wordt op de publieke omroep uitgezonden, en op een tijdstip dat weinig
mensen tv kijken, omdat ze dan bijvoorbeeld boodschappen doen. Je moet ook
kijken hoe de programma's voor en na Het Ramadan-journaal scoren. Misschien
kijken sommige moslims toch liever naar programma's in hun moedertaal via de
satelliet-schotel, met beelden uit het land van herkomst. Mijn ouders kijken het
nu omdat ze weten dat ik het presenteer, maar daarna zappen zij ook weer door
naar de schotel.'

Het Ramadan-journaal, nog twee weken elke zaterdag te zien om 12.00 uur op
Nederland 2.

Hoofddoek Esmaa Alariachi is een graag geziene gast bij
actualiteitenprogramma's. Aan tafel is ze duidelijk te herkennen aan haar
hoofddoek. 'Ik wil daarmee niemand beledigen', zei Alariachi in een interview
met Viva. 'Ik wil ook helemaal niet laten zien dat ik onderdrukt word. Ik kleed
me graag soberder dan de norm die nu heerst. Het is niet zo van: kijk mij eens
moslim wezen.'

LOAD-DATE: August 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              115 of 200 DOCUMENTS



                                 de Volkskrant

                            9 augustus 2011 dinsdag

Zakenprins doorbreekt taboes;
profiel Regeltjes zijn niet de sterkste kant van Bernhard junior

BYLINE: Door Ana van Es

SECTION: Binnenland; Blz. 9

LENGTH: 1316 woorden


Prins Bernhard kan vanaf de aanlegsteiger bij zijn nieuwe villa zijn passie voor
boten uitleven. Als ondernemer in de ICT-sector werd hij op eigen kracht
miljonair. Door Ana van Es

Het gaat prins Bernhard van Oranje goed en dat laat hij weten ook. Zijn nieuwe
huis, een barokke 19de-eeuwse villa aan de Weteringschans, is een blikvanger in
Amsterdam. Gelegen in een rijtje van vier soortgelijke stadspaleizen biedt het
uitzicht op de Singelgracht en het Rijksmuseum. Vraagprijs: 3,25 miljoen euro.

Een verstandsaankoop is deze woning niet. Volgens het kadaster is er 319
vierkante meter woonruimte net iets minder dan in het huidige onderkomen van de
prins, een aanzienlijk goedkoper herenhuis aan de chique Koninginneweg in
Amsterdam-Zuid.

Maar de aanlegsteiger maakt alles goed. 'De ligging aan het water is voor
Bernhard heel belangrijk', zegt Paul Mol, een van zijn zakenpartners van het
eerste uur. Bernhard junior heeft een passie voor klassieke boten, vooral
zeiljachten. Financieel is hij betrokken bij de exclusieve jachtmakelaar 'Prins
van Oranje' in het Friese Heeg, die volgens de eigenaar is vernoemd naar een
historisch gebouw in de regio.

Bernhard junior (41), de tweede zoon van prinses Margriet en Pieter van
Vollenhoven, maakt al sinds zijn studententijd naam als 'zakenprins'. Met zijn
activiteiten in de ICT-sector, samen met studievrienden Paul Mol en Menno de
Jong, is hij op eigen kracht miljonair geworden. Sinds 2003 handelt het trio ook
in vastgoed. De prins, met meer dan vijfhonderd contacten op LinkedIn, breekt
daarmee met een decennialang Oranje-taboe op openlijk ondernemen.

De vastgoedhandel waarin de prins participeert, scoort volgens Mol 'commercieel
boven verwachting'. Levi 9, het ICT-bedrijf waarvan Bernhard junior
mede-directeur is, maakt flinke winst, zegt algemeen directeur Paul Schuyt. 'Het
gaat echt top, tegen de conjunctuur in.'

De cijfers om dat succes te onderbouwen, laten op zich wachten. Vondel Capital
B.V., waarin de prins en zijn zakenvrienden hun belangen hebben ondergebracht,
heeft al twee jaar geen jaarrekening gedeponeerd bij de Kamer Van Koophandel.
Hetzelfde geldt voor de privé-bv's van de prins en zijn companen, met klinkende
namen: Geen Woorden Maar Daden, Nooit Meer Slapen en Rasputin.

Het niet deponeren van een jaarrekening is een economisch delict. Over 2009 is
de uiterste deadline inmiddels verstreken. De schuld ligt bij de Kamer van
Koophandel, zegt huisaccountant Mathijs Mennen. 'Mijn collega heeft alle
jaarrekeningen in een envelop gedaan en opgestuurd, maar dat is blijkbaar niet
goed verwerkt.'

De Kamer van Koophandel Amsterdam is verwonderd over deze redenering. 'Het is de
verantwoordelijkheid van de ondernemer om te controleren of de jaarrekening
daadwerkelijk wordt gepubliceerd.' Een zoektocht naar de verloren envelop levert
op dat die nooit bij de Kamer is bezorgd.

Administratieve regeltjes lijken niet de sterkste kant van Bernhard junior. Dat
blijkt al wanneer hij als 19-jarige student economie in Groningen Ritzen
Koeriers begint, samen met huisgenoot Paul Mol, vanuit de keuken van hun
studentenhuis. 'We legden een vaste telefoonlijn aan en leenden 2.000 gulden bij
de bank', herinnert die zich.

De jongens maken begin jaren negentig creatief gebruik van de door
onderwijsminister Jo Ritzen ingevoerde ov-studentenkaart. Daarmee kunnen
medestudenten zonder reiskosten met de trein pakjes bezorgen. Het is een succes.
Maar de jonge entrepreneurs komen in opspraak als blijkt dat ze hun werknemers
ten onrechte als freelancers beschouwen en geen sociale premies afdragen. Met
het Openbaar Ministerie treffen ze een schikking voor omgerekend 12.000 euro.

Vanwege zijn afkomst blijft zo'n misstap aan prins Bernhard hangen. Zolang zijn
neef Willem-Alexander nog geen koning is, blijft hij het elfde en laatste lid
van ons Koninklijk Huis. Hij is in 2000 getrouwd met het burgermeisje Annette
Sekrève. Ze krijgen drie kinderen, die geen Van Oranje heten, maar Van
Vollenhoven.

Van zijn grootvader, Bernhard senior, erft hij een passie voor snelle auto's.
Hij racet in een BMW GT4 en maakt deel uit van het prestigieuze Racing Team
Holland. In 2009 crasht hij zijn Mustang op het circuit, komt met de schrik vrij
en wordt gediskwalificeerd. Sinds kort begeeft hij zich ook zakelijk in de
autowereld: als commissaris van Antonov, een bedrijf in versnellingsbakken dat
van zijn 'netwerk' hoopt te profiteren.

De naam Van Oranje is zakelijk een goed visitekaartje, blijkt als hij als hij in
1995, pas afgestudeerd, samen met Mol en De Jong het internet-adviesbedrijf
Clockwork opricht, dat onder meer websites bouwt voor Coca-Cola. Het drietal
weet het bedrijf in 2003 zeer succesvol te verkopen aan het softwarebedrijf
Ordina.

'Zonder die naam zouden we zakelijk hetzelfde hebben bereikt', zegt Mol.
'Nederlanders zijn te nuchter om op te kijken tegen een prins.' Toch zijn er
soms rare vogels, die obsessief graag zaken willen doen met een Oranje. Met
zulke klanten spreken Mol en De Jong liever alleen af.

De heren zijn ondernemers, geen managers. Al snel na de verkoop beginnen ze
daarom in 2003 een nieuw avontuur: het internet-adviesbedrijf Levi 9. De naam is
een verwijzing naar de komeet Shoemaker-Levi 9 die in 1994 insloeg op de planeet
Jupiter. Zelf hopen ze net zo'n impact te maken, zeggen ze in interviews uit die
tijd.

Levi 9 besteedt de bouw en het beheer van softwaresystemen uit aan werknemers in
Servië, Roemenië en de Oekraïne. Dat is stukken goedkoper dan werken met
Nederlanders, maar cultureel minder lastig dan het uitbesteden aan bijvoorbeeld
India. Onlangs sleepte het bedrijf een grote order binnen van het ministerie van
Economische Zaken, Landbouw en Innovatie.

Prins Bernhard heeft van het drietal het meeste oog voor ICT-trends. Al in de
jaren negentig, als Apple nog helemaal niet populair is, ziet hij iets in de
Macintosh, een klein computertje dat vooral vaak vastloopt. Hij is dol op
gadgets. 'Iemand die altijd de nieuwste iPhone en de nieuwste iPad heeft', zegt
Mol.

Vondel Capital laveert creatief tussen ICT en vastgoed. In de Servische stad
Novi Sad bouwen ze woningen voor medewerkers van Levi 9. Ook willen ze daar een
70 duizend vierkante meter omvattend winkelcentrum met appartementen realiseren,
naar West-Europese normen. Het project 'Park City' wordt uiteindelijk met 35
miljoen euro schuld overgedaan aan een Servische investeerder. 'Maar voor ons
was het project financieel een succes', zegt Paul Mol.

In de snelle zakenwereld gaat de kost voor de baat uit. Over de slechte
jaarrekening van Vondel Capital uit 2008 de laatste die beschikbaar is wordt dan
ook laconiek gedaan. Accountant Mennen schrijft in dat jaar dat er twijfel zou
kunnen zijn over het voortbestaan van de onderneming: er is een negatief eigen
vermogen.

Maar dat noemt hij nu een papieren werkelijkheid. De prins en zijn zakenpartners
lenen in 2010 een flinke som geld aan hun eigen onderneming. 'Het bedrijf staat
zeker niet op omvallen', zegt Mennen nu. En die zoekgeraakte jaarrekeningen
worden 'zo snel mogelijk' alsnog gedeponeerd.

Juridische strijd met huurders

Procederen door een lid van het koninklijk huis tegen een gewone burger gold
lange tijd als ongehoord. Maar de prins en zijn zakenpartners, inmiddels in het
bezit van 166 panden in Amsterdam, binden toch de juridische strijd aan met hun
huurders. Een bloemist kreeg nul op het rekest toen hij protesteerde tegen een
huurverhoging van honderden euro's, die volgens Paul Mol al door de vorige
eigenaar was opgelegd. Snackbarhoudster Debby Daems moet gedwongen vertrekken
uit haar cafetaria aan het Gerard Douplein in De Pijp. Volgens Vondel Capital
verkocht ze een voor haar gunstig huurcontract, terwijl was afgesproken dat dit
niet mocht. Ze rechter stelde de mannen in het gelijk. 'Dankzij hen heb ik geen
toekomst meer', zegt Daems, die in beroep gaat.

Bernhard heeft altijd de nieuwste iPhone en iPad Paul Mol Zakenpartner van Prins
Bernhard

LOAD-DATE: August 8, 2011

LANGUAGE: DUTCH; NEDERLANDS

GRAPHIC: Het nieuwe huis van Prins Bernhard, een 19de-eeuwse villa in Amsterdam,
met uitzicht op de Singelgracht. Foto Raymond Rutting / de Volkskrant Prins
Bernhard met zijn vrouw Annette. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              116 of 200 DOCUMENTS



                                 de Volkskrant

                            8 augustus 2011 maandag

Henk & Henk

BYLINE: Sheila Sitalsing en Bert Wagendorp hebben zomerverlof. Ze worden de
komende twee weken vervangen door Wilma de Rek en Peter Middendorp

SECTION: Ten Eerste; Blz. 2

LENGTH: 558 woorden


Uit dankbaarheid voor de Nederlandse tolerantie zetten onze homo's (en een
enkele lesbo) zichzelf eens per jaar in Amsterdam voor lul op een boot. Zo
begreep ik het althans uit een stuk in de Volkskrant: de Gay Pride is een
cadeautje aan het tolerante Amsterdam. 'Het idee was: laten we een feestje
teruggeven', zei Huub Verweij, een van de oprichters, in dat stuk. 'Voor jan en
alleman, en tante Truus op de hoek.'

Daarom hullen onze homo's (en een enkele lesbo) zich sinds 1996 elke zomer in
een pikante veter die akelig tussen de billen schuurt, om zich daarna te laten
aangapen door het gewone volk. Een paar honderdduizend mensen gaan ervoor naar
Amsterdam, de rest voorziet het tafereel thuis voor de televisie jaarlijks van
hetzelfde rituele commentaar: moet dat nou?

Het rituele antwoord is: ja, dat moet. Want Amsterdam is allang geen gay capital
meer en het aantal geweldsincidenten tegen homo's neemt toe. De Gay Pride is
onderdeel van een nog altijd noodzakelijke strijd voor meer tolerantie.

Meer tolerantie, daar ben ik erg voor. Als vrouw ben ik ook lid van een groep
die eeuwenlang bruut is onderdrukt door de blanke heteroman, en als iemand ooit
zou proberen onze soort weer terug in het hok te jagen, rende ik meteen luid
protesterend de straat op. Maar of ik ook mijn mooiste veter zou aantrekken?

Ik zag de zestiende Canal Parade, het hoogtepunt van Gay Pride, zaterdag vanaf
mijn vakantieadres in Rome. En ik dacht: moet dat nou?

Misschien kwam het door Rome, maar het feest deed toch een beetje denken aan de
nadagen van keizer Tiberius. Dat tijdens het weekeinde van de botenparade ook
het gehele Westen instortte, maakte de associatie met het verloederende Romeinse
rijk nog wat krachtiger. Zouden Henk en Henk hier nu echt bij gebaat zijn?

En dan dreef er ook nog een FNV-boot vol vakbondsvoorzitters mee, 'om de
HLBT-collega's te steunen'. Nu niet meteen denken: ah, het is dus tóch een enge
ziekte; HLBT is de verzamelnaam voor iedereen die homo, lesbo, bi of transgender
is.

Nieuw dit jaar was de kwestie-Van Bijsterveldt. Omdat de minister weigert
voorlichting over homoseksualiteit op scholen verplicht te stellen, werd zwaar
geprotesteerd tegen haar komst. Ze kwam toch, en kondigde de oprichting van een
nieuw HLBT-platform aan.

Maar toen ik in het Journaal iemand hoorde uitleggen waarom die voorlichting op
scholen zo hard nodig is bijvoorbeeld om duidelijk te maken dat niet elke homo
er zo uitziet als de jongens die je tijdens de Canal Parade ziet wist ik het
zeker: de HLBT-gemeenschap moet niet alleen uit de kast, maar ook van de boot.
Voor Henk en Henk, voor Henk en Achmed, voor Fatima en Ingrid.

Tuurlijk, bij heteroseksuele hoogmissen als de Huishoudbeurs of de AutoRai zie
je ook de raarste types. Maar aan de Canal Parade kleeft iets paradoxaals:
volkomen normale mensen gaan een dag lang gek doen om te benadrukken dat ze
volkomen normaal zijn. Dat blijft verwarrend.

Laat de Prides, Parades en Platforms voor wat ze zijn, maak van het geld dat je
uitspaart mooi voorlichtingsmateriaal, en ga daarmee de scholen langs. En wie op
een bootje wil gaan dansen, moet dat vooral doen. Maar niet voor de strijd.

Gewoon voor jezelf.

Sheila Sitalsing en Bert Wagendorp hebben zomerverlof. Ze worden de komende twee
weken vervangen door Wilma de Rek en Peter Middendorp.

Terwijl homo's dansen op een boot, stort het Westen in

LOAD-DATE: August 7, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              117 of 200 DOCUMENTS



                                 de Volkskrant

                            8 augustus 2011 maandag

Meer kinderen, meer onderwijs en duurdere huizen De dertig procent best
verdienende Nederlanders zien het meest terug van hun belasting

SECTION: Ten Eerste; Blz. 6

LENGTH: 490 woorden


De overheid betaalt de helft van de euro die een gemiddelde busrit kost. Elk uur
thuiszorg kost de staat 80 eurocent, elk museumbezoek 60 eurocent. Iedere
Nederlander profiteert, maar de een dus wel meer dan de ander. Jan Modaal wordt
het meest vergeten door de overheid, concludeert het Sociaal en Cultureel
Planbureau.

Onderwijs

Gezinnen met hogere inkomens vanaf 36,4 duizend euro per jaar maken meer gebruik
van hoger onderwijs en profiteren het meest van het basisonderwijs, vooral omdat
deze gezinnen gemiddeld meer kinderen hebben. Ruim de helft van het bedrag dat
de overheid besteedt aan basis- en voortgezet onderwijs, gaat naar de hogere
inkomens. Van het speciaal onderwijs profiteren met name de arme gezinnen.

Volkshuisvesting

'De middeninkomens trekken hier duidelijk aan het kortste eind', stelt het SCP.
De bezitters van een eigen huis profiteren het meest dankzij de
hypotheekrenteaftrek. Het SCP rekent met 'fictieve huur' voor woningbezitters,
de fiscale voordelen begunstigen vooral de hogere inkomens. Lagere inkomens
profiteren vaker van de huurtoeslag en huurbescherming. Vooral middeninkomens
worden getroffen door maatregelen om scheefwonen tegen te gaan. Het kabinet gaat
huren verhogen voor inkomens boven de 43 duizend euro.

Dienstverlening

Vooral lagere inkomens profiteren van de thuiszorg en gehandicaptenzorg, maar
ook van de rechtshulp. Bijna de helft van alle overheidsuitgaven voor zorg- en
dienstverlening komt terecht bij de armere gezinnen. De middeninkomens krijgen
een kwart. De hogere inkomens profiteren het meest van de kinderopvang, 63
procent van de overheidsuitgaven komen daar terecht. Zij werken meer en brengen
hun kinderen vaker naar de crèche.

Zorgverzekering

De hogere inkomensgroepen leveren hier juist in en betalen gemiddeld 640 euro
per jaar. De laagste inkomens, met name de ouderen, profiteren met 960 euro. Dat
bedrag is iets gedaald de laatste jaren. De middeninkomens krijgen 425 euro.

Openbaar vervoer

Dankzij de ov-jaarkaart profiteren studenten het meest van het openbaar vervoer
waar de overheid 1,8 miljard euro voor betaalde. Vooral de hogere
inkomensgroepen reizen veel, en dan vooral met de trein. In de wegen investeerde
de overheid 2,6 miljard euro in 2007. Vooral zelfstandigen, gezinnen met
kinderen en tweeverdieners gebruiken de auto.

Cultuur en recreatie

Meer dan de helft van deze voorzieningen (4,8 miljard euro) wordt betaald door
de gemeenten met als doel musea, bibliotheken, parken en sportclubs voor
iedereen toegankelijk te maken. De hogere inkomens profiteren vooral van de
culturele voorzieningen, huishoudens met de lagere inkomens maken vooral gebruik
van buurt- en wijkcentra.

Bestaanskosten

Bijzondere bijstand, kwijtschelding van lokale heffingen en de fiscale aftrek
voor bijzondere ziektenkosten begunstigen vooral huishoudens met lagere
inkomens; maar bijzondere ziektekosten ook de modale gezinnen. Het kabinet heeft
de aftrek rond deze ziektekosten nu beperkt.

LOAD-DATE: August 7, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              118 of 200 DOCUMENTS



                                 de Volkskrant

                            6 augustus 2011 zaterdag

Het einde van de sociaal-democratie?

BYLINE: Simon Broersma, L.M.C. van de Weygaert,

SECTION: Opinie en Debat; Blz. 37

LENGTH: 653 woorden


De gewelddadige acties in Noorwegen waren een gerichte aanval op alles waarvoor
de sociaal-democratie staat: een open, rechtvaardige en sociale samenleving. Aan
de rustige en verstandige reacties van de Noren kunnen wij zien dat men daar
gelukkig niet snel in een populistische houding schiet. 'Noorwegen moet juist
een open en tolerant land blijven'.

De vraag rijst bij mij wat we als sociaal-democraten moeten met mensen die
oprechte anti-gevoelens hebben jegens de multiculturele samenleving en alles wat
'links' is. Hebben deze mensen de boot gemist en zijn ze daarom zo verongelijkt?
Wat gebeurt er toch de laatste tien jaar in ons land en Europa; hebben wij het
nu zo slecht?

Beseffen mensen wel waar wij zijn gekomen, mede door de sociaal-democratie:
arbeidstijdenwet, minimumloon, aow, pensioen en goede sociale woningbouw.

Ook goed onderwijs voor iedereen. Maar de sociaal-democratie verbrokkelt, lees
ik in verschillende kranten.

Juist in deze doorgeschoten individualistische samenleving is een sterke
sociaal-democratie nodig, die ervoor zorgt dat de gewone man en vrouw nog steeds
dezelfde kansen krijgen als de gearriveerde hoogopgeleide mensen. Een beweging
die luistert naar de bevolking en probeert oplossingen te bedenken, voor zowel
autochtonen als allochtonen.

De instroom van kansarme asielzoekers is al drastisch verminderd, maar moeten
wij gezinnen die al tien jaar in Nederland wonen, terugsturen? Moeten wij jonge
mensen die verliefd zijn op elkaar en waarvan er één in het buitenland woont,
tegenhouden om met elkaar samen te leven in Nederland?

Natuurlijk moeten alle nieuwe Nederlanders zo snel mogelijk de taal leren en aan
het werk of studie gaan. Zij moeten 'Nederlander' worden, ongeacht welke religie
of politieke overtuiging zij hebben. Wat wij vooral niet moeten doen, is wijzen
naar elkaar. Autochtoon en allochtoon en links en rechts moeten samenleven in
dit land.

Simon Broersma, PvdA-lid Zwaag

Medogenloos tuig

'Politici moeten op hun woorden letten', sprak Job Cohen. Wijze woorden, maar
hij lijkt zich helaas niet te realiseren dat ze het meest op hemzelf van
toepassing zijn. Want taal is het instrument bij uitstek waarmee andersdenkenden
onderdrukt en gemaltraiteerd worden. De macht van de Linkse Kousenkerk reikt zo
ver dat een aantal termen als vanzelfsprekend overgenomen zijn. Bijvoorbeeld het
dogma van de multiculturele samenleving. Niemand lijkt zich te realiseren dat
dit geen feit is, maar een dogma, zoals de arbeidersstaat dat vroeger was. Een
model waar men nu met de bekende socialistische dwang de burger zoals toen in
wil wringen. Maar er is helemaal geen multiculturele samenleving. Voormalige
Indonesiërs en Duitsers waren generaties lang de grootste minderheidsgroepen,
maar nooit sprak men van een dergelijke samenleving. Waarom zou dat ineens
moeten met de komst van niet-westerse allochtonen? Zij vormen maar een zeer
kleine minderheid in verhouding tot de totale bevolking. Getalsmatig is daar
geen enkele aanleiding toe. De enige reden van het dictaat van
multiculturaliteit is links politiek gewin. Minstens zo pervers als het subtiel
opleggen van de dictatuur van dit politiek model, is de voortdurende
mishandeling met termen uit pseudo-medisch/psychologisch-jargon als xenofobie,
islamofobie en onderbuikgevoelens, etcetera.

Heeft links niet in de gaten hoe zij hiermee de verhoudingen verticaliseert en
zich naar anderen presenteert als een morele en intelligente Übermensch? Denkt
men nu werkelijk dat men door zich voor te laten staan op moraliteit en
intellect en andersdenkenden voortdurend te debiliseren en te vernederen, dat
men ooit dichter tot elkaar komt? Denkt men werkelijk dat het helpt om voor
meedogenloos tuig van het kaliber dat de Nijmeegse juwelier Kamerbeek zwaar
geïnvalideerd heeft, liefkozende termen te gebruiken als Marokkaantjes, boefjes,
jochies? Denkt men werkelijk dat het zo ooit goed kan komen?

L.M.C. van de Weygaert, Doornenburg

LOAD-DATE: August 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              119 of 200 DOCUMENTS



                                 de Volkskrant

                           4 augustus 2011 donderdag

Perfecte biefstukken van soja uit het lab

BYLINE: Door Mac van Dinther

SECTION: Uitgelicht; Blz. 14

LENGTH: 1760 woorden


Een verscherping van de tegenstelling tussen goed en gezond eten en de snelle
hap, dat voorziet Peter Klosse, gastronoom en eigenaar van Hotel Gastronomique
De Echoput. 'De massaproductie van vlees zal zich verplaatsen naar plaatsen waar
we het niet zien. De Maasvlakte of Azië.' Door Mac van Dinther

Peter Klosse vertoeft dezer dagen in Frankrijk, waar hij een huis heeft in de
Lot-et-Garonne. Een echte groentestreek. 'Bijna iedereen heeft een moestuin. Als
ik op vrijdag naar de markt in het dorp loop en het is een mooie zomerdag, dan
ruik je van ver al de geur van tomaten en meloenen. Ik heb eens een kilo tomaten
gekocht. Weet je hoeveel tomaten ik had? Één. Een gigantische coeur de boeuf.
Daar snijd ik een stuk uit en maak er risotto mee. Die is vuurrood. Dat bestaat
nog en dat zal ook nooit verdwijnen.'

Hoezo niet? In Nederland hadden we jaren geleden ook dorpsmarkten waar mensen
uit de regio hun producten verkochten? Die zijn allemaal weg, verdrongen door de
supermarkt. Waarom zou dat daar niet ook gebeuren?

'Ik ben ervan overtuigd dat het goede eten nooit zal verdwijnen. Daarvoor is het
veel te leuk en te waardevol.'

Klosse komt uit een horecafamilie. Vader Jaap bouwde een pannenkoekenrestaurant
in Hoog-Soeren uit tot de Echoput, een gastronomische pleisterplaats met een
Michelinster, gespecialiseerd in wild van de aangrenzende Kroondomeinen. Jaap
Klosse was ook medeoprichter van de Alliance Gastronomique, een vereniging van
toprestaurants.

Zoon Peter nam het restaurant in 1985 over. Klosse junior deed onderzoek naar de
beste combinaties tussen wijn en eten en richtte in 1991 de Academie voor
Gastronomie op. In 2004 promoveerde hij aan de Universiteit van Maastricht op
een proefschrift over smaak. Daarmee is hij de enige restaurateur in Nederland
met een doctorstitel voor zijn naam.

Als het gaat om de toekomst van ons eten, van welke school bent u dan? Van de
romantische of de technologische? Slow Food of Wageningen UR?

'Dan ben ik een schizofreen. Iedereen die van eten houdt, is natuurlijk fan van
Slow Food. Dat staat voor kwaliteit, ambachtelijk, puur. Van de andere kant:
Slow Food doet me ook wel eens denken aan iemand die toen de eerste stoomtreinen
reden, riep dat een paard toch leuker was. Het romantische plaatje van iedereen
een eigen moestuin en een koe voor het huis: dat gaat natuurlijk niet gebeuren.
Ik kom vaak genoeg aan de universiteit van Wageningen om te weten wat daar
speelt. Vooruitgang is de toekomst. Ik hoef niet terug naar kaarslicht.'

Over wat voor soort vooruitgang heeft u het dan?

'Genomics bijvoorbeeld. Als je dat zegt, word je meteen in de hoek gedrukt van
genetische manipulatie. Maar genomics gaat ook over het ontrafelen van codes van
planten. Als we daarmee een nieuwe aardappel kunnen vinden die niet vatbaar is
voor ziekten, dan hebben we geen chemische bestrijdingsmiddelen meer nodig. Dan
zijn we goed bezig, denk ik.'

Het is ook een debat tussen optimisten en pessimisten. De pessimisten zijn
romantici die de ondergang voorspellen als onze landbouw en ons voedingspatroon
niet radicaal veranderen. De optimisten zijn de technologen die zeggen: dat
lossen we wel op.

'Als je het me zo vraagt, dan hoor ik bij de optimisten. Ik denk dat de
overlevingsdrang van de mens zo groot is dat we onszelf niet in de nesten
werken. Dat wil zeggen, we werken ons wel in de nesten, maar daar komen we ook
weer uit.'

Dus u hoort niet bij de mensen die zeggen: we moeten in 2050 9 miljard monden
voeden, veel te veel. Voedsel gaat concurreren met biobrandstoffen, dus
voedselschaarste is welhaast onafwendbaar.

'Dat de wereld naar 9 miljard mensen gaat groeien, is een feit. En ook dat die
groei plaatsvindt op plekken waar je dat eigenlijk niet wilt: in China en India.
Dat zijn landen waar nu al een geweldige concentratie van mensen hebben en waar
landbouw lastig is.'

Neem als voorbeeld vlees. Nu al wordt 70 procent van de landbouwgrond in de
wereld benut voor de productie van vlees. Verwacht wordt dat tot 2050 de vraag
verdubbelt. Hoe lossen we dat op?

'Door minder vlees te eten. Ik denk dat vlees in de toekomst de meest exclusieve
begeleiding wordt van onze groenten. Dan heb ik het over puur vlees. Vlees van
een koe die in de wei heeft gelopen of van een scharrelkip die daglicht heeft
gezien. Dat wordt een zeldzaamheid. Een delicatesse die alleen de rijken zich
kunnen veroorloven.

'Ik denk ook dat de intensieve veehouderij in West-Europa uitsterft en dat onze
boeren overschakelen op meer diervriendelijke manieren om vee te houden. De
massaproductie van vlees zal zich verplaatsen naar plaatsen waar we het niet
zien. De Maasvlakte of Azië. Dat zie je nu al met viskwekerijen. De Mekongdelta
in Vietnam is één grote visfarm voor garnalen en tilapia. Over intensieve
veehouderij gesproken.'

Hoe moet het dan met Henk en Ingrid? Kun zij hun karbonade nog blijven eten, of
gaan ze daarvoor het vijfvoudige betalen?

'Ik denk dat de meest logische ontwikkeling een splitsing is. Aan de ene kant de
kwaliteitsbewuste consument die kan koken en het geld er voor heeft. Aan de
andere kant een grote groep mensen voor wie eten iets instrumenteels is. Die
eten zien als brandstof voor het lichaam. Die groep interesseert het niet hoe
een dier vlees wordt, net zo min als het hun kan boeien dat benzine uit een
naftakraker komt. Voor deze mensen is de astronautenpil het ideaal.'

En voor astronautenpil moet ik dan magnetronmaaltijd lezen?

'Precies. Je stopt alles wat je nodig hebt in een bakje en lepelt het naar
binnen. En daar kan ook best kweekvlees of nepvlees in zitten. Ik acht de
wetenschap heel goed in staat een perfect smakende biefstuk van sojaeiwit met
aromastoffen te maken. Hoeveel ziektes we daarvan krijgen, hoeveel ellende, weet
ik niet. Daar maak ik me wel zorgen over.'

Dat is dus het optimisme van de technologie. Wilt u goedkoop vlees? Dan maken we
dat. Maar vraag niet hoe.

'We komen uit een tijd waarin het land dicteerde wat we aten. We hadden een
oogstmaand en een slachtmaand. In Nederland aten we andere dingen dan in Italië.
Tot in de jaren vijftig was dat het beeld. De grote verandering van de laatste
tijd is dat ons voedingspatroon niet meer wordt bepaald door het land, maar door
de industrie. Eerst was de natuur de basis, nu is de mens de baas. We hebben
vliegtuigen, koeltechnieken en kassen waarin we het klimaat kunnen nabootsen.

'Wat we in Nederland op dat vlak hebben gepresteerd, grenst aan het
ongelofelijke. Nederland is een van de grootste landbouwexporteurs ter wereld.
Onvoorstelbaar voor zo'n klein land. Maar die kassen hoeven niet hier te staan.
Die kan ik me ook goed voorstellen rond Mumbay of Shanghai. Juist de
grootschalige productie van groente en fruit is gemakkelijk dupliceerbaar. Daar
heb je geen grond voor nodig, alleen kassen, zaad en substraat. Je kunt bij alle
grote steden zo'n complex neerzetten dat de stad voorziet van voedsel. Net als
in de Middeleeuwen, toen langs de Enk de boerderijen stonden. Maar dan op
grotere schaal.'

De volgende stap is van de industrie naar het laboratorium? Kweekvlees?
Margarine met Omega 3? Nog meer geknutsel met eten?

'Ik heb me onlangs de pleuris gezocht om te achterhalen wat er in een pak extra
lang houdbare halfvolle melk zit. Extra lang houdbaar, hoe gaat dat dan? Is er
heilige adem in geblazen? Daar wordt natuurlijk ongelofelijk mee gemanipuleerd.
Maar dat staat er niet op. Producenten zijn als de dood dat de consument ontdekt
dat er rotzooi in hun melk zit.

'Ik vind dat de overheid hierin een grotere rol zou moeten spelen, maar die legt
haar oren te gemakkelijk te luisteren bij wetenschappers die beïnvloed zijn door
de industrie: 60 tot 70 procent van de hoogleraren die zich met voeding
bezighouden, worden betaald door bedrijven als Unilever, Procter & Gamble en
Campina. Die onderzoeken wat de industrie welgevallig is. En wat dat niet is,
gaat de la in.'

U noemt zichzelf een optimist, maar zo vrolijk is uw toekomstbeeld niet. U
schetst een wereld met aan de ene kant een elite van bewuste consumenten die de
kennis heeft en het geld om gezond en goed te eten en aan de andere kant de
massa die goedkoop en ongezond eet.

'Het gekke is dat die werelden fysiek helemaal niet gescheiden hoeven te zijn.
Jij kunt boodschappen doen bij de biologische winkel, terwijl je buurvrouw uit
de magnetron eet. Dat is het schizofrene waar ik op doel. Er zijn ontwikkelingen
gaande die je bijna dwingen om te kiezen voor de ene of de andere kant. Die
lijken onverzoenlijk omdat de ene kant niet kan leveren wat de andere wil. De
industrie kan niet maken wat de bewuste consument wil. De ambachtelijke,
kleinschalige productie kan nooit genoeg leveren om die 9 miljard mensen in
leven te houden.'

Is er geen middenweg? Duurzame biologische landbouw met inzet van de modernste
technologie? Romantische technologie?

'Maar ook die landbouw heeft genomics nodig. Een schimmelvrije aardappel, de
kennis van de wetenschap om rassen te verbeteren. Dat is misschien wel de
grootste uitdaging: dat we een manier vinden om die twee werelden te laten
samenkomen.'

Wat smaak betreft gaan we dan ook twee kanten op. De ene richting houdt de smaak
in ere, de andere weg leidt tot smaakvervlakking.

'Ook daar heb ik een ambivalent gevoel over. Iedereen roept dat we ten prooi
vallen aan smaakvervlakking. Maar smaakvervlakking leidt tot saaiheid en er zijn
voorbeelden genoeg dat de mens daar niet lang genoegen mee neemt. Kijk naar het
assortiment tomaten in de supermarkt. Vroeger had je één soort. Nu liggen er
grote, kleine, groene, gele en rode tomaten. Dat vinden mensen blijkbaar leuk.
Misschien dat jouw buurvrouw denkt als ze jou ziet koken terwijl ze zelf weer
een maaltijd in de magnetron schuift: potverdomme, dat wil ik ook wel eens
beleven. Dat is dan weer de optimist in mij.'

CV Peter KLOSSE

1956

Geboren 3 februari in Apeldoorn

Studie bedrijfskunde Nijenrode en Delft, stage o.a bij restaurant Troigros in
Roanne (3 Michelin- sterren)

1985

Neemt hotel-restaurant de Echoput over van vader

1991

Richt Academie voor de Gastronomie op

2003

Het Proefboek, de essentie van smaak

2004

Promoveert in Maastricht op 'The concept of flavor styles to classify flavors'

2010

Richt de Nationale Wildacademie op

2011

Lector Gastronomy aan Stenden Hogeschool Leeuwarden

Peter Klosse is getrouwd en heeft vijf kinderen

Hoe gaan wetenschap en technologie ons leven veranderen? De Volkskrant gaat deze
zomer op zoek naar de zonnige zijde van de vooruitgang van vliegende auto's tot
de onsterfelijke mens. Deel 8: De toekomst van voeding

Ik acht de wetenschap heel goed in staat een perfect smakende biefstuk te maken
van sojaeiwit met aromastoffen

LOAD-DATE: August 3, 2011

LANGUAGE: DUTCH; NEDERLANDS

GRAPHIC: 'Slow Food doet me ook wel eens denken aan iemand die toen de eerste
stoomtreinen reden, riep dat een paard toch leuker was.' Foto Joost van den
Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              120 of 200 DOCUMENTS



                                 de Volkskrant

                           4 augustus 2011 donderdag

Nausicaa Marbe Mariko-gate

SECTION: Ten Eerste; Blz. 2

LENGTH: 591 woorden


GroenLinks-Kamerlid Mariko Peters betrokken bij kinderontvoering. Bij die
krantenkop dacht ik: Afghanistan. Peters was daar diplomaat en een humanitaire
actie doemde op: energieke politica met roodgestifte mond redt Afghaanse
oorlogsweesjes. Smokkeloperatie met een vliegtuig dat onder spervuur op de
laatste baby wacht.

Ik ging uit van deugdelijk gedrag, dat past nu eenmaal bij een Kamerlid.
Scheutje idealisme erbij, vintage GroenLinks. Nacef gedacht. Het draait om een
priv)zaak die in HP/ DeTijd belandde: de kinderen uit het vorige huwelijk van
haar partner zijn aan hun in Engeland wonende moeder toegewezen, maar verblijven
sinds de paasvakantie kennelijk zonder toestemming bij pa en Mariko.
Medeplichtigheid bij ontvoering, oordeelt HP. Ook zou Peters in Kabul haar ambt
hebben misbruikt om subsidie voor haar getrouwde minnaar te ritselen.

Genoeg voor een Mariko-gate. Daar schatert de triomflach van hen die zich
(terecht) ergeren aan de selectieve verontwaardiging waarmee de media PVV'ers
screenen. Daar blaast de roddel stevig mee: carri[revrouw als husbandsnatcher en
child abductor. Vorige week spraken we schande van de afluisterpraktijken van
News of the World, nu wensten we uit ranzige interesse dat HP heter bewijs
produceerde. Peters reageert bits: de feiten kloppen niet, haar man heeft
gedeelde voogdij. Mevrouw gaat niet door het stof. Dat geldt tegenwoordig, meen
ik, als arrogantie: geen uitleg verschaffen aan het volk.

In dit onaffe verhaal blijft iets schuren: dat bij Peters de alarmbel voor (de
schijn van) wetsovertreding of belangenverstrengeling niet afging. Hoe kan het
dat brave burgers weten wat niet mag, maar politici niet? Dan spreken we niet
eens over grote fraude en corruptie. Een illegale waterpomp (VVD'er Jorritsma),
met een Rembrandt langs de douane (CDA'er Russel), aanbesteding aan een bevriend
campagnebureau (PvdA'er Koenders). Mag dat dan niet? roepen ze als ze betrapt
zijn.

Nee, dat mag niet. En het komt uit. Het imago van Kamerleden telt meer dan ooit.
In de LPF-tijd belandde hun jaarsalaris als gespreksstof op de stamtafel bij
talkshows die van politici gewonerds maken en van gewonerds deskundigen. 93
duizend euro plus extra's geldt sindsdien als fooi. Behalve voor
brievenbuspissers die in minder chaotische politieke tijden nooit zover zouden
komen. Zo erodeert de status van Kamerlid voort.

Pretfiguren en graaiers heb je altijd gehad. Maar opeens viel de schijnwerper
daar nietsontziend op, door de tv-talkshows waar gasten van allerlei pluimage
zich aan de tafel zetten en op ouwe-jongens-krentenbrood-toon over alles en
niets lulden. Politici hadden er baat bij: om de kijkcijfers natuurlijk, maar
ook omdat die entertainmentprogramma's nooit echt kritisch zijn. Hoogstens
moeten ze de vinnige praatjes pareren van een vast vlerkje aan tafel de
sidekick. Bovendien is het electoraal vruchtbaar je te vertonen als gevoelsmens.

Achteraf heeft die egalisering schade veroorzaakt, het populisme drakenvleugels
gegeven. Elke onbenul kon zich opeens even deskundig wanen als de politicus, die
het toneelstukje eerbiedig meespeelde: naar de gewone man moet je aandachtig
luisteren. Gevolg daarvan is dat we politici als aanraakbare soapsterren zijn
gaan zien. Hun persoonlijk leven werd ons bezit. Vandaar dat Peters' eventuele
misstap vooral een verhaal is over priv)zaken. Blijft staan dat een Kamerlid,
iemand die ons betere ik vertegenwoordigt, zich ouderwets voorbeeldig moet
gedragen en elke schijn moet vermijden van het tegendeel.

Verhaal van Peters is vooral een verhaal over priv)zaken

LOAD-DATE: August 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              121 of 200 DOCUMENTS



                                 de Volkskrant

                            3 augustus 2011 woensdag

De gewone strandtent verdwijnt;
reportage eenvoudige strandkeet verliest terrein aan volwaardige
horecaonderneming

BYLINE: Van onze verslaggeefster Irene de Pous

SECTION: Binnenland; Blz. 9

LENGTH: 713 woorden


Van onze verslaggeefster

Irene de Pous

DEN HAAG Lammert is Pier 32 en Pier 32 is Lammert. Lammert Bouwer noemt zichzelf
een buitenmens en zo ziet hij er ook uit. Uit zijn mouwloze shirt steken
gebruinde armen, onder het korte witte haar een verweerd gezicht. Zijn
strandpaviljoen tussen Kijkduin en Den Haag is er een zoals strandpaviljoens
volgens Bouwer horen te zijn: eenvoudig.

Op de ruim 500 vierkante meter aan tent en terras staan stoelen en tafels,
verder geen poespas. Als een gast een hele dag op een kop koffie zit, is dat
geen probleem. Bestelt een klant Spa Blauw, dan zegt Bouwer: 'je mag ook een
glaasje water.' Maar het bestieren van een eenvoudig strandpaviljoen valt hem
steeds zwaarder. Oplopende vaste lasten en een toenemende concurrentie van
grotere zaken spelen hem parten.

Het strandpaviljoen is al jaren gestaag bezig aan een opmars. De afgelopen vijf
jaar groeide het aantal paviljoens harder dan het aantal gewone
horecagelegenheden, zo bleek uit recente cijfers van het Bedrijfschap Horeca en
Catering. In Nederland zijn nu 379 paviljoens, verspreid over alle provincies
behalve Drenthe. De meeste paviljoens zijn te vinden in Zuid- en Noord-Holland.

De groei is opmerkelijk, want een makkelijke onderneming is het niet. Vergeleken
met reguliere café-restaurants maken strandpaviljoens minder winst. Zo'n 4
procent van de omzet, terwijl dat bij een café-restaurant gemiddeld 9 procent
is, blijkt uit onderzoek van onderzoeksbureau Van Spronsen & Partners. De lagere
winst wijten de onderzoekers aan de hogere kosten van een strandtent door het
op- en afbouwen en de noodzaaak van weerbestendig meubilair.

Boer

Bouwer vergelijkt zijn onderneming met die van een boer. Hij leeft met de
seizoenen, de zaken zijn afhankelijk van het weer. Het is hard werken en elk
jaar kantje boord rondkomen. Bouwer kan het weten. Al meer dan 35 jaar runt hij
zijn tent. Toen hij hem in 1975 kocht was het een hoopje hout, kapotgewaaid na
een storm. Hij bouwde een eenvoudig paviljoen, niet groter dan vijftig vierkante
meter. Een schot tegen wat bierkratten was de bar. Er was nog geen riolering. In
Kijkduin en Scheveningen wel, daar kwamen de welgestelden en toeristen. Het
Haagse 'stille strand', zoals het stuk tussen de twee badplaatsen heet, was voor
de gewone Hagenaar. Net als Pier 32.

Maar de grootste overeenkomst tussen hem en een boer vindt Bouwer de
schaalvergroting in zijn sector. Strandpaviljoens zoals de zijne bestaan bijna
niet meer. Strandtenten groeiden de afgelopen jaren niet alleen in aantal, maar
ook in omzet en grootte. Paviljoens van nu leven niet meer van badgasten alleen.
Feesten, diners en verhuur zijn de belangrijkste bron van inkomsten. Zonder die
extra inkomsten is het met de steeds hogere pacht- en verzekeringskosten bijna
niet te doen. Het zit Bouwer hoog: 'Straks zijn er geen tenten meer voor de
gewone man en instellingen met weinig budget zoals scholen. Terwijl het Haagse
stille strand ook een maatschappelijke functie heeft.'

Twee strandafslagen verder van Pier 32 opende vorig jaar strandpaviljoen De
Staat zijn deuren. Een paviljoen zoals ze steeds vaker zijn: een volwaardige
horecaonderneming. Nog geen jaar oud werd De Staat door de Nieuwe Revu
uitgeroepen tot beste strandtent van 2011. De kaart is verantwoord en origineel.
Op een doordeweekse, niet bijster zonnige dag, is het druk op het terras. Binnen
zet een serveerster bordjes 'gereserveerd' op alle tafels. 'Zelfs met regen
komen mensen voor een diner', zegt Erwin Unger, een van de eigenaren van de
tent.

Eerder had hij al een strandtent van het oude soort, maar na drie slechte
seizoenen achterelkaar, hield Unger het voor gezien. Bij deze zaak maakt slecht
weer minder uit, denkt hij. Ten opzichte van een horecaonderneming in de stad is
er een groot voordeel: geen overlast van buren en dronken buitenstaanders. Het
enige nadeel vindt Unger het jaarlijkse op- en afbreken. De Staat is dan ook
bezig met een handtekeningactie om het jaar rond open te kunnen zijn. 'Dan
kunnen we investeren in betere voorzieningen.' Want koken op butagas, dat blijft
voor hem toch kamperen

Bouwer heeft ondertussen met tegenzin een broodje zalm op de kaart gezet. Verder
gaat hij niet. 'Ik wil niet met de grote jongens meedoen.'

Zelfs met regen komt men nu dineren aan het horecastrand

LOAD-DATE: August 2, 2011

LANGUAGE: DUTCH; NEDERLANDS

GRAPHIC: Erwin Unger van strandtent De Staat (midden,staand) maakt een praatje
met zijn klanten op het strand tussen Kijkduin en Scheveningen. De Staat werd in
2011 uitgeroepen tot Beste Strandtent. Foto Raymond Rutting / de Volkskrant
Strandtenthouder Lammert Bouwer (uiterst links) van strandtent Pier 32 komt een
parasol brengen. Bouwer wil zijn strandtent ´eenvoudig´ houden, verder dan een
broodje zalm gaat hij niet. Foto Raymond Rutting / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              122 of 200 DOCUMENTS



                                 de Volkskrant

                            2 augustus 2011 dinsdag

Feesten rond vasten raken uit de gratie

BYLINE: Van onze verslaggeefster Janny Groen

SECTION: Ten Eerste; Blz. 6

LENGTH: 722 woorden


Gemeenten en sponsors zijn klaar met de ramadan als integratie-instrument. De
activiteiten misten doel.

Van onze verslaggeefster

Janny Groen

AMSTERDAM Het Ramadan Festival organiseert dit jaar geen enkele activiteit
tijdens de vastenmaand. De Karavaanbus, die vorig jaar nog door Nederland trok,
blijft in de garage. Grootschalige iftars (maaltijden na zonsondergang) zijn
verleden tijd. Er zijn dit jaar sowieso minder publieke ramadanmanifestaties.

Drie factoren spelen een rol bij de slinkende belangstelling: de vakantieperiode
en het late tijdstip van het vastenbreken (vanavond om 21.40 uur), zuiniger
gemeenten en het versleten concept. 'Dit jaar is het echt heel moeizaam iets te
organiseren', zegt voorzitter Aicha Lagha van de stichting Ramadan Festival.
'Vertegenwoordigers van zelforganisaties en buurtcomités zijn met vakantie. Als
ze er wel zijn, is het lastig iets van de grond te krijgen. Voor evenementen die
pas na tien uur beginnen, is nauwelijks een vergunning te krijgen.'

Het festival vraagt zich af of het op de oude voet wil doorgaan. Het is zes jaar
geleden bedacht als reactie op de moord op Theo van Gogh. 'Mensen waren bang
voor elkaar', zegt Lagha. 'We zonnen op een manier om ze bij elkaar te brengen,
om stereotiepe denkbeelden over 'de ander' te doorbreken.' Het begon met het
organiseren van hospitality dinners. Autochtone belangstellenden konden tijdens
iftars bij moslims thuis letterlijk een kijkje in de keuken te nemen.

Rond iftars werden steeds meer activiteiten georganiseerd: lezingen, debatten,
muziekvoorstellingen, kunstexposities. Migrantenorganisaties werden hierbij
gesubsidieerd door gemeenten. De ramadan werd steeds vaker gebruikt als
integratie- of anti-polarisatie-instrument.

Zo'n twee jaar geleden kwamen de eerste tegenwerpingen vanuit migrantengroepen.
Enkele woordvoerders spraken van 'festivalisering' van de vastenmaand. Sommige
gemeenten schakelden commerciële bureaus in, die er een 'gelikt feestje' van
maakten, zo luidde de kritiek. In plaats van een periode van religieuze
bezinning, was de ramadan verworden tot een serie elitaire netwerkbijeenkomsten
voor bobo's die elkaar toch al wel ontmoetten.

Vorig jaar al zeiden enkele gemeenten dat ze het concept scherp tegen het licht
zouden houden. Bij evaluaties was naar voren gekomen dat contacten die ontstaan
tijdens grootschalige maaltijd-festiviteiten nauwelijks beklijven. Dat dus het
integratie-effect van ramadansubsidies te verwaarlozen is. 'In deze tijd van
bezuinigingen komen gemeenten nauwelijks meer over de brug', merkt Lagha. 'Maar
ook andere sponsors beginnen zich terug te trekken.'

Zorgverzekeraar Aegis, die het Ramadan Festival vorig jaar nog steunde, haakt
definitief af. 'We doen wel aan ramadan, maar op een andere manier.' In
samenwerking met Mediq-apotheken maakte Aegis de 'ramadan-check': voorlichting
voor moslims over hun medicijngebruik tijdens de vastenperiode. Het idee van een
Ramadan Karavaan, sprak Aegis aanvankelijk aan. 'We dachten zo dicht bij onze
allochtone verzekerden te komen. Maar de festival-activiteiten waren vooral
netwerkbijeenkomsten. De gewone man en vrouw in de wijk bereikten we niet.'

De noodzaak 'de ander' op te zoeken is onverminderd groot, vindt Lagha. 'Kijk
naar de reacties op de gebeurtenissen in Noorwegen. We zijn aan het
brainstormen, hoe we verder moeten. Denken aan het organiseren van hospitality
kerstdiners.'

Voor kleinschalige particuliere acties is nog wel sympathie. Ook van degenen die
de 'ramadan-industrie' bekritiseren, zoals het Goudse PvdA-raadslid Mohamed
Mohandis. 'Vorig jaar werd een iftar georganiseerd in een school. De aanwezigen
namen allen iets te eten mee. De sfeer is dan heel anders dan wanneer de
gemeente een cateraar bekostigt die 20 duizend euro in rekening brengt.'

Recept: vijgendroom

Dhoya Snijders won met de vijgendroom vorig jaar op het ramadanfestival de
receptenwedstrijd.

n 4 verse vijgen n 100 gram pure chocolade (ten minste 70 procent cacao

n 1 rode chilipeper

n 50 gram boter

n koffie- en cacaopoeder

n room

n honing

Smelt de chocola, fijngehakte peper en boter au bain marie samen. Snijd de
vijgen in vieren en doop de parten in de chocolade. Leg een beetje koffie en
cacao op de rand van het bord met drogende chocoladevijgen en blaas het poeder
er overheen. Koel het geheel in de koelkast. Serveer de vijgen met room en
honing.

LOAD-DATE: August 1, 2011

LANGUAGE: DUTCH; NEDERLANDS

GRAPHIC: Indonesische moslims bidden in Jakarta in de nacht van zondag op
maandag, voorafgaand aan de vastenmaand ramadan. Foto Bagus Indahono / EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              123 of 200 DOCUMENTS



                                 de Volkskrant

                            1 augustus 2011 maandag

Rechts moet eindelijk het debat aangaan Column Nazmiye Oral

BYLINE: Nazmiye Oral is schrijfster.

SECTION: Opinie en Debat; Blz. 19

LENGTH: 731 woorden


Onlangs had ik ruzie met een goede vriend over de vraag of moslims al dan niet
Europa willen overnemen. Terwijl ik mijn keel rauw schreeuwde, slaand op het
dashboard, dacht ik niet: 'Tsjezus, dit wordt wel erg belachelijk' om vervolgens
in lachen uit te barsten, maar was ik tot in het diepst van mijn ziel gekwetst
dat mijn vriend bang was. Hij mocht niet bang zijn. Dat te denken voelde als een
overwinning voor Al-Qaida, en al die andere terroristen die met bommen
beschavingen willen ontwrichten door angst. Een kleine groep mensen die niet
representatief is voor al die andere miljoenen moslims.

Mijn vriend daarentegen vond mij naïef en vond dat ik mijn ogen sloot voor het
toenemend gevaar ('In Turkije is de legertop opgestapt waardoor de islamitische
AKP-partij ruim baan heeft, en dat vindt plaats aan de poorten van Europa!').
Tekenend was dat we ons allebei gevangen voelden.

Ik had het idee dat ik voor laf en naïef werd uitgemaakt terwijl ik enkel
pleitte voor humanisme. Dat je simpelweg niet mag discrimineren, dat je je
wereldbeeld niet door angst mag laten regeren, dat je onderscheid moet maken
tussen extremisten en een grotere groep mensen die hetzelfde zijn als jij,
alleen met een ander geloof.

Tegelijkertijd ontplofte ik bijna toen hij mij de islam ging uitleggen: had hij
jaren strijd geleverd om vrij te worden? Was hij in zijn jeugd onderdrukt? Had
hij in zalen staan optreden over de seksualiteit van de moslimvrouw terwijl hij
achteraf werd opgewacht door boze moslima's?

Mijn vriend op zijn beurt, voelde zich door mij neergezet als een
nationalistische xenofoob die enkel mensen het land uit wil zetten en tegen
alles is wat anders is. Een mislukkeling, die anderen haat en dom is, terwijl
hij enkel pleitte voor wat hij ziet als een ideologische strijd die gaande is,
wereldwijd, tussen moslims en christenen en waarbij hij beiden afwees omdat hij
vrij wilde zijn en niet geknecht door welke religie dan ook. We kwamen dus,
simpel gezegd, niet aan praten toe. Iets wat al jaren tekenend is voor het
publieke debat.

Op elke column waarin ik eventueel ons aller menselijkheid probeer te
benadrukken en opteer voor een opener blik, wordt haast op dezelfde manier als
in mijn conversatie met mijn vriend gereageerd: we kunnen elkaar, op zijn
zachtst gezegd, niet vinden. Het is een ontzettend trieste zaak dat we elkaars
vijanden zijn geworden. Dat we elkaar niet meer vertrouwen. We hebben ons in een
uitzichtloze positie geplaatst omdat we ervan overtuigd zijn dat we in wezen zo
erg van elkaar verschillen dat we nooit samen kunnen leven. Deze gedachte is
onhoudbaar, omdat het maar twee kanten op kan: of de ander moet worden
verdreven, of je leeft continu in een staat van verlies omdat je niet gelooft in
een oplossing.

Dat Wilders indirect verantwoordelijk wordt gehouden voor de daden van Breivik
is goedkoop. Dat hem om uitleg en verantwoording wordt gevraagd, is terecht.
Wilders noemt Breivik een idioot en zichzelf en zijn partij democratisch. Dat is
een antwoord dat niet serieus te nemen is van iemand die categorisch weigert op
welk gesprek dan ook in te gaan en die elke vorm van kritiek ziet als een
aanval. En Breivik is net zo min een idioot als Mohammed B. dat was. Allebei
zijn extremisten die een bepaalde ideologie aanhangen en daar offers voor willen
brengen.

Overal gaan stemmen op dat rechts zijn toon moet matigen. Rechts moet niets
matigen, rechts moet eindelijk het gesprek aangaan. Het is nu de taak van het
CDA en de VVD om zich te bezinnen op hun samenwerking met de PVV als die zich
niet duidelijker uitspreekt over de te varen koers.

Het is onhoudbaar voor de PVV om niet meer te praten. Elke weigering tot praten
is voor mij een bewijs dat men niet uit is op een oplossing, welke die ook mag
zijn, maar uit is op totalitaire overheersing.

Het meest pijnlijk van dit alles vind ik dat we elkaar niet meer als medemens
zien maar als tegenstanders in een ideologie. Wij, niet de Breiviks of andere
extremisten, maar wij, de gewone burgers die het met elkaar te stellen hebben.

Al zie ik vele maatschappelijke problemen, bergen werk dat op ons wacht, een
zwak politiek systeem, het failliet van de sociaal-democratie, ik snap de angst
en bezorgdheid van de ander, zoals bij mijn dierbare vriend, niet. Niet
wezenlijk. En dat vind ik erg.

www.vk.nl/Nazmiyeoral

Elke weigering tot praten is een bewijs dat men uit is op totalitaire
overheersing

LOAD-DATE: July 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              124 of 200 DOCUMENTS



                                 de Volkskrant

                             28 juli 2011 donderdag

GEACHTE REDactie

BYLINE: Poupette Garnaud, Alex Voets, Henk Daalder, Peter Jamin, Anneke Jansma,
Bert Donia,

SECTION: Opinie en Debat; Blz. 23

LENGTH: 916 woorden


Ridder der trieste figuren

Je hebt andere opvattingen maar durft geen debat aan te gaan: je verschuilt je
achter automatische wapens om je mening aan te duiden. Je schrijft een manifest
om de wereld te bekeren, maar durft geen confrontatie met kritische lezers aan:
je publiceert op het moment dat je voor 21 jaar veilig opgeborgen wordt. Deze
Ridder van de Trieste Figuren kan alleen als lafaard de geschiedenis in gaan.

Poupette Garnaud,'s-Hertogenbosch

Is de paus ook schuldig?

De aanslagen in Noorwegen zijn nauwelijks gepleegd, of in Nederland worden
Wilders en zijn PVV luidruchtig ter verantwoording geroepen. De dader, zo wordt
benadrukt, bewondert Wilders, ziet hem als een vriend en beroept zich op zijn
gedachtengoed. Wilders is dus medeplichtig, zo luidt de strekking van veel
hysterische reacties.

Wie het manifest van de dader bestudeert, stelt vast dat de naam 'Wilders' er 30
maal in voorkomt, waarvan 29 keer in artikelen van derden of als onderdeel van
lijstjes van politieke partijen en Facebookpagina's. De dader zelf noemt Wilders
slechts ©©n keer (pagina 1.407 van in totaal 1.518), in een zelf-interview
waarin hij stelt Wilders weleens te willen ontmoeten. Wie de dader het liefste
zou ontmoeten is  de paus. Moeten nu Benedictus XVI, de katholieke kerk en de
een miljard rooms-katholieken ter verantwoording worden geroepen?

Lang niet alleen Wilders en de PVV worstelen met de vraag of en hoe de islam is
in te passen in moderne, seculiere democratieoen. Was het niet PvdA-leider Cohen
die recent nog op een conferentie van Europese sociaal-democraten (nota bene in
Oslo!) ervoor moest pleiten om ook de negatieve gevolgen van grootschalige
immigratie onder ogen te zien?

Hopelijk vormt de terreurdaad aanleiding voor serieuze bezinning, maar het is
evident dat daar niet alleen politiek rechts toe aangespoord moet worden.

Alex Voets, Amsterdam

Rechts telt niet meer mee

De Noorse massamoordenaar was geãnspireerd door Wilders, en de rest van de
Haagse politiek houdt hem de hand boven het hoofd. Als betrokken linkse stemmer
vind ik dat beschamend ontwijkgedrag van links. Daarom roep ik Nederlanders en
andere Europeanen op: word massaal lid van linkse politieke partijen, naar
keuze. Laat dat een daad van verzet worden tegen dat rechts extreem gebral.
Zelfs anoniem kan iedereen dan de partijpropaganda steunen. Dick Pels van
GroenLinks schreef het boek Het volk bestaat niet, maar laat het volk opstaan.

Nog beter is als de nieuwe leden vervolgens een breed en intensief
maatschappelijk debat beginnen met, tussen en in de linkse partijen. Rechts
hoeft niet mee te doen, die heeft toch niets zinnigs in te brengen. En het
PVV-reclamebureau weet de grote leider al genoeg in het nieuws te krijgen. De
NOS heeft zelfs speciale PVV-supporters in dienst, zoals Ron Fresen die het uit
zichzelf over 'massa-immigratie' heeft, zonder Wilders te citeren. Terwijl ons
land een van de meest restrictieve immigratieregimes van de EU heeft.
(Achtuurjournaal, 26 juli).

Dat nieuwe maatschappelijke debat over allerlei politieke onderwerpen moet aan
iedereen duidelijk maken waarmee de politiek zich bezighoudt. Ook Henk en Ingrid
zien dan dat 'hun' probleem de aandacht heeft. Misschien dat ook zij dan een
partij gaan uitzoeken om lid van te worden. Je moet natuurlijk ergens bij horen.
Zo geef je de slachtoffers op Ut×ya betekenis, lid worden van een politieke
partij.

Henk Daalder, Eindhoven

Olympische schietsport

Duisterhof, voorzitter van de Koninklijke Nederlandse Schutters Associatie,
betoogde in de Volkskrant (Ten eerste, 26 juli) dat een verbod op schietwapens
de kansen op een Olympische medaille voor Nederlandse sportschutters zou
schaden.

Zullen we dan tegelijkertijd met een algeheel wapenverbod voor particulieren
maar meteen de schietsport als Olympische discipline afschaffen?

Peter Jamin, Utrecht

Kleuters

Oooh, dus als ik het goed begrijp, meneer Rozendaal en meneer Van der Waerdt
(Opinie & Debat, 27 juli) schikken vrouwen zich binnen de SGP met liefde in de
rol van 'kleuters, die nog moeten leren fietsen'. Ik moest wel even heel goed
lezen hoor, want jullie gebruiken zoveel en ook best wel moeilijke woorden.

Of zal ik het denken maar aan jullie mannen overlaten?

Anneke Jansma, Leens

Eerzucht

Zaterdag werd onder de kop 'Zwaar harnas was een blok aan het been' (Wetenschap,
23 juli) een verband gelegd tussen het verliezen door het Franse leger van de
slag bij Azincourt in 1415 tijdens de Honderdjarige Oorlog en het zware gewicht
van een harnas.

Niets is echter minder waar; de slag bij Azincourt en eerder die bij Crecy
werden niet verloren door met de last van hun zware harnassen voortzeulende, in
de modder voortploeterende Franse ridders, die overigens allemaal te paard zaten
en dus daardoor veel minder merkten van het zware gewicht.

De echte reden van die verloren veldslag was een volstrekt andere
oorlogsstrategie dan die van de Engelsen. De Franse ridders maakten in hun
eerzucht (zij wilden de eer van de overwinning en niet het voetvolk) te weinig
gebruik van boogschutters, die ze in de achterhoede plaatsten.

Het Engelse leger maakte daarentegen juist wel gebruik van boogschutters die in
de voorhoede snel en efficioent de in de modder vastzittende ridders met succes
te lijf gingen. Daardoor ging het Franse leger van 40 duizend man ten onder in
het bloedbad tegen de 11 duizend mannen van koning Henry.

Juist een tijdig doorgevoerde strategiewijziging van de Franse adel op het
slagveld had de Honderdjarige Oorlog wellicht kunnen bekorten.

Bert Donia, Voorhout

LOAD-DATE: July 27, 2011

LANGUAGE: DUTCH; NEDERLANDS

GRAPHIC: Een combinatie van beelden van de Noor Anders Behring Breivik,
afkomstig van YouTube (eerste vier foto's) en Facebook (rechts). Foto AFP /
Facebook-YouTube

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              125 of 200 DOCUMENTS



                                 de Volkskrant

                             27 juli 2011 woensdag

Discriminatiemythe is nu wel failliet

SECTION: Opinie en Debat; Blz. 22

LENGTH: 885 woorden


Het is te wijten aan een verkeerde opvatting van het discriminatiebegrip, dat
SGP'ers worden weggezet als 'vrouwen- en homohaters'.

De Nijmeegse juwelier die acht keer werd overvallen door allochtonen en hen
daarom nu weigert, kan inmiddels de balans opmaken. Naast wat negatieve reacties
en een discriminatieklacht krijgt hij veel steun voor zijn deurbeleid. Zelfs de
meerwaarde van een oordeel van de Commissie Gelijke Behandeling (CGB) werd door
een hoofdcommentaar van de Volkskrant in twijfel getrokken. CGB-lid Pieter van
Geel verdedigde dat het CGB streng moet zijn, en wijt dat ook nog eens aan de
wet (O&D, 20 juli). De Commissie spreekt nog geen oordeel uit, maar de
redelijkheid van het 'nood breekt wet' wordt wel alvast in twijfel getrokken.
Vervelender zijn politici die nu nog roepen dat we daders moeten pakken, maar
verzwijgen dat die discriminatieklacht in de prullenbak thuishoort.

De klacht van de JOVD bij de CGB over ladies nights was net zo naïef. Op
speciale avonden proberen discotheken extra vrouwen te trekken met een voor hen
lagere prijs. Volgens de jonge liberalen betreft het een 'principiële zaak' over
een 'onwenselijk marketinginstrument'. Als je dan toch een principiële zaak wilt
maken van het achterstellen van mensen, wegkijken en commercie, richt je dan op
prostitutie. Vreemd genoeg protesteert de 'ideële' JOVD daarover net zo weinig
als over de verseksualisering van de samenleving of het benadelen van het
kostwinnersmodel. Terwijl dat op zich ook discriminatie is.

Een partij die wel regelmatig daartegen ageert, wordt vaak zelf discriminatie
verweten. En al is het vrouwenstandpunt van de SGP voor veel buitenstaanders
juridisch een lastige kwestie, voor de eigen kiezers (m/v) is het zo klaar als
een klontje.

Wanneer is er nou wel of niet sprake van discriminatie? Artikel 1 betekent dat
je gelijke gevallen gelijk behandelt. Mensen in ongelijke situaties hoef je
echter niet 'kafkaiaans' gelijk te behandelen. Een kleuter die nog moet leren
fietsen hoeft niet te denken dat hij de gele trui krijgt. Dat is geen
discriminatie.

De sneltest voor echte discriminatie is de gelijkwaardigheidsvraag: als mensen
ongelijkwaardig, minderwaardig behandeld worden, is het ook discriminerend. Veel
allochtonen hebben bijvoorbeeld geen enkele moeite met dat deurbeleid van die
juwelier. De binnen de SGP oververtegenwoordigde vrouw durft haar partij zelfs
te promoten als de meest vrouwvriendelijke, en voelt zich eerder weggezet door
het paternalisme van buitenaf. Uiteraard is de afweging soms complexer, maar
duidelijk mag zijn dat discriminatieoordelen wel eens doorschieten. Dat is
slecht voor de maatschappelijke steun voor het gelijke-behandelingsbeleid.

Want echte discriminatie komt nog wel vaak voor. Helaas neemt het
anti-homogeweld nog steeds toe. En zoveel nieuws als er nu is rond een Nijmeegse
juwelier, zo weinig hoor je over bijvoorbeeld de onderbetaling van vrouwen.

Alleen al daaruit blijkt dat de hype tegen vermeende discriminatie wat anders is
dan echte discriminatiebestrijding. Het failliet van de discriminatiemythe
blijkt ook uit de steeds luidere valse beschuldigingen over de 'vrouwen- en
homohaters' van de SGP. In de praktijk hoor je dat SGP-Kamerleden hoffelijk zijn
tegenover andersdenkende collega's, niet minder als het vrouwen of homo's
betreft. Waar de gelijkwaardigheid van gender en geaardheid vanzelfsprekend is,
worden maatschappelijk betrokken SGP'ers publiekelijk beledigd. Waar vrouwen en
homo's vernederd worden, gaan de daders vrijuit. De anti-discriminatielobby
pleit natuurlijk niet voor die scheefgroei, maar je hoort die vaak maar één kant
op redeneren.

Ondanks een waardige benadering van wie dan ook worden SGP'ers en hun opvatting
nog gewoon abject of erger genoemd. Hartstochtelijk wordt geprobeerd om met het
anti-discriminatiebeginsel over allerlei andere grondrechten heen te walsen.
Mensen als oud-D66-Kamerlid Bert Bakker en directeur van het Wetenschappelijk
Instituut van GroenLinks Dick Pels, die de gelijkheidsdwang zien en de SGP
liever vrijlaten, blijven roependen in de woestijn.

De discriminatiemythe was ook reden voor de opkomst van de PVV. Bepaalde mensen
mochten niet met naam en toenaam vertellen hoe het er in hun straat aan toeging.
Gedupeerden van die verkeerde discriminatieopvatting werden zelf
gediscrimineerd. Henk en Ingrid waren het niet waard om serieus genomen te
worden, en even later gold dat voor samenwerking met de PVV zelf. Dezelfde
monden die klaagden over de rechtsstatelijkheid van de PVV, joelen die
rechtsstaat uit bij de terechtstelling van de SGP. De Grondwet is immers bedoeld
om minderheden te beschermen tegen de onderbuikgevoelens van de meerderheid. Met
zijn scherpe beschreef Martin Sommer het risico van artikel 1 al eens (O&D, 21
augustus 2010). Discriminatieaanpak was verkwikkend, maar wordt verstikkend.

Erkenning van het recht op een juist discriminatiebegrip is geen religieuze
ingeving. Een samenleving is niet verheven omdat ze een Mars van de Beschaving
houdt, maar omdat ze minderheden bestaansrecht geeft.

Jacques Rozendaal Arjan van der Waerdt

Jacques Rozendaal en Arjan van der Waerdt zijn voorzitter en algemeen
bestuurslid van SGP-jongeren. Zij menen dat een beschaafde samenleving
minderheden bestaansrecht geeft.

SGP-vrouw voelt zich weggezet door paternalisme van buitenaf

LOAD-DATE: July 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              126 of 200 DOCUMENTS



                                 de Volkskrant

                              25 juli 2011 maandag

BYLINE: A.T.M. van Werkhoven, Mariska Jansen, Wim van Oudheusden, J. de Rooij,
H. Groen,

SECTION: Opinie en Debat; Blz. 23

LENGTH: 955 woorden


Stress bij alfamannetjes

'Alfabaviaan heeft het zwaar op de apenrots' las ik in de Volkskrant
(Wetenschap, 16 juli). Een negenjarige studie 'naar ranggerelateerde stress'
toont aan dat een alfamannetje bij bavianen 'veel meer stresshormoon' heeft dan
andere hooggeplaatste mannen. Maar laat 'de stressniveaus van alfamannen (...)
ongeveer gelijk zijn aan die van laaggeplaatste omegamannetjes'.

'Terwijl mannetjes die laag in de pikorde staan vooral stress hebben omdat ze
weinig eten en seks krijgen, krijgen alfamannen stress omdat ze voortdurend
moeten paren en hun positie verdedigen.'

Tjongejonge, hebben ze dat gevraagd aan de alfa- en omegamannetjes van de
bavianen? Misschien was het zinniger geweest om zo'n 'ranggerelateerde' studie
bij mensen te doen. Dan was men er na negen jaar misschien achtergekomen dat
(werkende) mensen aan de onderkant van de maatschappelijke ladder evenveel
stress ervaren als de mensen aan de top. Ik kan nu al voorspellen dat de
ongelooflijke hoeveelheid geld die mensen aan de top verdienen het stressniveau
verlaagt, evenals de veilige positie waarin deze mensen zitten. (Ook al gaat het
bedrijf door hun mismanagement failliet, toch blijven ze goed verdienen).

Werkende mensen aan de onderkant van de maatschappelijke ladder ondervinden veel
stress door alle veranderingen, die zijn bedacht door die top. 'Marionet zijn'
lijkt een ontspannende bezigheid maar nooit weten wat er morgen van je verlangd
wordt, is behoorlijk stressverhogend. En met die alsmaar hoger wordende huren en
prijzen van huizen, weet je nooit of je dat kunt blijven betalen. Zeker niet als
je morgen ontslagen kunt worden (zonder afkoopsom, bonus of langdurige
financiële zekerheid).

En tegelijkertijd een studie over de puinhopen die regeringen, banken, managers
en anderen 'achterlaten'. Gewoon omdat ze het ook niet weten. En daarna hopen op
de invloed van beide studies op de discussie over topsalarissen. Een hoop
illusies, ik weet het.

A.T.M. van Werkhoven, Delft

Vraag het de verpleegsters Werkgevers in de gezondheidszorg doen er beslist niet
genoeg aan om verpleegkundigen en verzorgenden te behouden en nieuwe te werven.

Leg oude en nieuwe cao's naast elkaar en zie de verslechteringen. Meet de
verhouding tussen middenmanagement en werkvloer, concludeer het ontkennen van
onze vakbekwaamheid door steeds meer protocollen en afvinkformulieren ten
gerieve van de ziektekostenverzekeraars in te voeren en zie de jaarcontracten
die beginnende collega's krijgen, met een afgeknepen aantal uren, waarna ze in
hun vrije uren gebeld kunnen worden om extra te werken. Het belangrijkste: men
luistert niet naar de verpleegkundige die meldt dat de werkdruk stijgt en men
luistert niet naar haar oplossingen daarvoor. Simpele oplossingen, zoals
bijvoorbeeld 24 uur per dag andere disciplines in dienst te nemen die alle
papierwerk rondom spoedopnames regelen, die in plaats van verpleegkundigen in de
weekenden maaltijden uitdelen, met theekarren rondlopen, waskarren legen,
materialen bijvullen, nachtkastjes, medicijnpompen en postoelen soppen en zo
nodig wc's schoonmaken, patiënten vervoeren van en naar onderzoeken, monsters
naar het lab brengen, bloed en medicijnen ophalen.

Kortom, alles dat tijdens kantooruren ook niet door verpleegkundigen gedaan
wordt. Wat ingewikkelder, door eindelijk eens de zorgzwaarte te meten en niet
het aantal patiënten per verpleegkundige te tellen: door toename van zowel
ziekere, oudere als letterlijk zwaardere patiënten die steeds korter opgenomen
blijven, moet er steeds meer gebeuren in steeds minder tijd en het eind lijkt
niet in zicht. Mijn collega's en ik lijken van een speciaal soort elastiek
gemaakt, maar er komt een dag dat de rek er echt uit is, zowel geestelijk als
lichamelijk. Voor het zover komt: vraag ons eens wat we nodig hebben om
beschaafd te kunnen (blijven) verplegen!

Mariska Jansen, Franeker, verpleegkundige

Europa spreekt Engels

Kamerdebat over hulp aan Griekenland gezien, kwamen ze voor terug van vakantie.
Babylonische spraakverwarring, Europa kan beter overal en altijd Engels gaan
invoeren als hoofdtaal.

Er kwamen kreten langs als: rule of manoeuvre, on the knife's edge, paper,
exposure, level playing field, dealers, naked short shelling (echt waar, Jan
Kees zei het zo), bill out, governance. Een enkeling hield het op Frans: en
marge. Of Spaans: vamos a la playa. De limit was wel: we enhancen alles weer
weg; en dan ben je een Nederlandse minister.

Met gymnasium beta op zak begreep ik er de ballen van; Henk en Ingrid kijken
allang geen politiek meer. Die blijven gewoon op vakantie. Laten we maar
allemaal Engels gaan kleppen, overbrugt meteen de taalstrijd in België denk ik.
Kunnen ze daar weer eens gewoon gaan regeren.

Wim van Oudheusden, Hilversum

Paul Smits

Een mooie voor zichzelf sprekende foto van Paul Smits, protégé van de heer Ad
Scheepbouwer. Foto (Binnenland, 22 juli) behoeft geen tekst, maar spreekt voor
zichzelf: netwerker, arrogant, niet vooruit te branden, vijf keer per jaar op
vakantie (is er weer hard aan toe), maar bovenal niet verantwoordelijk. Dus we
blijven vrolijk zitten, op naar de volgende bonus.

J. de Rooij, Ravenstein

Verlangen naar rel-krant

In Engeland ligt de tabloid onder vuur en ik wilde dat we er in Nederland een
hadden. Stelt u zich voor, eindelijk een krant die komt met ferme koppen, zoals:
'Kiezersbedrog', 'Verraad', 'Salsakonten'. Alles refererend aan het feit dat
PVV-ers de gemeenteraden de rug toekeren, de Staten verlaten of zich afscheiden,
maar ook in de gemeente Den Haag tegen de privatisering stemmen en dezelfde
mannen in het parlement voor en tegen de JSF zijn, maar toch weer voor, 65 of
66, enzovoort.

Maar ja, we hebben alleen maar nette kranten die liever koppen met Berlusconi.

H. Groen, Twello

LOAD-DATE: July 24, 2011

LANGUAGE: DUTCH; NEDERLANDS

GRAPHIC: Een alfabaviaan rust uit op een rots. Foto AP / Catherine Markham

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              127 of 200 DOCUMENTS



                                 de Volkskrant

                             23 juli 2011 zaterdag

Pruikenkoppen en kroegbazen

BYLINE: WILLEM VELEMA

SECTION: Intermezzo; Blz. 19

LENGTH: 1539 woorden


Geschiedenis Hoe de opstellers van de Amerikaanse grondwet het gewone volk
buiten de deur probeerden te houden Door WILLEM VELEMA

Een als los zand aan elkaar hangende verzameling van dertien marginale,
agrarische Engelse koloniën veranderde in enkele tientallen jaren in een
bruisende, expansieve natie met een geschreven grondwet de eerste ter wereld en
een cultuur die door de Franse aristocraat Alexis de Toqueville in de jaren 1830
in zijn studie Over de democratie in Amerika met vooruitziende blik werd
aangewezen als het voorland van de hele westerse beschaving.

De Amerikaanse Revolutie, begonnen in 1776, is volgens historicus Gordon S.
Wood, de gelauwerde specialist in de vroege geschiedenis van de Verenigde
Staten, zonder meer de belangrijkste gebeurtenis uit de Amerikaanse
geschiedenis: 'Ons geloof in vrijheid, gelijkheid, in het belang van de grondwet
en het welzijn van gewone mensen stamt uit het tijdperk van de Revolutie.' Maar
het was geen kleinigheid om zo'n democratische, egalitaire op de
Verlichtingsidealen geïnspireerde natie uit de grond te stampen.

Momenteel is een periode van nationale historische bezinning in de VS in volle
gang, dankzij de spectaculaire opkomst van de Tea Party. Deze
libertair-conservatieve volksbeweging beroept zich luidruchtig op de
'oorspronkelijke' grondslagen van de Verenigde Staten, zoals die meer dan
tweehonderd jaar geleden door de Founding Fathers werden vastgelegd in de
Amerikaanse Constitution. Deze grondwet en al het moois waar die voor staat,
zou, aldus de Teapartiers, de afgelopen zeventig jaar te grabbel zijn gegooid
door beide grote politieke partijen (maar vooral door de Democraten),
gedomineerd als die zijn door de 'elitaire' voorvechters van Big Government en
wereldwijd, agressief Amerikaans interventionisme.

Progressieve Amerikanen, met name in academische kring, hebben doorgaans diepe
minachting voor de Tea Party en zijn historische pretenties: het aanroepen van
de Founders en de Constitution zou anno 2011 als een tang op een varken slaan.
Zij zijn bij Gordon Wood aan het verkeerde adres. In The New York Review of
Books, het lijfblad voor linkse high brows waarvan hij al 30 jaar medewerker is,
laat hij doodleuk weten dat de Tea Party zich met recht opwerpt als directe
nazaat van de Amerikaanse Revolutionairen. 'De Tea Partiers zijn zeker geen
geleerden', schrijft Wood, maar hun 'emotionele instincten over de Revolutie
doen daaraan meer recht dan hun critici willen toegeven'. Dat wil niet zeggen
dat Wood, net als de Tea Party, meent dat het voortbestaan van de VS afhangt van
het letterlijk en stipt naleven van alle 18de-eeuwse voorschriften van de
Founders. De denkwereld van de Amerikaanse aartsvaders staat zo ver van ons af
dat het al veel van onze verbeeldingskracht vergt om die nu zelfs maar te kunnen
begrijpen.

Letterlijke navolging van de Founding Fathers is ook al helemaal niet mogelijk,
betoogt Wood, omdat er onder hen fundamentele meningsverschillen bestonden over
hoe de overgang moest verlopen van het Engelse aristocratisch-monarchale bestel,
waarin zijzelf waren opgegroeid, naar een egalitaire, democratisch bestuurde
republiek. Zij hoopten dat de VS zich zou ontpoppen tot een sterk verbeterde
versie van de klassieke Romeinse republiek. In feite werd het een radicaal
experiment, een spiksplinternieuw fenomeen, vers uit het gedachtenlaboratorium
van de Verlichting.

Gelijkheid betekende in 1776 voor de meeste Amerikanen nog primair gelijkheid
voor de wet. Maar toen onder het algemeen (mannen-)kiesrecht politici moesten
gaan strijden om de gunst van kiezers, kreeg gelijkheid een veel ruimere
betekenis dan de Founding Fathers ooit hadden beoogd, namelijk dat 'niemand
beter is dan een ander'. Daardoor konden opeens personen als
volksvertegenwoordigers gekozen worden die daarvoor vroeger nooit in aanmerking
zouden zijn gekomen. Zelfs kroegbazen en wevers namen zitting in de wetgevende
vergaderingen van de opstandige staten. Het leidde al aan het begin van de 19de
eeuw tot de opkomst van massapartijen en nieuwe vormen van politieke
mobilisatie, onder andere door goedkope kranten en massabijeenkomsten. De
Amerikaanse democratische politiek kreeg daardoor al vroeg het ietwat
carnavaleske karakter dat inmiddels vrijwel overal ter wereld, in allerlei
lokale varianten, gemeengoed is geworden.

Zo kregen de Founding Fathers juist niet waar ze op gehoopt hadden. Er gaapte
daarvoor ook een veel te grote kloof tussen deze gecultiveerde 18de-eeuwse
pruikenkoppen en alle latere generaties Amerikanen. De Founders streefden naar
een door onbaatzuchtige, neutrale patriciërs gedomineerde, klassieke democratie
waarin de deugdzaamheid van de regering een heilzame invloed zou hebben op de
rest van de samenleving. Het pakte anders uit. De volksvertegenwoordigingen van
de opstandige staten, die meteen na de opstand in 1776 hun werk begonnen, bleken
veel minder ideëel geïnspireerd dan verwacht. James Madison, de vader van de
Constitutie uit 1788, was verbijsterd over het nieuwe politieke bedrijf zoals
hij dat aanschouwde in de assembly van zijn staat Virginia. 'Eindeloos
bakkeleien, chicaneren, draaien, treiteren en alles op de lange baan schuiven,
door hele en halve juristen' maakte van de wetgevingsarbeid een
schertsvertoning. Impopulaire maatregelen werden steevast uit de weg gegaan.

Bezorgdheid over de gebreken van de prille Amerikaanse democratie was dan ook de
voornaamste reden dat Madison en zijn geestverwanten, die de Federalisten werden
genoemd, in de jaren 1780 gingen strijden voor een nieuwe grondwet. Zij hoopten
de state assemblies aan banden te leggen door een federale overheid met veel
ruimere bevoegdheden dan onder de wel heel erg minimalistische Articles of
Confederation van 1776/77. Alle Founders beseften dat de centrale overheid meer
armslag moest krijgen, maar de Federalisten zagen de constitutie vooral als een
manier om 'de excessen van de democratie' te beteugelen.

Hun tegenstanders, de Antifederalisten, waarvan Thomas Jefferson de
belangrijkste exponent was, wilden juist niet tornen aan de politieke invloed
van gewone Amerikanen. Zij voorzagen en verwelkomden een wereld geregeerd door
botsende individuen en belangen. Neutrale scheidsrechters waren daarbij
overbodig, want, zoals een aan Jefferson toegeschreven uitspraak luidt, 'the
public good is best promoted by the exertion of each individual seeking his own
good in his own way'.

De Federalisten kregen in 1788 hun gedroomde Constitution, met een sterkere
centrale overheid, de eerbiedwaardige George Washington als eerste en razend
populaire president en onafhankelijke rechters. Allemaal instituties die het
schorriemorrie in de volksvergaderingen in bedwang moesten houden en tegelijk
eerzame burgers tegen foute politici moesten beschermen. Maar hun hoop dat
daarmee de Amerikaanse politiek op een meer verheven plan zou worden gebracht en
verlost zou worden uit de greep van 'gewone, ordinaire mensen met hun gewone,
ordinaire financiële belangen' ging niet in vervulling. Wat dat betreft was de
Constitution eigenlijk een mislukking. In plaats van een klassieke republiek,
geleid door een belangeloze verlichte elite, kregen de Amerikanen uiteindelijk
een democratic marketplace waar individuen op voet van gelijkheid hun eigen
belangen najoegen.

Tocqueville zag het bijna tweehonderd jaar geleden scherp, aldus Wood.
'Amerikanen zijn geen deugdzaam volk', schreef hij, 'maar ze zijn vrij.'

HHHHH

Gordon S. Wood: The Idea of America Reflections on the Birth of the United
States.

Penguin; 400 pagina's; ca. EUR 29,-.

ISBN 978 1 59420 290 2.

De geboorte van Amerika

1765

Stamp Act. Britse parlement voert de eerste van een reeks onder de Amerikaanse
kolonisten zeer omstreden belastingen in. Hun slogan: 'No taxation without
representation.'

1773

Boston Tea Party. Een groep van zestig als Mohawk-indianen verklede Amerikaanse
Sons of Liberty werpt als protest tegen de Engelse belastingpolitiek een lading
thee van drie Engelse schepen overboord in de haven van Boston.

1775

American War of Independence breekt uit tussen de milities van dertien
Amerikaanse colonies en de koninklijke Engelse troepen.

4 juli 1776

Declaration of Independence. De dertien opstandige Amerikaanse colonies scheiden
zich formeel af van het Britse imperium.

1776/77

De opstandige staten stellen de Articles of Confederation op, de eerste aanzet
tot een Amerikaanse constitutie. De afzonderlijke staten behouden hun
soevereiniteit op alle terreinen die niet expliciet aan de toen nog tandeloze -
federale overheid werden overgedragen.

1783

Verdrag van Parijs. Einde van de Onafhankelijkheidsoorlog. Engeland erkent de
soevereiniteit van de Verenigde Staten over het gebied dat in het noorden
grofweg wordt begrensd door het huidige Canada, in het zuiden door Florida en in
het westen door de Mississippi.

1788

De grondwet wordt geratificeerd, waardoor de Verenigde Staten pas echt een natie
wordt en zijn karakteristieke politieke instituties krijgt. De federale overheid
krijgt veel ruimere bevoegdheden ten koste van de staten, er komt een prominente
president voor de hele republiek en een onafhankelijke rechtspraak.

1789

George Washington wordt de eerste Amerikaanse president.

De Amerikaanse democratie kreeg al rond 1800 zijn ietwat carnavaleske karakter

LOAD-DATE: July 22, 2011

LANGUAGE: DUTCH; NEDERLANDS

GRAPHIC: Vier Amerikaanse presidenten werden in 1941 uit graniet gehouwen op
Mount Rushmore National Monument in South Dakota, van links naar rechts George
Washington, Thomas Jefferson, Theodore Roose- velt en Abraham Lincoln. Jefferson
keerde zich tegen de Federalisten, die de Amerikaanse Grondwet wilden gebruiken
om 'de excessen van de democratie' te beteugelen. Foto Mike Nelson / EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              128 of 200 DOCUMENTS



                                 de Volkskrant

                             23 juli 2011 zaterdag

in een benard Europa

BYLINE: Door Peter de Waard

SECTION: Economie; Blz. 24

LENGTH: 1777 woorden


Wat winnen de partijen en wat verliezen ze als gevolg van het Europese
'Marshallplan'. De plussen en minnen op een rijtje. Door Peter de Waard

&

Mark Rutte Nederland

Klaus REGLING Het EFSF

Angela Merkel Duitsland

Jan HOMMEN De BankEN

JAN Met De Pet De Nederlandse burger

Nicolas SARKOZY Frankrijk

Jos© Manuel BARROSO De Europese Commissie

George PAPANDREOU griekenland

John PAULSON De hedgefondsen

Christine LAGARDE Het IMF

Silvio Berlusconi Itali°

TRICHET Europese Centrale Bank

Het Internationaal Monetair Fonds wil niet dat de eurocrisis een mondiale
financioele crisis wordt. Daarom doet de organisatie mee aan de nieuwe
steunronde. Het IMF is blij dat tenminste een deal is gesloten waarmee de rust
op de financioele markten even is hersteld. Als de stekker uit het noodfonds zou
zijn getrokken door onenigheid, dreigde een crisis die in het ergste geval tot
een ineenstorting van het mondiale monetaire systeem had kunnen leiden.

De Franse president Sarkzoy heeft samen met bondskanselier Merkel zijn
leiderschap laten zien van het grote Europese project. Merkozy, zoals het duo
genoemd wordt, kan net als de duo's Giscard d'Estaing-Schmidt, Mitterrand-Kohl
en Chirac-Schr¾der in tijden van echte crisis gezamenlijk optreden. De as
Parijs-Berlijn is de eigenlijke regering van Europa, en niet Brussel.

John Paulson, de bekendste hedgefondsbeheerder in de wereld, zei vorige week
actief te zijn op de Europese markt. Hedgefondsen die zogenoemde credit default
swaps (cds, kredietverzekeringen tegen een bankroet) hebben gekocht zullen nu
proberen hun recht uit te oefenen en de hoofdschuld op uitstaande obligaties op
te eisen. Ze zullen betogen dat er nu sprake is van een technisch faillissement.
Dat is al bevestigd door Fitch, een van de rating-bureaus.

Er is geen juridische zekerheid dat de eigenaren van cds hun recht kunnen
uitoefenen. Misschien belanden ze wel in ingewikkelde juridische procedures. En
als het uiteindelijke bankroet van Griekenland door het nieuwe steunprogramma
uitblijft, lopen de premies op hun gekochte cds wel op. Overigens zullen er ook
hedgefondsen zijn, die long zijn gegaan  die kredietverzekeringen hebben
uitgeschreven en die er baat bij hebben als een formeel faillissement zo lang
mogelijk uitblijft.

De Griekse premier kan opgelucht ademhalen. De herfinanciering van de Griekse
staatsschuld tot 2014 is veilig gesteld. Daarnaast wordt de rente van de
leningen verlaagd van 4,5 naar 3,5 procent en wordt de looptijd verlengd. De
Griekse regering heeft geen nieuwe grote concessies hoeven doen zoals het in
onderpand geven van eilanden, antiquiteiten of andere kostbare nationale
schatten zoals sommige landen in een wilde bui hadden geoeist.

Angela Merkel heeft haar zin kunnen doordrijven. De banken zullen meebetalen aan
de reddingsactie van Griekenland. Het was voor haar en haar minister van
Financioen Wolfgang Sch€uble een belangrijk principe. Nu zij deze slag heeft
gewonnen, heeft ze laten zien dat de regeringen en niet de centrale banken de
baas zijn in Europa. Daarnaast heeft ze getoond de Franse president voor haar
standpunten te kunnen winnen.

Hij kan rustig op vakantie gaan met het idee dat hij overal met zijn euro's kan
blijven betalen en geld uit de muur kan trekken, en dat zijn spaarrekening na
terugkomst nog niet is geblokkeerd. Misschien hoeft hij zelfs de beurskoersen en
valutabewegingen niet elke dag angstig meer te volgen op zijn iPad of iPhone
omdat de financioele markten na al het gejaag van de afgelopen weken zichzelf
ook een adempauze gunnen.

De banken zijn nu betalende partij in wat eigenlijk een politiek probleem is het
feit dat de begrotingsdiscipline in het ene euroland veel beter is dan het in
het andere. Zij moeten hiervoor opdraaien. Veel beleggers zullen dit
onrechtvaardig vinden. Banken krijgen het nog moeilijker bij hun pogingen zich
te herstellen van de crisis en hun solvabiliteit op orde te maken. Een deel van
de rekening zullen ze zeker doorschuiven naar hun klanten.

De gevreesde bankbelasting komt er niet. ING-topman Jan Hommen zei vrijdag in te
kunnen stemmen met het plan. De banken komen er relatief goed af. Ze moeten 50
miljard bijdragen aan de schuldverlichting voor Griekenland. Dat komt neer op
maximaal 20 procent van hun vorderingen. Op de markt noteren hun Griekse
obligaties nog maar de helft van het oorspronkelijke bedrag. Sommige experts
hielden er rekening mee dat ze zelfs 70 procent zouden kwijtraken.

Brussel zal geen extra machtsmiddelen krijgen om iets te doen aan de
macro-economische onevenwichtigheden en de staatsschulden en begrotingstekorten
van de individuele landen. De landen blijven weigeren een deel van de eigen
soevereiniteit op te geven en te komen met een Europese oplossing: zeggen dat de
schulden van het ene land van de eurozone ook de schuld van de andere landen
zijn. Het EFSF en de ESM zullen niet zelf geld uit de markt mogen halen. En meer
dan ooit is duidelijk dat de as Berlijn-Parijs de dienst uitmaakt.

Het noodfonds EFSF is niet zo groot geworden dat het ook Italioe laat staan
samen met Spanje in de toekomst structureel zou kunnen helpen zoals dat nu wordt
gedaan met Griekenland. Italioe en Spanje zullen op de markt 2 tot 3
procentpunten meer aan rente moeten betalen dan Griekenland, Portugal en
Ierland, die voor 3,5 procent kunnen lenen bij het noodfonds EFSF.

Italioe ligt even niet meer in de vuurlinie van de financioele markten. Vooral
voor premier Berlusconi is dat een opluchting, omdat zijn positie daardoor nog
wankeler was geworden en hij vooral internationaal zijn laatste krediet had
verspeeld. Vrijdag daalde ook de rente op de Italiaanse obligaties voor het
eerst weer, net als die voor Spaanse obligaties.

De Portugese voorzitter van de Europese Commissie Barroso en de president van de
Europese Raad Van Rompuy vierden het akkoord als een overwinning. De eurozone
valt voorlopig nog niet uit elkaar. En als er tijd kan worden gewonnen, dan is
de kans op een redding altijd aanwezig. Daarnaast wordt de macht van Brussel
iets groter door de extra bevoegdheden die het het tijdelijke noodfonds EFSF
krijgt. Die bevoegdheden gaan ook over naar het permanente fonds ESM.

De ECB kan zich troosten met de gedachte dat ze niet langer all©©n voor
tientallen miljarden overheidsobligaties van probleemlanden uit de markt hoeft
te nemen, die ze dan tot de aflossingstermijn moet vasthouden terwijl ze continu
in waarde verminderen. De ECB kan die taak nu delegeren aan het noodfonds EFSF.

Het nieuwe steunprogramma kost elke Nederlander nog eens 300 euro aan
belastinggeld. Dat zijn ongeveer de kosten van een week halfpension op een
Grieks eiland, inclusief vliegreis. De Nederlandse burger moet weer opdraaien
voor de problemen van een land dat dankzij de introductie van de euro boven zijn
stand kon leven en goede sier kon maken. Omdat zachte heelmeesters stinkende
wonden maken blijft de onzekerheid voorlopig bestaan.

Nederland moet opnieuw een fors bedrag, van 4,5 miljard euro, beschikbaar
stellen voor het noodfonds, terwijl het kabinet tegelijkertijd hard bezig is 18
miljard te bezuinigingen. En hoewel het leningen zijn, zal de regering daardoor
niet populairder worden. Daarnaast zal de verhouding met de gedoogpartner PVV
verder onder druk komen te staan. En als in de toekomst nog meer geld nodig zal
zijn, kan dat tot een gevaarlijke confrontatie leiden die het kabinet de kop kan
kosten.

Mark Rutte en Jan Kees de Jager hebben hun zin gekregen. De particuliere banken
betalen mee aan het reddingsplan, zoals zij van tevoren wilden. Nederland blijft
zoals altijd trouw op de Duitse lijn zitten en is een braaf jongetje in de
Europese klas, zij het misschien niet meer het braafste. Dankzij de tevreden
reacties van de PvdA en D66 kan de regering zich in de handen wrijven over de
grote steun in het eigen parlement voor dit plan.

Sarkozy heeft veel concessies moeten doen. De door hem gewenste bankbelasting
komt er niet, terwijl de banken wel moeten meebetalen aan het steunplan, wat hij
eigenlijk niet wilde. In eigen land zal hij hierdoor, een jaar voor de
verkiezingen, verder worden beschadigd.

De Duitsers zullen opnieuw een enorm bedrag moeten neerleggen om Griekenland te
redden. Dat zal bij de Duitse bevolking slecht vallen. In de populistische
Duitse pers zal hierover de komende tijd weer veel misbaar worden gemaakt, wat
Merkels toch al slechte electorale positie verder kan ondergraven zeker als deze
oplossing ook weer niet de echte oplossing blijkt te zijn.

Het IMF krijgt geen nieuwe extra garanties dat Griekenland nu meer haast zal
maken met de bezuinigingsplannen. Integendeel, nu nieuwe steun is toegezegd zal
de financioele discipline misschien wel kunnen verslappen. Daarnaast had het IMF
liever een allesomvattend plan willen hebben voor sanering van het hele Europese
schuldenprobleem. Nu wordt feitelijk alleen het Griekse schuldprobleem
aangepakt.

Griekenland heeft geen echte kwijtschelding van de leningen gekregen. Het moet
nog steeds de totale hoofdsom afbetalen. Hierdoor blijft de staatsschuld rond
een uitzichtloze 150 procent van het bbp hangen, terwijl die volgens economen
zou moeten worden teruggebracht naar 60 procent. Verder zullen het IMF en de EU
Griekenland bij elke nieuwe tranche van de lening opnieuw beoordelen: voldoet
het land aan de bezuinigingseisen en privatiseringswensen die zij het land
hebben opgelegd?

Klaus Regling, de Duitse voorzitter van het noodfonds of EFSF (European
Financial Stability Facility), krijgt veel meer bevoegdheden. Tot nu toe kon het
noodfonds EFSF alleen geld uitkeren aan landen die zichzelf niet meer konden
financieren. Het noodfonds kan ook preventieve leningen toestaan, banken van
probleemlanden herkapitaliseren en obligaties van probleemlanden opkopen.

Het EFSF zal voorlopig niet zelf obligaties in de markt kunnen plaatsen
zogenoemde 'eurobonds' uitgeven waarmee een soort Europees ministerie van
Financioen zou ontstaan. Er is niet besloten het noodfonds te verdubbelen, laat
staan te verdriedubbelen. Binnen afzienbare tijd zal daartoe mogelijk toch een
besluit moeten worden genomen, om een al ingezette aanval van de markten op
andere landen, waaronder Italioe en Spanje, bij voorbaat in de kiem te smoren.

De ECB is vanaf het begin gekant geweest tegen de deelname van de banken aan de
Griekse reddingsoperatie. De reden is dat bij het 'doorrollen' van hun
vorderingen sprake zou kunnen zijn van een zogenoemde selective default
(selectieve wanbetaling). Trichet heeft zich daar nu toch bij moeten neerleggen.
De ECB zal na obligaties met een junk-('rommel')-status zelfs obligaties met een
default-('bankroet')-status als onderpand van Griekse banken moeten accepteren.
Onduidelijk is of de default-status slechts tijdelijk zal zijn.

LOAD-DATE: July 22, 2011

LANGUAGE: DUTCH; NEDERLANDS

GRAPHIC: De Griekse premier Papandreou (l), EU-president Van Rompuy en
voorzitter van de Europese Commissie Barroso (r) donderdag na het bereiken van
het akkoord. Foto Thierry Roge / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              129 of 200 DOCUMENTS



                                 de Volkskrant

                             21 juli 2011 donderdag

Nooit meer Barbapapa Kindertelevisie;
interview tros-directeur peter kuipers

BYLINE: Door Berend Jan Bockting Foto Bart Mühl

SECTION: V Media; Blz. 18

LENGTH: 1399 woorden


Opnieuw is de TROS beboet voor ongeoorloofde banden met de commercie. Terwijl
TROS-directeur Peter Kuipers zich graag aan de regels houdt. Hij dreigt veel
kinderprogramma's te schrappen. Door Berend Jan Bockting Foto Bart Mühl

Of de Volkskrant de kop boven dit verhaal al weet? Terwijl Peter Kuipers (52),
sinds vier jaar directeur van de TROS, plaatsneemt achter zijn bureau in
Hilversum krijgt hij de vraag teruggekaatst.

Een korte stilte. 'Dat zou iets moeten zijn als: De TROS is er voor iedereen.'
Meteen legt hij uit wat dat voor zijn omroep betekent; er voor iedereen zijn.
'Wanneer je veel mensen aanspreekt, wéét je dat je veel kritiek krijgt. Met name
de commerciëlen roepen om minder TROS. Wanneer je een massa aantrekt, ben je een
concurrent voor de partijen die die massa zoeken. Vanuit het oude adagium: wie
de massa heeft, heeft de kassa. Dat voel je wel.'

Te veel entertainment, te Volendams, voor een te breed publiek. Kuipers wimpelt
de kritiek op de TROS af. Een onzinnige grachtengordeldiscussie, vindt hij het.
'Iedere Nederlander betaalt via de belasting mee aan de publieke omroep, dus dat
betekent ook dat je programma's moet kunnen maken voor een breed publiek. Mag de
publieke omroep er niet zijn voor mensen in de provincie die met veel plezier
naar onze programma's kijken? Laat het dan niet al te prikkelend zijn. Er is een
onderscheid tussen kijkers voor Paul de Leeuw, Koefnoen en Bananasplit, maar ze
worden alle drie heel goed bekeken. Als er zoveel mensen met plezier naar onze
programma's kijken, bewijst dat ons gelijk. Klaar.'

Dat die redenering op kritiek stuit omdat die is gebaseerd op de wet van de
grote getallen bestrijdt Kuipers. 'Er zijn mensen die willen dat de publieke
omroep een heel klein elitair clubje wordt. Die mensen gebruiken dit soort
argumenten. Ik hoor dat niet van gewone Nederlanders. Blijkbaar willen de
criticasters die mensen hun plezier ontnemen.'

Peter Kuipers is vader van de grootste omroep van Nederland. Hij waakt over zijn
merk, de TROS, en over de tweehonderd mensen die voor hem werken. Dus ook over
TROS-presentator Ron Boszhard die naar de rechter stapte toen hij in een
satirische fotorubriek van de VARAgids stond afgebeeld als dictator Ratko
Mladic. Politiek correct? 'Dat had te maken met waarden en normen. Dit doe je
niet. Natuurlijk zag ik dat het als grap was bedoeld, maar er zijn grenzen aan
satire. Dat ligt gewoon wettelijk vast. Ik wist ook meteen dat we die zaak
gingen winnen.'

Het is een langdurig geschil met het Commissariaat voor de Media, de organisatie
die toeziet op de naleving van de mediawet, dat Kuipers onlangs pas echt in het
verkeerde keelgat schoot. Even opfrissen: twee jaar geleden werd de TROS beboet
omdat er rond het programma Bibaboerderij onder meer sprake zou zijn van
sponsoring door supermarktketen C1000. Anderhalf jaar later verklaarde de
rechter de grootste bezwaren van het Commissariaat ongegrond. 'Er was geen
sprake van een vooropgezet plan, er was geen sprake van sponsoring', zegt
Kuipers. 'Het enige probleem wat we nu nog hebben, is het dienstbaarheidsverbod.
Volgens de rechtbank hebben wij ons dienstbaar gemaakt aan winst door derden. In
dit geval zou C1000 hebben geprofiteerd van exposure van hun producten in
Bibaboerderij.'

De druppel kwam vrij recent, toen de TROS na langdurig onderzoek van het
Commissariaat een boete kreeg voor Het Sprookjesboomfeest. Kuipers: 'Dat gaat
weer over hetzelfde; te veel merchandising, te veel reclame.'

Hoe is het mogelijk dat de TROS opnieuw een boete krijgt voor een
kinderprogramma?

'De grenzen van wat wel mag en niet mag zijn volkomen onduidelijk. De NPO heeft
op 27 april een brief naar het Commissariaat voor de Media gestuurd om
helderheid te krijgen. Mijn juristen hebben mij ondertussen geadviseerd om te
stoppen met onze kinderprogrammering. Ik heb ze na de boete voor Bibaboerderij
opdracht gegeven om ver bij die grenzen weg te blijven, maar ze kunnen die
grenzen niet meer bepalen. Ik heb besloten om de kinderprogrammering af te
bouwen. We zenden geen nieuwe kinderprogramma's meer uit. De NPO heeft daar
begrip voor ook zij hebben anderhalf jaar lang geprobeerd om helderheid te
krijgen. Per 1 januari stoppen wij definitief met alle kinderprogramma's waar
merchandising omheen zit.'

Is dat wel reëel? Er valt een enorm gat in uw zendschema.

'Het is inderdaad heel ingewikkeld. Daar moet naar gekeken worden. Daarom
stoppen we ook niet direct.'

Ouders met jonge kinderen denken nu wellicht: die TROS vecht over de rug van
mijn kind een of ander ingewikkeld conflict uit.

'Voor mij is de kinderprogrammering bijna heilig. Het hoort erg bij de TROS. Wij
zoeken altijd veilige programma's die bij ons passen. Maar ik moet er nu wel
afscheid van nemen.'

Het lijkt op een schijnbeweging. Even het Commissariaat voor de Media laten zien
dat het u menens is, dan weer verder zoals het was.

'Nee, dit is een serieuze beslissing. Ik hoop natuurlijk dat het Commissariaat
met duidelijke regels komt, maar voor nu is het belang van de TROS ook
belangrijk. Het leed is met de Bibaboerderij wel geleden. Er is rond het merk
TROS zo veel commotie geweest. We waren al veroordeeld voor we ons verhaal
mochten doen. Dat wil ik niet opnieuw meemaken. Het werd zó opgeblazen. We
hebben de afgelopen twee jaar tevergeefs gevraagd om duidelijke regelgeving, ik
moet het nog zien gebeuren dat daar binnen een half jaar verandering in komt.'

Om hoeveel zendtijd gaat het precies?

'We besteden 980 uur per jaar aan kindertelevisie, daarmee zijn wij de publieke
omroep met de meeste zendtijd voor kinderprogramma's. Ongeveer 800 uur bestaat
uit programma's waar merchandising omheen zit, dat zijn vooral aangekochte
programma's.'

Er is een grijs gebied. Aan het merendeel van de kinderprogramma's zit
merchandising verbonden.

'Merchandising is niet verboden. Dat is wettelijk bepaald. Merchandising is
zelfs essentieel voor producenten van kinderprogramma's. 90 procent van de
inkomsten komen daar vandaan. De vraag is: waar gaat het te ver? In de wetgeving
is er nu een omgekeerde bewijslast. Wij moeten aantonen dat we onschuldig zijn.
Dat is vrijwel onmogelijk.'

Wat had u gedaan als u bij uw aantreden wel een situatie had aangetroffen waarin
er een kinderprogramma werd gesponsord?

'Dan had ik het onmiddellijk beëindigd. We zijn onderdeel van het publieke
domein. Als er binnen dat domein verboden zijn, dan houden wij ons daar aan.
Punt. Naar aanleiding van de Bibaboerderij hebben wij gezegd: wij willen geen
boetes meer. Dat betekent dat ik altijd ruim binnen de grens wil zitten, maar
dan moet je wel weten waar die grenzen liggen. We zijn nu twee jaar verder; ik
heb twee jaar geprobeerd om rechtstreeks bij het Commissariaat voor de Media of
via de NPO helder te krijgen wat die zorgplicht precies inhoudt. Maar daar
krijgen we geen antwoord op. Wij snappen niet dat bij Sesamstraat, waar de
schappen van vol liggen, geen zorgplicht geldt, en bij de Bibaboerderij en het
Sprookjesboomfeest wel.'

Echt niet?

'Nee. Hoewel door ons succes krijgt de TROS veel aandacht, we liggen vaker onder
het vergrootglas dan andere omroepen. Dat zal misschien een van de redenen zijn.
Maar het is vooral de beeldvorming die rondom ons merk ontstaat die wij heel
vervelend vinden. De TROS staat voor veiligheid, betrouwbaarheid, gezelligheid,
waarden en normen. We willen ons aan de wet houden. Als dat allemaal zo in je
zit en je krijgt een boete, dan moet je ook dit soort beslissingen durven nemen.
Ik ben er van overtuigd dat we bij het Sprookjesboomfeest ook gelijk krijgen.
Maar ik wil nu dat de regels helder zijn. Als het allemaal helder is kan je
altijd nog een heroverweging maken.'

Die heroverweging komt er straks natuurlijk.

'Dit is een beslissing die voortvloeit uit het feit dat ik geen boetes meer wil.
Het gaat deze keer om 120 duizend euro, maar het gaat helemaal niet om het
bedrag. Ook als de boete één euro zou bedragen staat er in de media: TROS
opnieuw beboet. De nasleep van de Bibaboerderij was verschrikkelijk heftig. Ik
moest mijn merk beschermen, maar kreeg niet de middelen om dat te doen. Dan
krijgt je merk het imago van een stel boefjes. Ik wil niet meer dat er over de
TROS zo wordt gesproken. Als wij meer boetes krijgen komt onze concessie in
gevaar. Dan mogen wij straks niet meer uitzenden.'

Bedreigd De volgende kinderprogamma's dreigen door de TROS te worden geschrapt:
Barbapapa, Kabouter Plop, Calimero en Mickey Mouse Clubhouse.

LOAD-DATE: July 20, 2011

LANGUAGE: DUTCH; NEDERLANDS

GRAPHIC: Peter Kuipers: 'Merchandising is niet verboden. Dat is wettelijk
bepaald.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              130 of 200 DOCUMENTS



                                 de Volkskrant

                             21 juli 2011 donderdag

ANC heeft buik vol van persvrijheid

SECTION: Opinie en Debat; Blz. 27

LENGTH: 944 woorden


Met de herintroductie van een apartheidswet die persbreidel legitimeerde,
probeert de Zuid-Afrikaanse president Jacob Zuma zijn critici het zwijgen op te
leggen.

Het afgelopen jaar stond de wereld voor een groot deel in het teken van 'het
vrije woord'. Denk aan WikiLeaks en de revoluties in de Arabische wereld. Ook in
Zuid-Afrika, waar vooral Facebook mateloos populair is, verspreidt informatie
zich tegenwoordig sneller dan ooit. En dat komt president Jacob Zuma en zijn bij
vlagen corrupte, frauderende en overspelige mederegenten niet altijd even goed
uit. Dus zette de regering vorig jaar de aanval in op Zuid-Afrikaanse
journalisten en klokkenluiders: de protection of information act moet
heringevoerd worden.

Deze wet, beter bekend als de secrecy bill, stamt nog uit de tijd van
Zuid-Afrika's apartheid. Alle teksten moesten voor publicatie ter goedkeuring
aan een blanke commissie worden voorgelegd. Begin jaren negentig schafte
president Nelson Mandela de wet af. Maar de huidige president Zuma vindt
herinvoering noodzakelijk 'om de staatsveiligheid te beschermen'. Hij is
overigens niet de eerste president die de wet wil herinvoeren. Zijn voorganger
Thabo Mbeki deed daartoe in 2008 al een vergeefse poging.

De secrecy bill geeft de regering de bevoegdheid om media te verbieden om zaken
die door haar als 'geheim' zijn aangemerkt openbaar te maken. Wanneer sprake is
van vertrouwelijkheid wordt in het wetsvoorstel niet nader omschreven. Sterker:
de regering hoeft zich daar volgens het voorstel niet over te verantwoorden. Dit
komt er op neer dat na invoering van de wet vrijwel alles onder de noemer
'geheim' kan vallen. In de praktijk zou het goed mogelijk zijn dat omkoping,
corruptie en andere bestuurlijke schandalen de kwalificatie opgestempeld zullen
krijgen.

Dat Zuid-Afrika een constitutionele democratie is, staat daar volgens het ANC
volledig los van. Van de wet gaat op die rechtsorde ook geen enkele bedreiging
uit. Want, zo luidt het officiële standpunt: 'de wet is op geen enkele wijze een
bedreiging voor de persvrijheid en dient puur om de staatsveiligheid te
beschermen.' Een journalist of klokkenluider die het toch waagt zijn vermoedens
of observaties te publiceren, riskeert een gevangenisstraf van minimaal drie
jaar en maximaal 25 jaar.

Het voorstel stuit dan ook op veel verzet. Zo tekenden inmiddels al meer dan 50
duizend burgers en journalisten in binnen- en buitenland via de campagne
Right2Know een petitie tegen herinvoering van de wet. Campagnevoerders hopen
hiermee 'Zuid-Afrika te behoeden voor een terugkeer naar de dagen der
straffeloosheid'. De petitie zal binnenkort aan de Zuma-regering worden
aangeboden.

Maar verzet beperkt zich niet alleen tot journalisten of het 'gewone volk'. Ook
in het parlement heerst kritiek. Oppositiepartij Democratic Alliance keerde zich
faliekant tegen het voornemen van Zuma. Ook de gerespecteerde ANC'er Desmond
Tutu en de federatie van vakbonden Cosatu een trouw bondgenoot van de regerende
ANC hebben zich tegen het voorstel van Zuma 'in zijn huidige vorm' gekeerd. Met
name de afwijzing van Cosatu was een dreun voor het ANC. Ze leidde ertoe dat de
beslissing over invoering van de wet niet al in juni werd genomen, maar werd
uitgesteld tot augustus.

Maar niet alleen het uitstellen van het debat was een tegenslag voor de
regering. Medio juni verscheen ineens een bericht over een op handen zijnde
Zuid-Afrikaanse WikiLeaks. De Zuid-Afrikaanse krant Times Live kondigde de
lancering van South African Government Leaks aan, een tegenoffensief van een
groep anonieme Zuid-Afrikanen, al jaren woonachtig in het buitenland.

Deze geëmigreerde Zuid-Afrikanen kondigden aan via de website www.sagovleaks.com
toen nog in aanbouw de geheimen en misstanden van de regering wereldkundig te
zullen maken. Burgers en media zouden zo een platform krijgen om anoniem
misstanden als corruptie en andere schandalen aan het licht te brengen zonder
het risico te lopen daarvoor vervolgd te worden.

Ook de al langer bestaande site www.zaleaks.com wordt onder handen genomen, en
moet volgens de webmasters hetzelfde doel dienen. Onder invloed van de hevige
kritiek op zijn voorstel beloofde Zuma enkele concessies te doen. Zo stelde de
regering in een aangepast voorstel voor om alleen binnenlandse
veiligheidsdiensten het recht te geven om informatie als 'geheim' te
kwalificeren, in plaats van alle algemene ambtelijke instanties.

Ook stemt het ANC toe in de aanstelling van een onafhankelijke rechter die
oordeelt in eventuele geschillen die samenhangen met de invoering van de wet.
Ten slotte beloofde Zuma ook de eerder aangekondigde minimum gevangenisstraffen
te zullen herzien. Tegenstanders vierden voorzichting hun eerste overwinning.

Of het door deze concessies komt, of doordat de initiatiefnemers van het
tegenoffensief simpelweg (te) weinig te lekken hebben, is onduidelijk. Maar een
maand na dato zijn de Zuid-Afrikaanse leaks zijn nog altijd niet te lezen op het
net. Waar tijdens de aankondiging van de op handen zijnde site nog een 'under
construction' melding verscheen, lijkt nu een portaal voor onderwijsinstellingen
en trainingen de domeinnaam overgenomen te hebben.

Mochten de laakbare handelingen van de ANC-regering alsnog wereldkundig worden
gemaakt, zal Zuma hier wellicht geen aansporing in zien om zijn leven te
beteren, maar zou hij zich integendeel met hernieuwde ijver voor herinvoering
van de apartheidswet kunnen gaan inzetten.

Zuid-Afrika, 17 juli: aandacht voor de 93ste verjaardag van Mandela. Foto AP

Inge Abraham

De auteur is politicologe en journaliste in Kaapstad, Zuid-Afrika. Zij maakt
zich zorgen over de pogingen van de ANC-regering om omwelgevallig nieuws te
weren.

LOAD-DATE: July 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              131 of 200 DOCUMENTS



                                 de Volkskrant

                              19 juli 2011 dinsdag

Heksenjacht

SECTION: Ten Eerste; Blz. 2

LENGTH: 606 woorden


Het is oorlog tussen pedo's en pedojagers. Het staat al vast wie gaat winnen. De
tijden waarin serieus werd overwogen of pedofilie niet gewoon een 'seksuele
variant' was liggen ver achter ons. Sinds de komst van internet hoeft de
pedofiel niet langer zijn gerief te zoeken bij beduimelde boekjes. Hij moet zich
voelen als een kind in een snoepwinkel. Maar zodra hij één vinger uitstrekt naar
het uitgestalde lekkers wordt hij ingerekend.

Eerst was het verboden om kinderporno te maken of te verhandelen, daarna om het
in huis te hebben, nu mag je de plaatjes niet meer downloaden of bekijken. Zelfs
de mogelijkheid dat je, gezien je geaardheid, ernaar zou wíllen kijken, is
genoeg voor woedende meutes om levenslang tbs te eisen, of de marteldood. Het
liefst zouden de pedojagers de hoofden van pedo's spietsen en er uitzinnig mee
ronddansen op marktpleinen.

Je zou bijna vergeten dat Marthijn Uittenbogaard geen kinderverkrachter is, geen
lustmoordenaar, zelfs geen pornoproducent, maar bestuurslid van vereniging
Martijn, die vrije relaties tussen kinderen en volwassenen bepleit. Hij is
nergens voor veroordeeld. Je zou daarom denken dat hij als burger van Hengelo
overheidsbescherming geniet. Maar nee, zijn burgemeester keurde een demonische
protestmars langs zijn huis goed.

Nu zijn woning nog steeds wordt bekogeld met stenen smeekt Uittenbogaard om
bescherming bij Mark Rutte. Maar ook de liberalen wilden dat het OM zou
onderzoeken hoe 'Martijn' aangepakt kon worden, net als CDA en PVV. Het OM liet
weten geen geldige reden te zien om 'Martijn' te verbieden, maar verzocht
advocaat Drost om een artikel-12-procedure te eisen. Bij het OM dus vreemd.
Politiek en justitie zijn er als de kippen bij als ze een kans ruiken om de
hysterische massa te behagen. Vrijheid is een voorrecht voor wie gewoon is. Bij
de heksenjacht op pedo's lijken argumenten overbodig. 'Wij zijn het zat',
motiveert Henk Bres, die een burgerinitiatief tegen 'Martijn' begon, zijn actie.
'Seks met kinderen is niet normaal, en wij willen niet leven in een land waar
een pedofielenvereniging zoals Martijn wordt getolereerd.' Was getekend: 'Wij,
de gewone Nederlander'. De teller op http://petities.nl staat op 63.157.

De pedofiel is het symbool geworden van 'het', van al wat de gewonen 'zat' zijn.
Een ideale paria. Pedojacht is een veilig ventiel waardoor de volkshaat sissend
kan ontsnappen. Met afkeer van homo's en perverse kunstenaars mobiliseer je de
politiek niet. Maar het weerloze kind is een onverwoestbaar icoon.
Kindermisbruik, daar kan toch niemand vóór zijn?

Gedachten, fantasieën en verlangens zijn vrij, hoe walgelijk de gewonen dat ook
vinden. Alleen de wet telt, voor alle seksuele gezindten. De wet beschermt,
gelukkig, kinderen én pedo's die hun handen thuishouden. Bij overtreding moet
justitie ingrijpen; het is daarom beter als pedoclubs niet ondergronds gaan.
Uittenbogaard verwoordde zijn idealen in De rede in het nauw. Zijn boek is van
een padvinderachtige braafheid. Kinderen, betoogt hij, vooral zij die het thuis
akelig hebben, zouden een begripvolle, beschermende vriend mogen hebben, een
fijne jeugdcoach of bijlesleraar. Schijnheilig misschien, maar niet strafbaar.
Komisch als het niet dieptreurig was.

De droom van de pedo is een tragische. Beantwoording van zijn liefde is een
illusie. Nooit kan een liefdesrelatie tussen een volwassene en een kind
gelijkwaardig zijn; vrijwilligheid is niet aantoonbaar. De meeste kinderen
hebben een uitstekende radar voor deze hunkeraars. Gewoon Nederland kan gerust
zijn: pedo's hébben al levenslang.

Bert Wagendorp is met vakantie.

De pedofiel is symbool van al wat de gewonen 'zat' zijn

LOAD-DATE: July 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              132 of 200 DOCUMENTS



                                 de Volkskrant

                             16 juli 2011 zaterdag

Hete wind van de markt verenigt Italië, voor nu

BYLINE: Door Michael Persson

SECTION: Economie; Blz. 24

LENGTH: 2005 woorden


Eenheid is het woord dat vaak valt in Milaan en Rome, in de week waarin Italië
liet zien toch snel besluiten te kunnen nemen. Met omvangrijke bezuinigingen
hoopt de politiek de markten te temmen. Kiemen van onvrede zijn uiteraard ook al
zichtbaar. Door Michael Persson

Het was echt raadselachtig, zegt Daniele Caldara. Hij stond er met zijn neus
bovenop. 'Zoiets had ik nog nooit gezien. Het ging eerst hard naar beneden, heel
hard, en toen kwam die grote stuiter, en ging het weer omhoog. Zelfs een kat
overleeft zoiets niet.'

Caldara komt net uit de aandelenbeurs in Milaan, een bouwwerk van fascistische
snit dat het hart van de Italiaanse economie vormt. Handelaren zijn er al jaren
niet meer, alles gaat elektronisch. Maar als supervisor van die handel had
Caldara, een man van een jaar of 30, dinsdag op zijn beeldschermen een goed
zicht op de dramatische ontwikkelingen. In minder dan een uur, meteen na de
opening van de beurs, zakten de aandelenkoersen meer dan 4 procent. Daarnaast
vloog de rente op Italiaanse obligaties omhoog, naar 6 procent, een niveau
waarachter eindeloze vicieuze cirkels dreigen. Het was echte paniek, zag Caldara
op de schermen, met handelsvolumes die groter en groter werden.

Totdat de lijnen ineens stopten, en omkeerden. De rentes op de staatsleningen
begonnen te dalen, de aandelen begonnen te stijgen, tot een winst van ruim 1
procent aan het einde van de dag. Het eerste wonder van de week in Italië was
geschied.

Donderdag en vrijdag volgde een tweede. In slechts een paar dagen lukte het de
regering een miljardenbezuiniging te bedenken, en te laten goedkeuren door zowel
Senaat (donderdag) als de Kamer van Afgevaardigden (vrijdag). 'Een mirakel',
noemde president Napolitano de operatie. Snel besluiten nemen: de Italianen
kunnen het dus toch.

Deze week is Italië in een stroomversnelling geraakt. De draaikolken op de
beurs, de koerswijziging in Rome er gebeurt ineens van alles, in de derde
economie van Europa. Maar wat precies? En is het genoeg? En wat vinden ze er
zelf eigenlijk van, de Italianen?

Het is heet, donderdag in Milaan. Net als Londen heeft de Noord-Italiaanse stad
een City, een zakenwijk met duizenden bankiers in blauwe maatpakken. En toch
ziet het er anders uit. Hier zitten ze met een zonnebril op scooters, op weg
naar de 17de-eeuwse palazzo's die nu als kantoor fungeren. Je ziet ze op
terrasjes tussen de middag, aan een snelle pasta met wijn. Met een ijsje in de
hand gaan ze terug naar het werk.

Maar de gezichten staan ernstig. 'Voor het eerst in de hele crisis begon ik me
dinsdag echt zorgen te maken', zegt Enzo Furfaro, op weg naar het Italiaanse
hoofdkwartier van Old Mutual, een grote belegger en verzekeraar waarvan hij de
baas is. 'Dit gevoel had ik nog nooit gehad. De staatsleningen gingen zo hard
onderuit  het leek hopeloos. Ik dacht: als ze Italië opblazen, dan is dat het
einde van deze wereld.'

'Ze', 'opblazen', 'het einde van de wereld'. Het zijn woorden die komen uit een
andere branche, die van het terrorisme, en vooral de strijd ertegen. Furfaro,
een verzorgde vijftiger met een ongeplande stoppelbaard van twee dagen, doelt op
de hedgefunds, de grote beleggers die speculeren op een ondergang van bedrijven,
van landen omdat ze daar geld aan kunnen verdienen. 'We voelden hun druk', zegt
hij. 'Je weet niet precies waar die vandaan komt, maar je voelt het, als een
hete wind. Ze roken hun kans, en grepen die. Maar wij waren zo stom geweest hun
die kans te geven.'

Italië leek niet zo'n heel voor de hand liggend slachtoffer van de
ondergangsspeculanten. Griekenland, ja, met zijn bij elkaar gesjoemelde
begrotingscijfers. Portugal en Ierland, met hun grote financieringstekorten. En
Spanje, met een economie die grotendeels gestoeld was op de vastgoedbubbel. Maar
Italië? Het land heeft weliswaar een grote staatsschuld, maar heeft die al
jaren. De industrie leek een te stevige pijler om het land omver te duwen. 'De
fundamenten rechtvaardigden de druk niet', zegt Furfaro.

Het was Italië zelf, in de persoon van Silvio Berlusconi, dat aan die
fundamenten begon te zagen. De premier uitte openlijk kritiek op zijn minister
van Financiën, Giulio Tremonti, die hij ervan beschuldigde 'geen teamspeler' te
zijn. Berlusconi wilde in de bezuinigingsplannen een bepaling opnemen waardoor
zijn bedrijf Fininvest een grote boete kon ontlopen. Daardoor dreigden de
bezuinigingen grote vertraging op te lopen, met alle twijfels over de financiële
toekomst van het land van dien. Dat was precies het signaal dat de hedgefondsen
nodig hadden om de aanval te openen.

Hoe die aanval precies werd afgeslagen, is onduidelijk. De Europese Centrale
Bank zou steunaankopen hebben gedaan, de Chinezen zouden hebben geholpen. En,
zegt Furfaro, de regering heeft de rijen op tijd gesloten. Berlusconi schaarde
zich dinsdag haastig alsnog achter de bezuinigingsplannen. 'Ik moet zeggen: ook
zoveel eensgezindheid heb ik de laatste jaren niet gezien.'

Het is die ogenschijnlijke eensgezindheid waarop Italië voortdrijft, sinds
dinsdag. Ook op straat valt het woord 'eenheid' regelmatig, nodig om de boze
buitenwereld het hoofd te bieden. De een ziet de hedgefondsen als het grote
probleem, de ander de kredietbeoordelaars zoals Moody's en Standard & Poor's,
die met hun inschattingen van de kredietwaardigheid van een land de rente
eigenhandig kunnen opstuwen. Maar juist als de vijand van buiten komt, is er
geen tijd voor interne discussies. Vandaar de snelheid waarmee de Manovra, het
bezuinigingsplan, deze week werd goedgekeurd door het parlement. Met kritiek,
maar zonder dwars te liggen.

Het gaat om 48 miljard euro in 2014, omgerekend zeker 1.000 euro per gezin. 'Als
we niets doen, wordt het nog erger', zegt beursmedewerker Caldara. 'Dan worden
de rentes nog hoger, en de staatsschuld ook, en worden de bezuinigingen nog
groter. Uitstel maakt het alleen maar erger.'

'We kunnen dit aan', zegt Loredana Nicolo, een vrouw van eind twintig die bij de
Kamer van Koophandel in Milaan werkt. 'De regering heeft zich goed hersteld, en
de oppositie werkt ook mee. De banken staan er een stuk beter voor dan in 2008,
de bedrijven hebben gezonde balansen. En de meeste Italiaanse gezinnen hebben
veel gespaard, die kunnen wel iets hebben.'

Er passeren drie vrouwen met volle winkeltassen.

Francesco Conti, een bouwvakker die met afgerolde overall aan zijn lunchpauze
zit, ziet ook nog geen wolken aan de lucht. 'De manovra, ja. Ja, dat gaat om
veel geld. Maar ik weet gewoon nog niet wat dat concreet betekent. Ze zijn er
nog druk mee bezig, in Rome. De koe is nu aan het eten, we moeten wachten tot de
melk eruit komt.'

Caldara: 'De grote vraag is natuurlijk: wie gaat het betalen? Dat zijn altijd de
gewone mensen. Maar die weten het nog niet.'

Er zijn de afgelopen dagen wel veel details bekendgemaakt van het
bezuinigingsplan, maar die zijn ook niet meer dan dat: details. De
inflatiecorrectie van ambtenarenpensioenen wordt getrapt afgeschaft. Er komt een
solidariteitsheffing op de 'gouden pensioenen', van 5 procent boven 90 duizend
euro en 10 procent boven 150 duizend euro. Iedereen moet een tientje gaan
betalen voor elk specialistenbezoek. Er komt een belasting op optiebeloningen.

Klinkt allemaal aardig, maar hier worden niet de grote miljarden opgehaald. Die
zijn gevonden in belastingverhoging en een grote korting op de toelagen aan
gemeenten. Van beide worden de effecten pas over twee jaar merkbaar, als de
huidige regering verdwenen is.

'Het gevaar is dat de sociale verschillen in Italië groter zullen worden',
voorspelt Massimo Amato, econoom aan de Bocconi universiteit in Milaan. 'Die
ongelijkheid is nu latent, toegedekt door de overheid. Als de bezuinigingen
concreet worden, is de kans groot dat dat overheidsgeld wordt weggehaald. Daar
zullen de hardste klappen vallen.'

Of het land dan nog steeds zo eensgezind is als in de tweede helft van deze
week, is de vraag. De kiemen van onvrede zijn natuurlijk ook nu al zichtbaar.
Neem het standbeeld op het Piazza dei Affari, in het hart van de Milanese
zakenwijk: een marmeren middelvinger, opgestoken naar het fascistische
beursgebouw met zijn dikke zuilen en beelden van gespierde gezinnen. De helft
van Milaan vindt het prachtig, de andere voelt zich diep beledigd.

Of neem meneer Mariano, de portier van de Banca d'Italia in Milaan, de centrale
bank. Hij heeft in de hal van het monumentale gebouw, tegenwoordig een bolwerk
van de euro, een kleine tentoonstelling ingericht met honderdvijftig jaar
lirebiljetten. Ze zitten in mooie houten uitstalkasten, op tafels die gedekt
zijn met de Italiaanse vlag, biljetten met steeds meer nullen naarmate de jaren
verstrijken. 'Het waren betere tijden', fluistert hij. 'Alles was veel
goedkoper.' En de inflatie dan? Hij grinnikt. 'Als je schulden hebt, heb je daar
veel minder last van.'

Duidelijker nog borrelt de onvrede in Rome, vrijdag. Enkele tientallen
demonstranten van verschillende vakbonden wapperen met vaandels voor het
parlementsgebouw, terwijl binnen het bezuinigingsakkoord wordt gesloten. Op
manshoge kartonnen beelden worden politieagenten van achteren met een mes
neergestoken; zo voelen de aankomende bezuinigingen op de pensioenen, zegt een
woordvoerder van de politievakbond.

Helemaal vooraan zit Gaetano Ferrieri op een campingstoeltje onder een kleine
partytent. Zijn baard is dichtgegroeid, zijn ogen staan fel in een ingevallen
gezicht. De vijftiger bivakkeert al 42 dagen voor het parlementsgebouw, in
hongerstaking met twee kompanen. 'Wij zijn gewone burgers, niets meer en niets
minder', zegt hij. 'Wij willen echte veranderingen, geen cosmetische. Als we
gaan bezuinigen, moeten we daar beginnen.' Hij wijst naar het rozige gebouw
boven op de heuvel, en dan naar de getallen op een velletje papier. 'Hiermee kom
je al op 12 miljard. En dan de provincies nog.'

Ferrieri vertegenwoordigt een sentiment dat ook bij andere Italianen leeft. De
Italiaanse parlementariërs verdienen het meest van Europa en er zijn er ook nog
eens heel veel. Hun salaris en hun aantal zouden moeten worden gehalveerd. Dan
de pensioenen: 134 duizend ex-staatsdienaren krijgen gemiddeld 84 duizend euro
per jaar, de nog zittende ambtenaren hebben straks recht op 105 duizend euro.
Daar moet een maximum op van 60 duizend euro. En dan is er de kwestie van de
'blauwe auto's', de dienstvoertuigen die al dan niet met opplaksirene langs de
file naar het strand zoeven. Er zijn in Italië 629 duizend officiële
overheidsauto's, telde het ministerie vorig jaar. In landen als Duitsland en
Frankrijk zijn dat er grofweg tien keer zo weinig. Dus wil Ferrieri 90 procent
van de auto's kwijt.

'Ik wilde een petitie aanbieden, maar ze zeiden dat ik dan drie miljoen mensen
moest meebrengen', zegt Ferrieri. 'Alsof zij hier ook met alle mensen die ze
vertegenwoordigen in het gebouw zitten!'

Ook econoom Amato vindt het bezuinigingsakkoord een gemiste kans. 'President
Napolitano zegt dat het een mirakel is, maar dat geldt vooral voor de snelheid
waarmee het tot stand gekomen is. De inhoud is vaag, onsamenhangend, niet
systematisch, oppervlakkig. Het zal op korte termijn werken om de financiële
markten koest te houden, maar ik zie het vooral als marketing.'

Het is zelfs de vraag of de financiële markten er echt zijn ingetrapt. De
spread, het verschil tussen Italiaanse en (vooralsnog altijd betrouwbare) Duitse
obligaties bleef ook na het aangekondigde akkoord op ongeveer 3 procent hangen.
Italië moet recordrentes (5,9 procent voor vijftien jaar) betalen op de leningen
die het donderdag uitgaf.

Bankier Enzo Furfaro in Milaan denkt dat Berlusconi zijn langste tijd heeft
gehad. 'Zijn tijdperk is na de ruzie van vorige week ten einde.' Hij voorziet op
korte termijn een overgangsregering, en nieuwe verkiezingen, en dan een regering
die met frisse moed aan de slag kan. Econoom Amato weet het zo net nog niet. 'En
dan links aan de macht? Die durven ook niet echt in te grijpen. Een nieuwe
regering helpt alleen als die ook nieuwe ideeën meebrengt.'

'Tijdperk van Berlusconi is na ruzie vorige week ten einde'

'De koe is aan het eten, het is wachten tot de melk eruit komt'

LOAD-DATE: July 15, 2011

LANGUAGE: DUTCH; NEDERLANDS

GRAPHIC: Voor het fascistische beursgebouw van Milaan staat een marmeren
standbeeld met een opgestoken middelvinger. De helft van Milaan vindt het
prachtig, de andere voelt zich diep beledigd. Foto Guiseppe Cacace / AFP
Hongerstaker voor het parlement in Rome. Foto Filippo Monteforte / AFP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              133 of 200 DOCUMENTS



                                 de Volkskrant

                             16 juli 2011 zaterdag

van streek

SECTION: Intermezzo; Blz. 29

LENGTH: 854 woorden


Topkoks zijn niet honkvast, maar als ze terugdenken aan hun plaats van herkomst,
proeven ze feilloos de smaak van verre, ruiken ze weer de geuren uit hun jeugd.
Mac van Dinther vroeg hen ernaar en noteerde een bijpassend recept. deel 1
PissaladiÛre ni«oise van Gregory Nicole uit boulogne-sur-mer (pas de calais,
frankrijk)

Denkend aan Frankrijk   Zie ik de keuken van Caf© Nicole, de zaak van mijn oma.
Mijn oma had een echt ouderwets eetcaf©. In het midden stond een grote, lange
tafel. Ze had tweehonderd gasten voor de lunch op zaterdag, op zondag was het
brunch. Eerst naar de kerk, daarna een aperitief en dan eten. Dat ging tot 's
avonds door. Oma stond in de keuken, opa deed de afwas.

Ze serveerden traditionele gerechten: gerookte zalm met mayonaise, lamsbout,
tarte au flan, sla uit eigen tuin. Grote porties voor weinig geld. Dertig jaar
lang hetzelfde. Maar het zat altijd vol. Het hele dorp kwam eten. Op de vloer
van de keuken stond altijd een pan soep te koken op een butagasstel. Dat is de
geur die ik me herinner.

Ik ben geboren in Boulogne-sur-Mer, de vissershaven van Frankrijk. Vlakbij is Le
Touquet Paris-plage, het strand voor Parijzenaars. Le Touquet is chique,
Boulogne is meer voor de gewone man. De streek heet Nord-Pas-de-Calais. De
meeste mensen rijden er zo snel mogelijk doorheen op weg naar het zuiden, maar
het is best een mooi gebied. Een beetje heuvelachtig en er is altijd de zee.

Vroeger was hier veel mijnbouw en industrie. Toen de mijnen dichtgingen, zijn
veel mensen weg getrokken. Aanvankelijk waren er problemen met werkloosheid en
alcoholisme, maar de laatste tijd gaat het beter.

Op de oude afvalhopen van de kolenmijnen zijn skihellingen aangelegd. Er komen
steeds meer toeristen. Misschien komt dat door de crisis; het is minder ver
rijden dan helemaal naar het zuiden. Het gebied is in trek bij Engelsen. Met de
tunnel ben je binnen een half uur in Engeland.

Mijn vader was veehandelaar. Hij heeft me wel eens meegenomen, om varkens op te
halen. Maar dat was niks voor mij. Ik vond het leuker om oma in de keuken te
helpen. Zalm snijden, groente uit de tuin halen. Mijn oma was een moeilijke
baas. Ze had een lange schort aan en stond altijd te schreeuwen. Ze was stevig
een echte patron.

Wijn hebben we niet in Pas-de-Calais. Wel bier. Speciaalbier, zoals de Belgen
brouwen. De keuken is zwaar. Stoofvlees, rundertong, vis met dikke sauzen, kool
en aardappelen. Een typische kaas van de streek is maroilles, rood en vierkant,
net als de kasseien. Ik maak daar in mijn restaurant een taart mee, met ui,
crÛme fra[TM]che en eieren. Maar dat is echte winterkost, niks voor nu. Als
recept heb ik gekozen voor pissaladiÛre, een soort pizza uit Zuid-Frankrijk. Dat
past beter bij de zomer.

Ik ben in Nederland terechtgekomen door mijn vrouw Margot. Ik leerde haar kennen
toen ze stage liep in een hotel in Le Touquet. Ik heb eerst in Maastricht
gewerkt en toen in Amsterdam bij Le Garage van Joop Braakhekke. Ruim vijf jaar
geleden zijn we voor onszelf begonnen. De naam van mijn zaak, The French Cafe,
heb ik van een restaurant in Auckland waar ik heb gewerkt toen we een jaar aan
het backpacken waren. Als ik ooit een zaak begin, ga ik hem zo noemen, nam ik me
voor.

Oma en opa zijn gestorven. Ik heb er nog wel over gedacht om de zaak over te
nemen, maar dat heb ik toch maar niet gedaan. Dat zou vooral uit nostalgische
overwegingen zijn geweest. Misschien dat ik later nog wel eens terugga naar
Frankrijk. Maar voorlopig zit ik goed hier.

Voor 4 personen:

4 lapjes bladerdeeg

1 ui

snufje suiker

Voor de tomatensaus:

4 tomaten

1 ui

4 teentjes knoflook

1 takje tijm

snufje suiker

Voor de vulling:

32 zoute ansjovisfilets

32 zwarte olijven zonder pit

250 gram rucola

100 gram Parmezaanse kaas

Ingredioenten

Recept

CV Gregory Nicole

Geboren

12 juni 1977 in Boulogne-sur-Mer

Restaurant

The French Cafe (Amsterdam)

Mist het meest

De familie, de geur van de zee, het thuisgevoel

Favoriete Nederlandse eten

Oude kaas. 'In Frankrijk denken ze dat alle Nederlandse kaas van die flauwe
fabriekskaas is

Meest afschuwelijke Nederlandse eten

Zoute drop. Brrr.

1.  Maak een bolletje van elk plakje bladerdeeg. Rol uit tot een rondje ter
grootte van een ontbijtbord. bedek een bakplaat met bakpapier. Leg de rondjes
bladerdeeg daarop. Dek ze af met een tweede laagje bakpapier en leg er iets
plats op, een plat bord of een andere bakplaat bijvoorbeeld. Bak de deegrondjes
20 minuten op 200 graden.

2.  Snipper een ui en bak hem zachtjes bruin in een pannetje met een klontje
boter en een snufje suiker.

3.  Snijd de tweede ui fijn en fruit de stukjes in zonnebloemolie samen met de
gesnipperde knoflook, tijm en suiker. Snijd de tomaten in kwarten en doe ze
erbij. Laat 20 minuten pruttelen op laag vuur. Maak er een gladde saus van met
de staafmixer.

4.  Bestrijk de gebakken rondjes bladerdeeg met de tomatensaus. Beleg met een
hoopje van de gekarameliseerde ui, reepjes ansjovis en zwarte olijven. Bak de
pissaladiÛres in de oven 8 minuten op 180 graden.

5.  Maak de rucola aan met olijfolie en zeezout. Leg een hoopje rucola op elke
pissaladiÛre. Maak mooie schaafsels van de Parmezaanse kaas en strooi die over
de rucola. Bon appetit.

LOAD-DATE: July 15, 2011

LANGUAGE: DUTCH; NEDERLANDS

GRAPHIC: Foto's Nadja Kieft

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              134 of 200 DOCUMENTS



                                 de Volkskrant

                              15 juli 2011 vrijdag

Heksenjacht

BYLINE: Raoul du Pré

SECTION: Opinie en Debat; Blz. 28

LENGTH: 288 woorden


Actievoerders eisen een verbod op pedofielenclub Martijn. Het is een heilloze
poging om pedofilie uit te bannen.

Het volk rukt op naar de poorten van de Tweede Kamer. Het eist een verbod op de
pedofielenvereniging Martijn. Hagenees Henk Bres haalde ruim 40 duizend
handtekeningen van 'gewone Nederlanders' op. Zij willen Martijn niet want ze
'willen niet in een land leven waar dit soort viezeriken een vereniging mogen
hebben'. Parlementariërs van CDA en PVV knikken goedkeurend.

Eén ding is zeker: seks met kinderen is ten strengste verboden en moet bestreden
worden. Maar daar houdt het op. Of pedofilie nou een ziekte is of een geaardheid
met een verbod is het niet uit te bannen.

Over Martijn is veel beweerd. De leden zouden elkaar adviseren over
kindermisbruik en tips delen over het uitwissen van de sporen. Ze zouden elkaar
voorzien van kinderporno en anderen uitlokken tot verkrachting. Dat is allemaal
door justitie onderzocht en het heeft tot niets geleid. Er is geen reden tot
vervolging.

Individuele bestuursleden pleegden in het verleden strafbare feiten, maar niet
in verenigingsverband. Wat overblijft, is een vereniging van mensen die vinden
dat seks met kinderen moet kunnen. Niet minder, maar ook niet meer.

Zonder strafbare feiten, is er geen reden voor een verbod. De vrijheid van
vereniging geldt voor iedereen. Bres' heilloze actie past in een trend. Net als
de burgemeesters die pedofielen de toegang tot hun steden weigeren. En de horde
Hengeloënaars die het vertrek eisen van een nooit veroordeelde pedofiel uit hun
wijk.

De begrijpelijke zorgen van velen over de mogelijke gevolgen van pedofilie
ontaarden zo zoetjes aan in een gevaarlijke heksenjacht. Politici zouden daar
niet zo makkelijk in mee moeten gaan.

LOAD-DATE: July 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              135 of 200 DOCUMENTS



                                 de Volkskrant

                             13 juli 2011 woensdag

'Wij waren een compromissenmachine';
interview Sybrand van Haersma Buma, fractievoorzitter CDA

BYLINE: Door Ron Meerhof  en  Martin Sommer

SECTION: Binnenland; Blz. 12

LENGTH: 994 woorden


CDA-fractievoorzitter Sybrand van Haersma Buma blikt terug en filosofeert hoe
het verder moet met zijn partij. 'We zijn altijd de partij geweest van de
oplossingen.' Door Ron Meerhof en Martin Sommer

In misschien wel de meest roerige periode uit de geschiedenis van het CDA nam de
45-jarige Sybrand van Haersma Buma in oktober 2010 het voorzitterschap van de
Tweede Kamerfractie over van Maxime Verhagen. De voormalig justitiewoordvoerder,
afkomstig uit de oude CHU, blikt aan het begin van het zomerreces terug en
vooruit.

Graag een korte karakterisering van wat u tien maanden geleden aantrof.

'Een zeer gebutste fractie. De hele formatieperiode, de lange vergaderingen
achter de beroemde eikenhouten deur en in het Haagse Hilton-hotel hadden er
vooral emotioneel enorm ingehakt. De beelden over die periode liepen zó ver
uiteen.'

Diepe verdeeldheid?

'Dat veronderstelt twee groepen. Het was geen kwestie van fifty-fifty in de
fractie. Een groot aantal fractieleden wilde een bepaalde richting uit, een
aantal wilde dat niet. De discussie die iedereen het diepst heeft geraakt was of
Ab Klink, Ad Koppejan en Kathleen Ferrier de mogelijkheid hadden om te zeggen:
deze constructie willen wij niet. Want daarmee ontnamen ze anderen de
mogelijkheid om met deze constructie door te gaan. Die discussie, wat kunnen
individuele leden doen en wat kan het collectief doen, heeft iedereen als
ingrijpend en emotioneel ervaren. Mijn opdracht was om van de fractie weer een
eenheid te maken.'

Toen was u een paar weken bezig en werd u ziek. Zeer ernstig, hoorden wij
achteraf; het had weinig gescheeld of u was er niet meer geweest. Is er een
verband met de heftige formatie?

'Medisch gezien is niet een op een te zeggen dat daar een verband ligt. Ik heb
het de artsen wel gevraagd. Ik was moe en daardoor misschien vatbaarder. Maar
volgens de artsen is er absoluut geen verband tussen hard werken en deze ziekte.

'Ik was al een paar dagen niet lekker. Begin december kreeg ik hoge koorts en
hevige pijn in mijn borst. De volgende dag keek de huisarts ernaar. Hij had
zoiets al eens eerder gezien en stuurde me onmiddellijk door naar het
ziekenhuis. Snelle tests wezen uit dat ik een vleesetende streptokokkenbacterie
had.

'Je komt meteen in een andere werkelijkheid. Ik was onmiddellijk totaal
afgekoppeld. Gezin, familie, dat was het enige wat nog telde. Ik ben
onmiddellijk geopereerd. Het had geen dag langer moeten duren.'

Heeft het gevolgen gehad? Vatte uw gezin weerzin op tegen het politieke bedrijf,
of was het moeilijk uw plaats in de fractie te heroveren?

'Niets van dat al. Mijn gezin begrijpt dat ik in een kantoorbaan niet gelukkig
zou zijn. De fractie was alleen maar opgelucht dat ik na zes weken gezond weer
terugkwam. Ik ben overspoeld met bloemen. Ik ga er helemaal van uit dat iedereen
dat meende.'

En nu, hoe staat het ervoor?

'We zijn verder dan ik vooraf gedacht had. Bij de Statenverkiezingen haalden we
een iets beter resultaat dan bij de Kamerverkiezingen. Anders dan VVD en PVV
scoorden we beter dan in de peilingen vooraf. We zitten nu in de fase dat we de
discussie aangaan: waar staan we nu om het CDA klaar te maken voor de 21ste
eeuw? Dat is eerder dan ik had durven denken.'

Maar het CDA staat op dertien zetels in de peilingen

'Veertien! Niet nog erger maken. Deze fase is normaal na verloren verkiezingen.
Alle grote partijen, VVD en PvdA, hebben het meegemaakt.

Dit is voor het CDA een nieuw historisch dieptepunt. Nóg vindt de buitenwereld
het niet genoeg, zie de felle reacties van vorige week op het verhaal van
Verhagen. Voelt dat als agressie?

'Nee. Als je een nieuw gezichtspunt inneemt dat niet mainstream is, krijg je
scherpe reacties. Dat hoort erbij.'

U heeft onlangs ook een toekomstvisie geschreven. Globalisering heeft onbehagen
gebracht, schrijft u. Dat is toch geen nieuws?

'Voor veel mensen wél. Het CDA heeft nooit de tijd genomen om dat te analyseren.
Wij waren een compromissenmachine. Altijd maar bezig met uitsluitend regeren.
Wij zijn altijd de partij geweest van de oplossingen. We moeten niet denken dat
we nu wel even met een aantal tien- puntenplannen weer terug zijn. We moeten een
stap terug doen. Een belangrijke klacht is: waar is mijn gemeenschap? Clinton
zei: it's the economy, stupid. Maar dat is niet zo, het is de moraal. En de
identiteit. Veel meer dan we dachten. Dat moet terugkomen.'

U verwijt populisten dat die de onderliggende vraagstukken hebben laten liggen.
Is dat geen gotspe? Thema's als immigratie, integratie, globalisering; die zijn
juist opgepakt door de SP en de PVV.

'We moeten erkennen dat zij hebben aangesloten bij die onderstroom. Wij waren
geneigd te zeggen: ach ja, de bevolking  En dan weer verder.

'We moeten terug naar onszelf. Dan kom ik terug bij wat wij in de 19de eeuw
waren. Een partij die voortkwam uit de identiteit van bevolingsgroepen maar ook
zei: 'het is niet altijd de staat die zaken op een goede manier oplost'.

'Een mooi voorbeeld is een recent rapport over de Vogelaarwijken. Fascinerend:
de mensen blijken gelukkig in zo'n wijk als de hulpverleners weg zijn! Ik sluit
niet uit dat zoiets ook bij de cultuur gebeurt. Ik heb dus zowel inhoudelijk als
ideologisch een serieus probleem met hoe het de afgelopen jaren is gegaan.'

U pleit voor een sterkere identiteit van de gemeenschap. Dat gaat makkelijker
als je ook buiten sluit, zoals de PVV. Ze spreken van Henk en Ingrid. Hollands.
Blank. Wat wil het CDA daartegenover stellen?

'Wij zullen inderdaad nooit op zo'n manier buitensluiten. Wij willen die
identiteit organiseren rond thema's als fatsoen, burgerschap. Dat is misschien
een langere weg, maar wel een naar een betere eenheid.'

CV

1965

Geboren in Workum, Friesland

1983 1989

Nederlands recht, Rijksuniversiteit Groningen

1989-1990

Internationaal recht, Universiteit van Cambridge

1990 1992

Stafjurist bij afdeling Rechtspraak van de Raad van State

1992 1994

Ambtenaar ministerie van Binnenlandse Zaken

1994 2002

Beleidsmedewerker Justitie

2002

Lid CDA-fractie Tweede Kamer

2010

Fractievoorzitter

LOAD-DATE: July 12, 2011

LANGUAGE: DUTCH; NEDERLANDS

GRAPHIC: CDA-fractievoorzitter Sybrand van Haersma Buma (45). Foto Mike Roelofs

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              136 of 200 DOCUMENTS



                                 de Volkskrant

                             13 juli 2011 woensdag

Is Zweden de Pippi Langkous van Europa?;
de kwestie peter de waard

SECTION: Economie; Blz. 21

LENGTH: 460 woorden


Na de linkse versie van het Zweedse model kwam de rechtse. Zweden lijkt immuun
voor de schuldencrisis in de eurozone en de VS.

Fameus is de belastingaanslag van 102 procent die schrijfster Astrid Lindgren de
bedenkster van de oersterke Pippi Langkous ooit in de bus kreeg. Dat was in de
tijd dat Zweden als rolmodel werd gezien van de ideale verzorgingsstaat. Zweden
werden van krybbe til grav (van de wieg tot het graf) door de overheid
gekoesterd.

In de jaren zeventig en tachtig werden de inkomens van de rijken met exorbitante
belastingtarieven afgeroomd totdat er voor ieder een Jan Modaal-salaris
overbleef. Uit die pot werd een utopia opgetuigd met perfecte sociale
voorzieningen en kinderopvang. Helaas steeg het geboortecijfer amper, werden
niet alle Zweden gelukkig en vluchtten de grootverdieners zoals popsterren en
tenniscracks het land uit. Begin jaren negentig klapte de Zweedse economie in
elkaar en kwamen banken aan de rand van de afgrond te staan.

In 1995 zocht Zweden zijn heil bij de EU. Maar de euro liet het land links
liggen toen het vier jaar later al weer op de been was. Daarna werd een totaal
nieuw Zweeds model opgetuigd van lagere belastingen en meer vrijheid voor
bedrijven, dat onder meer Tony Blair en Wouter Bos inspireerde. Vijf keer werd
de inkomstenbelasting verlaagd. De werkloosheidsuitkering werd teruggebracht,
het ziekteverlof aan banden gelegd en zelfs terminale patiënten werden via het
arbeidsbureau weer aan een baan geholpen.

Zweden werd de Tijger van het Noorden. Nu is van de Keltische tijger geleerd dat
dit roofdier ineens in een zielig poesje kan veranderen dat in Brussel om een
schoteltje melk vraagt. Maar het Zweedse succes rust niet op de fragiele poten
van de Ierse hausse die toch vooral te danken was aan belastingfaciliteiten voor
buitenlandse bedrijven en een vastgoedzeepbel.

Zweden heeft grote succesvolle bedrijven als Ikea, H&M en Ericsson. Op de
ranglijst van meest concurrerende landen in de wereld staat het op de derde
plek. Op de begroting is al jarenlang een overschot. De staatsschuld is maar 49
procent van het bbp. Vorige week verhoogde de Riksbank voor de zevende keer de
rente. 'Jullie economie is zo sterk als Pippi Langkous', zei OESO-topman Angel
Gurria dit jaar in Stockholm.

Niettemin is Volvo Car inmiddels Chinees en probeert een Nederlander Saab
overeind te houden. De werkloosheid is 8 procent en de groei zal dit jaar
terugvallen van 5,7 naar 4,4 procent. Ook het nieuwe Zweedse model is Pippi's
toverformule niet. Het land zal 20 miljard euro nodig hebben om de huidige
ouderenzorg te kunnen blijven betalen. Zweden heeft een euro noch een dollar,
maar ook dat land kijkt met argusogen naar wat de eurozone en de VS aan hun
schuldenprobleem doen.

Reageren? p.dewaard@Volkskrant.NL

LOAD-DATE: July 12, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              137 of 200 DOCUMENTS



                                 de Volkskrant

                              11 juli 2011 maandag

GEACHTE REDactie

BYLINE: Bram Heemskerk, Marijke van den Berg-Leydesdorff Eric J.Sjoerds, Hans
van Rossum Herma Klamer,

SECTION: Opinie en Debat; Blz. 23

LENGTH: 1004 woorden


Beschermende kleding

In 2009 viel talent Gesink hard op z'n knie en kon de Tour niet uitrijden. Nu is
hij weer zwaar gevallen met 70 km/uur en zit onder de gaasjes. Wielrenners zijn
geen marathonlopers die met 20 km/uur een dun, niet-slijtvast broekje en shirtje
kunnen aandoen, maar volharden met een soort jaren '50conservatisme in hun
amateuristische kleding en sinds de dood van Casartelli in een
skuukpapierhelmpje.

Niet alleen motorrijders zijn goed beschermd met elleboog-, rug-, schouder- en
kniebescherming en imperiaalhelm, maar ook in fietssporten als 'BMX' en
'Downhillmountainbike' is de beschermende kleding volledig ingeburgerd, naast de
helm met kinbescherming.

Dit soort kleding en zo'n helm had Wouter Weylandt bij zijn dodelijke val van 90
km/uur in de afdaling beter kunnen beschermen. Het wordt hoog tijd dat de UCI de
BMX-helm en beschermende slijtvaste kleding met elleboog-, rug-, schouder- en
kniebescherming voor wielrenners in de Tour verplicht gaat stellen. Anders zal
Gesink in de feodale Tour nog vaak op z'n bek gaan als voorbereiding op de
bergen.

Een ezel in het algemeen stoot zich graag nogmaals aan het asfalt en als het
kalf verdronken is, graaft men graag weer een nieuwe waterput.

Bram Heemskerk, Waddinxveen

Provocatief coachen

'Mensen uitlachen om ze te helpen' kopt het Economie-katern van 5 juli met een
verhaal over provocatief coachen een manier van coachen om mensen uit hun vaste
denkpatronen te lokken. Voor sommigen kan deze 'confronterende' manier van
coachen best een zetje geven om eens even op een andere manier naar hun
problemen te kijken, maar bij anderen kan het ook totaal verkeerd vallen. Zij
zullen zich onbegrepen, afgezeken en gekwetst voelen.

Niet alleen bij de hulpvrager moet provocatief coachen passen, maar óók bij de
coach zelf. Lang niet iedere coach past zo'n provocatieve houding en daardoor
zal het ietwat gekunsteld onecht overkomen. Niet echt geloofwaardig en
vertrouwenwekkend dus.

Het is daarom oppassen geblazen dat je met provocatief coachen niet in één klap
het hele zorgvuldig opgebouwde coachingstraject teniet doet.

Marijke van den Berg-Leydesdorff

counselor en psychosociaal coach

Popi-regels

Om de PVV rechts te passeren trekt het kabinet het ene wetsvoorstel na het
andere uit de kast. Teevens baas, minister Opstelten, zei het al: het hoeft niet
met de realiteit overeen te komen het gaat er om wat Henk en Ingrid voelen.

De crimineel laten betalen na een misdrijf is er zo een voor de
onderbuikgevoelens. Uit de praktijk kan ik Henk en Ingrid vertellen dat het er
niet van komt.

Bij ons was ingebroken en de dief werd op heterdaad betrapt bij een volgend
klusje. Omdat hij nogal wat schade had aangericht (ingeslagen wc-raampje,
ingetrapte deuren, opengebrand kluisje) veroordeelde de rechter hem niet alleen
tot een half jaartje cel maar ook tot het betalen van een schadevergoeding aan
ons. De rechtbank houdt je daarna keurig op de hoogte van hun pogingen dit
bedrag van de crimineel los te krijgen.

Maar ja, hij brak in omdat-ie geen geld had en nu hij in de bak zat had-ie het
natuurlijk helemaal niet. Omdat hij niet aan deze straf kon voldoen moest hij
gewoon nog een paar weken extra zitten: op kosten van Henk en Ingrid.

Eric J.Sjoerds, Rotterdam

Waarom is zorg duurder?

Evelien Tonkens draagt in haar column 'Schippers maakt zorg duurder' (O&D, 6
juli) goede argumenten aan tegen te veel specialisatie bij ziekenhuizen. Maar de
belangrijkste reden voor duurdere zorg wordt door haar, noch door Schippers,
noch door krantenartikelen of tv discussies genoemd, namelijk dat het pakket
zorg zich steeds meer uitbreidt.

De medische wetenschap heeft enorme sprongen gemaakt; allerlei nieuwe
behandelingen kunnen worden toegepast, die vroeger niet mogelijk waren, niet
bestonden.

Door die snel voortschrijdende medische behandelingsmogelijkheden komt het
vraagstuk levensgroot op ons af: wanneer willen we nog behandelen en welke
behandelingen vallen daar onder, of, anders en misschien ietwat gechargeerd
gezegd: hoe lang en onder wat voor omstandigheden willen we ons zelf nog in
leven houden.

De kosten rijzen de pan uit zegt men, maar kijk dan wel waardoor dat
hoofdzakelijk komt. Niet door salariskosten, niet door inefficiente
ziekenhuizen, maar omdat we ons zelf het recht toekennen op de meest dure
behandelingen. Behandelingen, die ook zwaar zijn voor de patiënt (chemokuren,
allerlei operaties), en vaak maar tijdelijk uitstel van de dood geven.

Aan patiënten kan je vragen: mag niemand meer dood? Aan de artsen kan je vragen:
geven jullie behandelingen echt blijvend resultaat, zijn ze echt in het belang
van de patiënt? En als we echt alle extra behandelingen en nieuwe medicijnen
willen zonder beperkingen, dan moeten we ook niet zeuren over de stijgende
kosten.

Hans van Rossum

Ik wil niet daten

Het jaar 2050 zal ik menselijkerwijs gesproken niet meer halen. Ik ben van 1933.
Na mij de zondvloed, die volgens Ahmed Sajid (O&D, 7 juli) zal bestaan uit een
zee van alleenstaanden, bijna de helft van de Nederlandse bevolking, die
'eenzaam' in een 'huisje' hun dagen moeten slijten. Wat een triest
toekomstperspectief! De briefschrijver wijt de groei van het aantal
eenpersoonshuishoudens onder andere aan mensen die gaan scheiden en alleen gaan
wonen en ouderen die niet naar het bejaardenhuis willen.

Door actief daten zouden mensen meer samenhokken, huizen komen vrij en er zou
een flinke doorstroming komen op de woningmarkt. Is het voorstel echter
ingegeven door medelijden met de zielige, eenzame oudjes of om de woningmarkt
uit het slop te halen?

Ik ben alleenstaand, gescheiden en bejaard, woon in een seniorenappartement, heb
een druk leven, geen tijd voor eenzaamheid en ik moet er niet aan denken dat ik
weer moet gaan samenleven met iemand anders of dat ik mijn intrek moet nemen in
een bejaardenhuis waar je inderdaad samen moet 'hokken'.

En als we het toch over hokken hebben, een hond nemen schijnt een perfect middel
te zijn om eenzaamheid te bestrijden, zegt men. Moet je natuurlijk niet een heel
klein huisje hebben.

Herma Klamer, Geldrop

LOAD-DATE: July 10, 2011

LANGUAGE: DUTCH; NEDERLANDS

GRAPHIC: Rabobankrenner Robert Gesink met verband om zijn arm, 7 juli. Foto Koen
van Weel / ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              138 of 200 DOCUMENTS



                                 de Volkskrant

                              9 juli 2011 zaterdag

Bertus' z'n Norton achterna Prettig weekend in de Achterhoek

BYLINE: Door Berend Jan Bockting

SECTION: Reizen; Blz. 5

LENGTH: 969 woorden


Een nieuwe fietsroute voert langs de ijkpunten van de Achterhoek. De eerste
Avikofabriek, de vroegere vuilstort en het Hengelse Zand. Door Berend Jan
Bockting

Aan de voet van De Langenberg haalt een staljongen de ezels binnen die overdag
op de heuvel grazen. Halverwege de helling oefenen jongens op trialmotoren op
een klein circuit vol betonnen obstakels. Niets duidt er nog op dat hier ruim
tien jaar geleden zo'n tachtig vuilniswagens per dag de heuvel opreden. Of het
moet het voor de argeloze fietser onopvallend geplaatste gasonttrekkingssysteem
zijn, dat afvalgassen omzet in elektriciteit.

Gek idee: een van de mooiste vergezichten van Oost-Nederland is te danken aan
het huishoudafval dat hier sinds de jaren zestig is gestort. Toen de laatste
wagen zijn vracht afleverde in 1998, was De Langenberg in het Achterhoekse
Zelhem stapsgewijs uitgegroeid tot een stinkende, controversiële, met krijsende
meeuwen omringde berg van 43 meter hoog en 14 hectare groot. Nu is de top een
gecultiveerd, winderig plateau waar bij helder weer de kerktorens van de
nabijgelegen dorpen zichtbaar zijn aan de horizon.

Fijn voor het overzicht tussen de uitgestrekte weilanden. Een aantal kilometer
verderop ligt de toren van Keijenborg, een van de volgende dorpjes op onze
fietsroute door de Achterhoek. De tocht is een nieuwe aflevering uit de
Leeuwerikroutes van uitgeverij Buijten & Schipperheijn; een pakketje per regio
gebundelde fietstochten die vaak door natuurgebieden lopen, zonder de stads- en
dorpskernen of belangrijke historische locaties te missen.

Het pakketje oogt als een veredeld kwartetspel. De routes &mdash; dertig stuks,
variërend van 20 tot 40 kilometer &mdash; zijn gedrukt op kleine, handzame
kaartjes. 'We mikken op toeristen die de kaartjes voor zich uitspreiden en als
uit een tombola een lootje trekken', zegt cartograaf en adjunct-uitgever John
Eberhardt. Het is volgens hem te danken aan 'de opkomst van de TomTom' dat
fietsers hun routekaart graag aan het stuur bevestigen. In de Achterhoek, de
negende regio uit de serie, lijkt geen enkele belangrijke bezienswaardigheid
('kijk- en doepunten' in Leeuweriklingo) over het hoofd gezien. Van Kasteel
Slangenburg in Doetinchem tot de fietspaden langs de Oude IJssel en de eerste
Avikofabriek (1962-1975) in Hoog Keppel. Ook uitstapjes naar Duitsland ontbreken
niet.

Eberhardt: 'We laten de routes niet door een computer genereren om vervolgens
met Google Maps wat lokale horeca erbij te zoeken. Door onze sociaal geograaf,
Diederik Mönch, die ook onder meer de Elfstedenfietsroute en de Zuiderzeeroute
ontwikkelde, is maandenlang gewikt en gewogen.'

Dat resulteerde in fietsroutes met een verhaal. Onze tocht, Oerend hard door 't
Zand, grijpt terug op de 34 jaar oude hit Oerend Hard, waarmee de Achterhoekse
rockgroep Normaal doorbrak.

Op de eerste stop na De Langenberg, vinden we café De Tol, jarenlang de
stamkroeg van frontzanger Bennie Jolink en consorten. Ertegenover ligt het
voormalige Tolhuis, waar tot 1930 betalingen werden geïnd. Langs dezelfde
doorgangsweg, zo'n honderd meter verder, staat de boom waartegen Jolink begin
jaren '90 zijn auto parkeerde.

Vier stamgasten klaverjassen aan een met ruitjeskleed bedekte tafel in café De
Tol. Echt rock 'n' roll is het er niet meer. Of toch &mdash; een jongen parkeert
zijn auto op de parkeerplaats. Op zijn achterruit een sticker van Jovink en de
Voederbietels, die ándere Achterhoekse rock 'n' roll-band, mede opgericht door
Gijs Jolink, zoon van Bennie. Op zijn T-shirt de tekst 'Het is GVD feest!'

Volgens het barmeisje doet Jolink de kroeg zelden nog aan, maar zijn geest waart
er waarschijnlijk eeuwig rond.

Noar de motorcross op het Hengelse Zand / De hoender en de vrouwluu stoaven aan
de kant / Bertus op zien Norton / En Tinus op de BSA

Hoewel niet oerend hard, gaan ook wij naar het Hengelse Zand, waar de
kaarsrechte wegen van de Varsselring, het wegracecircuit van Hengelo Gelderland,
mooi contrasteren met de lommerrijke bospaadjes en aanliggende natuurcampings
van Het Zand. Het voormalig stuk heide werd eeuwen geleden door schapen
kaalgevreten en veranderde in een veredelde woestijnvlakte. Halverwege de 19de
eeuw werd het bos aangelegd waar het tot op de dag van vandaag fijn dwalen is.

Cartograaf Eberhardt, geboren Amsterdammer, zegt juist vanwege deze plekken 'fan
van de Achterhoek' te zijn. 'De zandwegen zijn een erfenis uit de tijd dat er
niet zoveel auto's waren. Het aanleggen van fietspaden, bedoeld voor interlokaal
verkeer, was in de jaren '20 belangrijk voor de economische ontwikkeling van de
regio.'

Eberhardt, nog steeds woonachtig in Amsterdam, verzucht: 'In het westen worden
fietspaden incidenteel door de gemeente aangelegd. Recreatieschappen mogen daar
bij wijze van spreken blij zijn met een bosje en een parkeerplaats.' Zo kregen
de voormalige handelsroutes een recreatieve bestemming en maakten de lokale
muziekhelden van toen de fietsbeleving van nu compleet.

Leeuwerikroutes Regio Achterhoek is uitgegeven door Buijten & Schipperheijn.
Prijs: 9,90 euro. Onder meer te bestellen via de webwinkel van uitgeverij
Buijten & Schipperheijn. www.buijten.nl.

Picknick naast de stal

'Goat zitten.' Het bord langs de route, voor een varkensboerderij in Velswijk,
is uitnodigend. De picknickplaats bij een kikkerpoel, naast een stal, staat niet
op onze kaart. Zoals meer poeltjes hier wordt deze onderhouden door de boer
zelf. Op het bord &mdash; vorige week onthuld door Bennie Jolink &mdash; staat
informatie over het bedrijf. ('De beer heeft een groot hok voor zich alleen, als
een sjeik met zijn harem'). Het is een project van de Rabobank en LTO Noord. Het
bedrijf van Ben Beuzel is het eerste in de omgeving dat het bord heeft. Beuzel,
met een knipoog: 'Zo weet de gewone burger ook een beetje waar wij mee bezig
zijn.'

Het wegracecircuit ligt naast mooie bospaadjes

LOAD-DATE: July 8, 2011

LANGUAGE: DUTCH; NEDERLANDS

GRAPHIC: Café De Tol is de voormalige stamkroeg van Bennie Jolink en consorten.
Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              139 of 200 DOCUMENTS



                                 de Volkskrant

                             7 juli 2011 donderdag

'Albert en Watson krijgen last van Truus';
Interview Christian van Someren

BYLINE: Van onze verslaggeefster Loes Reijmer

SECTION: Economie; Blz. 24

LENGTH: 411 woorden


Een thuisbezorgdienst voor mascara, zeep en luierdoekjes gaat de concurrentie
aan met de grootgrutters.

Van onze verslaggeefster

Loes Reijmer

AMSTERDAM Sinds enige tijd rijdt http://Truus.nl door de straten, een
bezorgdienst voor huishoudelijke- en verzorgingsproducten. Volgens de 31-jarige
Christian van Someren, oprichter van de website, heeft http://Albert.nl er
concurrentie bij. Komend jaar denkt het bedrijf 7,5 miljoen om te zetten.

'Truus.nl, en klaar is Kees', is de slogan. Dat klinkt als een webwinkel voor
Henk en Ingrid. 'Nee. We hebben bij het opstarten van het bedrijf onderzocht
welke naam bij alle lagen van de bevolking positieve associaties oproept. Dat
bleek Truus te zijn. Henk en Ingrid vinden Truus de gezellige buurvrouw, maar
Jacques en Anne-Sophie hebben ook goede ervaringen met Truus vaak in een meer
dienstverlenende rol.'

'Hoe ontstond het idee een webwinkel te beginnen?

'Toen ik nog bij Procter & Gamble werkte, kwam vanuit het hoofdkantoor in de
Verenigde Staten het verzoek te onderzoeken of er in Nederland initiatieven
waren op het gebied van webwinkels voor verzorgingsproducten. Mijn collega en ik
deden navraag, maar zowel Albert Heijn als A.S. Watson, van Kruidvat en
Trekpleister, had geen serieuze plannen. Toen heb ik gezegd: dan schrijf ik wel
een goed businessplan.'

U hebt een startkapitaal van 1 miljoen euro. Hoe bent u daaraan gekomen?'

'Het bedrijf van mijn schoonouders heeft tweederde geïnvesteerd. De rest komt
van de bank.'

Waarom zouden mensen oogschaduw of mascara bij een webwinkel bestellen?

'We merken dat klanten vooral bulkgoederen bestellen, zoals luiers, wasmiddel en
wc-papier. Oogschaduw misschien wat minder, maar een product waarbij mensen niet
zo snel van merk wisselen, zoals mascara, weer wel.

'De online-markt van huishoudelijke- en verzorgingsproducten is nog erg
onderontwikkeld in Nederland. Het Centraal Bureau voor Statistiek heeft
onderzocht dat van alle mensen die ooit iets online hebben gekocht, slechts 9
procent iets bestelde in deze categorie. Logisch, want er zijn ook bijna geen
webwinkels die deze spullen aanbieden.'

Kan het niet zo zijn dat mensen simpelweg minder behoefte hebben om deze
artikelen via een website te kopen?

'Dat zo weinig mensen verzorgingsproducten online kopen, kan komen doordat ze er
weinig behoefte aan hebben, óf doordat er nog geen goede aanbieders waren. Wij
denken dat laatste. In landen zoals de VS en het Verenigd Koninkrijk wordt al
wel veel meer online besteld.'

LOAD-DATE: July 6, 2011

LANGUAGE: DUTCH; NEDERLANDS

GRAPHIC: Christian van Someren

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              140 of 200 DOCUMENTS



                                 de Volkskrant

                             7 juli 2011 donderdag

Kiezers behagen is doel op zich

SECTION: Opinie en Debat; Blz. 28

LENGTH: 485 woorden


Zomaar drie onderwerpen uit het politieke nieuws van de laatste week voor het
Kamerreces: minister Opstelten van Veiligheid en Justitie wil de kosten van
politie-inzet bij commerciële evenementen doorberekenen aan de organisatoren.
Daar is veel voor te zeggen, zeker wanneer je weet dat het om zo'n 700
evenementen per jaar gaat, waar de politie zo'n 500 duizend mensuren aan kwijt
is. Opstelten wil echter het betaald voetbal van deze doorberekening
uitzonderen. Dat is bizar. Want als er één soort evenement is dat leidt tot
grote ordeverstoringen en massale politie-inzet, dan is het wel het betaald
voetbal. Een bedrijfstak waarin miljoenen euro's worden besteed aan de handel in
voetballers, hoeft niet voor de eigen veiligheid te betalen. De heilige koe
wordt ontzien.

VVD en CDA steunen in de Tweede Kamer een motie van de PVV, waarin staat dat ten
minste 35 procent van de muziek op radio 2 van Nederlandse origine moet zijn. Ik
houd van Nederlandse muziek en ben al jaren een grote fan van Lee Towers. Maar
ook dit is bizar. De Kamerleden weten heel goed dat ze niets te zeggen hebben
over de inhoud van de programma's van de publieke omroep. Toch stemmen ze voor
een dergelijke motie om een goede beurt te maken bij Henk en Ingrid.

Het VVD-Kamerlid René Leegte vindt dat het KNMI moet stoppen met
klimaatonderzoek, omdat 20 procent van de onderzoekers van het KNMI niet
neutraal zou zijn. Het KNMI zou het bij voorbaat eens zijn met diegenen die
vinden dat de aarde wordt opgewarmd door menselijk toedoen. Hij geeft geen
enkele onderbouwing voor zijn bewering dat de wetenschappers uit De Bilt niet
onafhankelijk zouden zijn.

Zomaar drie onderwerpen uit het nieuws van de laatste week. En dan ga ik nog
voorbij aan meer fundamentele zaken als het begrip dat minister Verhagen toont
voor de angst voor alles dat ooit uit het buitenland kwam, inclusief ons
voedsel. Of aan de integratienota van minister Donner. Of aan de lompe wijze
waarop het kabinet de Raad voor Cultuur bejegent.

Rode draad bij al deze onderwerpen is de angst van VVD en CDA om kiezers kwijt
te raken aan de PVV. Deze kiezers behagen, is doel op zich geworden. Eigen
beginselen bijvoorbeeld liberale opvattingen over het omroepbestel worden
daarbij klakkeloos overboord gezet.

Ik gun de politici van de coalitiepartijen het nu aangebroken zomerreces en hoop
dat zij zullen genieten van culturele evenementen in binnen- en buitenland. Maar
ik hoop ook dat zij zich zullen bezinnen op hun koers en identiteit . Op de
lange termijn is de politiek alleen geloofwaardig wanneer politici zich baseren
op inhoudelijke uitgangspunten en trouw blijven aan zichzelf en aan de
beginselen van hun partij. Eerlijk is eerlijk: de PVV is dat wel.

Frans Weisglas

De auteur was van 2002 tot 2006 voorzitter van de Tweede Kamer. Hij stoort zich
aan de bereidheid van CDA en VVD om eigen principes ondergeschikt te maken aan
de goede betrekkingen met de PVV.

LOAD-DATE: July 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              141 of 200 DOCUMENTS



                                 de Volkskrant

                              4 juli 2011 maandag

Tony Blair totaal over de rooie door Charles

BYLINE: Van onze correspondent Patrick van IJzendoorn

SECTION: Ten Eerste; Blz. 5

LENGTH: 368 woorden


Van onze correspondent

Patrick van IJzendoorn

LONDEN Met de oppositieleiders van de Conservatieve Partij had Tony Blair in de
hoogtijdagen van zijn premierschap weinig moeite. Dat lag anders met de
officieuze woordvoerder van conservatief Engeland. Uit deel drie van de
dagboeken van zijn spindoctor Alastair Campbell blijkt hoezeer Blair baalde van
de plattelandsguerrilla die prins Charles voerde tegen het beleid van New Labour
aangaande de vossenjacht, mond- en klauwzeer en genetisch gemodificeerd voedsel.
In de ogen van Campbell manipuleerde de Charles de media een terrein waarop
hijzelf een ervaringsdeskundige is.

Dat Charles graag brieven schreef aan ministers was al bekend. Een kleine tien
jaar geleden bleek dat hij hen schriftelijk inlichtte over zorgen van gewone
burgers. Zo verzocht hij de minister van Justitie om iets te doen aan de
oprukkende claimcultuur. Dit nadat de gemeente Norwich een rij kastanjebomen had
gekapt om te voorkomen dat kastanjes op de hoofden van voetgangers zouden
vallen.

Uit Campbell's Power and Responsibility blijkt nu dat Charles zoveel schreef,
dat inmiddels de bundel 'Brieven van een Kroonprins' naar de drukker kan. In mei
1999 schreef Charles een open brief aan The Daily Mail waarin hij zijn
vraagtekens zette bij genetisch gemanipuleerd eten. Een paar maanden later las
hij Blair de les over de vossenjacht, een traditie die in Charles' beleving
onder meer goed voor het milieu is.

Tijdens de mond- en klauwzeercrisis nam hij het in een brief naar The Daily
Telegraph op voor de boeren die wanhoopten over het massale doden van gezonde
runderen.

Het bleef niet bij geschreven woorden. Charles sprak de premier regelmatig aan,
bijvoorbeeld over de verwijdering van de adel uit het Hogerhuis. 'We don't
really want to be like the continentals, now do we?', vroeg de kroonprins zich
retorisch af. Ook boycotte de troonopvolger een staatsbanket met de Chinese
president Jiang Zemin uit protest tegen diens beleid in Tibet. Blair was zo
'pissed off' over hoe Charles de regels van de constitutionele monarchie oprekte
dat hij de zaak te berde bracht bij koningin Elizabeth.

De ex-premier kreeg dit voorjaar geen uitnodiging voor het huwelijk van Charles'
oudste zoon.

LOAD-DATE: July 3, 2011

LANGUAGE: DUTCH; NEDERLANDS

GRAPHIC: Prins Charles Foto Reuters Tony Blair Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              142 of 200 DOCUMENTS



                                 de Volkskrant

                              2 juli 2011 zaterdag

interview

SECTION: 01_Interview; Blz. 10

LENGTH: 3103 woorden


Minister en vice-premier Maxime Verhagen (54) zit weer aan de knoppen van de
macht, ondanks zijn aanvankelijke bedenkingen. Logisch: 'Ik ben niet de politiek
in gegaan om bloemetjes water te geven.'

Onbetrouwbaar hoe vaak moet Maxime Verhagen dat oordeel over zichzelf niet
hebben gehoord? In januari werd het imago bevestigd door de tv-rubriek
EenVandaag, die peilde hoe groot het vertrouwen is in de Nederlandse
bewindslieden. Van ruim twintigduizend ondervraagden had 36 procent het minste
vertrouwen in Verhagen, op enige afstand gevolgd door Donner (26 procent), Leers
(22 procent) en Hillen (21 procent).

Maxime Verhagen zucht bijna onhoorbaar als het onderwerp ter sprake komt. Hij
begint over de rol die hij heeft gespeeld als onderhandelaar voor meerdere
kabinetten: 'Dat doe ik met inzet en plezier, maar misschien niet altijd even
zachtzinnig, dat geef ik toe. Wat je wel ziet is dat mensen die achteraf niet
tevreden zijn met het resultaat dat ze zelf hebben behaald, gaan roepen: 'Er is
vals gespeeld.'' Hij noemt PvdA'er Jacques Tichelaar, die onlangs in NRC
Handelsblad erkende dat het zo soms gaat. 'Het heeft bijgedragen aan mijn imago
en het doet naar mijn mening geen recht aan mij als politicus en als persoon.'

Zo'n panel van EenVandaag bestaat niet uit ex-onderhandelaars, maar uit mensen
zoals ik, gewone burgers. 'Ja, maar op het moment dat iedereen roept: 'Hallo,
hij is niet betrouwbaar', dan denken ze: het zal wel, het staat in de krant.'

Heeft u het nu ook over CDA-prominenten, zoals Herman Wijffels, die zich vorig
jaar verzetten tegen dit kabinet met gedoogsteun van de PVV? 'Nee. Maar waar ik
persoonlijk wel door word geraakt, is door mensen die hoog opgeven van hun eigen
idealen en zich daarmee een moreel oordeel aanmeten over mijn opvattingen, mijn
handelen. Dat je verschilt van mening, hoort bij de politiek, maar je moet niet
elkaars intenties in twijfel trekken en dat is de afgelopen tijd vaak gebeurd.'

Nu heeft u het wel over mensen als Herman Wijffels. 'Ja, en dat gaat je niet in
de koude kleren zitten.'

Iedereen heeft kunnen zien dat u zei: 'Na deze verkiezingsuitslag past het CDA
bescheidenheid.' En toch heeft u uiteindelijk dit kabinet doorgezet en ook nog
veel hobbels genomen. Ik denk dat mensen ook daardoor denken: Verhagen is een
machtspoliticus. 'Wij waren gehalveerd, wij waren de vierde partij van het land
geworden. Dan vind ik niet dat wij aan zet zijn.'

Dat is het spel toch? 'Nee, dat is niet het spel. Ik vond dat wij niet aan zet
waren, dat meen ik serieus.'

Maar degene die het eerst beweegt, verliest in de onderhandelingen. 'Ja, ja,
prachtig.'

Dat heeft u zelf een keer gezegd. 'Ik was niet aan het onderhandelen. Ik ben
gewoon op vakantie gegaan. Dat had ik niet gedaan als ik had gedacht: we gaan om
de tafel. En ik wilde ook niet onderhandelen over godsdienstvrijheid en
onderwijsvrijheid, en dat heb ik tot het einde volgehouden.'

Heeft alle kritiek die u kreeg, u nooit aan het twijfelen gebracht? 'Ik heb
vanaf het begin gezegd: ik ga niet in een regering zitten met de PVV. Maar als
er een vraag komt van de informateur: 'Ben je bereid een politieke samenwerking
aan te gaan die wordt gedoogd door de PVV?', dan moet je die principiële vraag
eerst als CDA-fractie beantwoorden voordat je verdergaat. En op die principiële
vraag heeft de CDA-fractie volmondig 'ja' gezegd. Dus ik snap niet dat je dan na
drie weken onderhandelen denkt: hé, toch wel eng.'

Wat Ab Klink had. 'Ik weet niet of Ab Klink het had, maar ik had het niet. Ik ga
niet na drie weken iets eng vinden.'

Lans Bovenberg, ook een prominente CDA'er, zei in de Volkskrant over het
regeerakkoord: 'Ik denk dat Verhagen heeft gedacht: als ik maar aan de knoppen
zit, de macht heb.' Lachend: 'Ehm, dat valt me tegen van Lans.' Dan, serieus:
'Daar is geen sprake van. Maar kijk, ik ben niet in de politiek gegaan om
bloemetjes water te geven. Het zou vreemd zijn als een politicus niet zou willen
dat zijn partij aan de knoppen zit. Alleen maar een standpunt of een ideaal
verkondigen zonder dat je dat omzet in beleid, is leuk, maar wij zijn geen
getuigenispartij.'

Dat geldt misschien wel meer voor CDA-politici dan voor anderen. Ze willen nog
net niet hun moeder verkopen om te gaan regeren, heeft Geert Wilders in De
Telegraaf gezegd. 'Ik ben de politiek ingegaan om mijn idealen om te zetten in
beleid, maar toen ik in 1994 in de Tweede Kamer ben gekomen, heb ik acht jaar in
de oppositie gezeten.'

Maar regeren is leuker. 'Niet zozeer leuker, het is soms veel leuker als je je
hele verhaal kunt houden zonder dat je rekening moet houden met de
coalitiepartner. Maar als politicus wil je ook dat er met die woorden iets
gebeurt, dat ze worden omgezet in beleid. Je gaat niet de politiek in om alleen
maar een verhaal te houden, dan word je journalist.'

Verhagen lacht opnieuw, naar de journalist tegenover hem en dan naar zijn twee
secondanten: zijn politiek assistent en zijn woordvoerder, die allebei zijn
aangeschoven bij het interview. We zitten in Verhagens hoge, lichte kamer op het
ministerie van Economische Zaken, Landbouw en Innovatie. De politiek assistent
is bezig met haar mobieltje, de woordvoerder maakt aantekeningen en Verhagen
kijkt voortdurend van de een naar de ander of naar de A4'tjes in zijn hand, die
als geheugensteun dienen voor dit gesprek.

Verhagen honoreert niet veel interviewverzoeken, heeft de woordvoerder eerder
gezegd. De vraag of hij dan niet ijdel is, beantwoordt Verhagen nu zelf met:
'Nou... nee.'

De woordvoerder onmiddellijk daaroverheen: 'Was hij maar ijdel, dan kon ik hem
vaker op tv krijgen.'

'Ja, was het maar waar, kon je me vaker op tv krijgen, daar ben ik vrij
selectief in', zegt Verhagen.

Had u zich van tevoren gerealiseerd wat er tijdens de onderhandelingen over u
heen zou kunnen komen? 'De felheid van de reacties: nee. Dat realiseer ik me
inmiddels wel, ook omdat ik vrij hard naar Wilders heb uitgehaald in de tijd dat
ik minister van Buitenlandse Zaken was.'

Dat wilde ik net zeggen. 'In zo'n land wil ik niet leven', heeft u gezegd.
'Absoluut, als hij het alleen voor het zeggen had. Ik sta voor de waarden en
normen die horen bij onze beschaving, ons land.' Met een blik op zijn A4'tjes:
'Ik kom op voor de rechten van de mens, ik wil dat we in Nederland normaal met
elkaar omgaan, ik wil dat mensen die het echt nodig hebben ondersteuning
krijgen, maar dat ze ook zelf verantwoordelijkheid nemen voor de samenleving, ik
wil dat ze hun brood verdienen, dat ze niet worden gedwarsboomd door allerlei
overbodige regels of afhankelijk zijn van subsidies. Als ik het idee had dat ik
die idealen niet zou kunnen verwezenlijken met deze regering, dan was ik er niet
ingestapt. Al hadden ze me het premierschap aangeboden, dan had ik het nog niet
gedaan.'

Wilders zet wel systematisch een bevolkingsgroep weg. 'Ja, en daar verzet ik me
tegen. Dit kabinet geeft geen goedkeuring aan zijn standpunten over de islam,
daarvan nemen wij juist nadrukkelijk afstand.'

Ik heb begrepen dat Mark Rutte, Geert Wilders en u het goed met elkaar kunnen
vinden. 'Mmm.'

Is dat zo? 'Ja, op zich is dat zo. Zeker.'

Probeert u of Rutte Geert Wilders dan weleens op andere gedachten te brengen?
Als hij het in de Tweede Kamer heeft over islamitisch stemvee, zegt u daar dan
wat van? 'Tuurlijk, ja. Maar ik heb niet de indruk dat het veel effect heeft.'

Zegt u wel eens: 'Hou op te suggereren dat alle moslims gevaarlijk zijn of dat
ze de sharia willen invoeren?' 'Er zijn mensen die de sharia willen invoeren. Op
het moment dat je ontkent dat die er zijn, heb je aan de andere kant weer een
probleem, waardoor hij alleen maar meer aantrekkingskracht krijgt.'

Bijna iedereen is tegen extremisme. Maar Wilders scheert alle moslims over één
kam. 'Ja, en hij zegt tegen ons: 'Jullie zijn naïef.' Ik bedoel: als wij het
eens waren, zaten we samen in de regering en dat zitten we niet.'

Moslims krijgen vreselijke dingen naar hun hoofd geslingerd. Ik sluit niet uit
dat een partij als de PVV aan die sfeer bijdraagt. Vindt u het dan niet
vervelend dat die partij uw kabinet steunt? 'Wat ik wil, is dat we op een
respectvolle en normale manier met elkaar omgaan in dit land. Wilders krijgt ook
vreselijke dingen naar zijn hoofd geslingerd vanwege zijn standpunt over
Griekenland.'

Doodsbedreigingen? 'Ja. Er is dus een tendens in de samenleving waarbij het
hoognodig wordt dat we weer normaal met elkaar omgaan.'

Normaal met elkaar omgaan, dan kan ik me voorstellen dat u ook tegen Wilders
zegt: 'Islamitisch stemvee, dat doen we niet.' 'Daarvan heeft Rutte, in dat
debat, klip en klaar afstand genomen. Maar dat is nog altijd geen excuus om
iemand met de dood te bedreigen.'

Nee, natuurlijk niet. Maar u heeft het over normaal met elkaar omgaan. De
woordvoerder: 'Daar maakt het kabinet ook werk van.'

Verhagen: 'Ja, dat is zo. Door het integratiebeleid.'

Door afscheid te nemen van de multiculturele samenleving? 'Dat hadden we twintig
jaar geleden al moeten doen.'

Maar de multiculturele samenleving is toch een feit, die bestaat toch allang?
'Maar die is wel mislukt. Niemand herkent zich meer in dit land.'

Waarom bent u zo pessimistisch? De multiculturele samenleving bestaat gewoon.
'Je kunt niet zeggen: het is een pessimistische visie en aan de andere kant
komen er partijen op met standpunten die ik niet leuk vind. De mensen herkennen
zich niet meer in Nederland en dat geldt voor beide kanten. Daar moeten we aan
werken en dat doen we.'

Wat vindt u ervan dat het CDA aan het zakken is in de peilingen? 'Laatst bij de
provinciale-statenverkiezingen hadden we hetzelfde resultaat als bij de
landelijke verkiezingen vorig jaar. We zijn niet verder gezakt. Maar de kiezer
ziet dat het CDA een moeilijke tijd doormaakt. Er zijn forse verschillen van
mening geweest, er zijn mensen die zich gekwetst voelen, dat zien de kiezers. Je
zult als CDA dus moeten werken aan herstel van vertrouwen.'

Er wordt nu nagedacht over de koers van het CDA voor de komende vijftien jaar. U
voelt wel wat voor de richting van het CSU/CDU in Duitsland, toch? Wat minder
het christelijke benadrukken, gewoon een conservatieve, rechtse partij worden.
'Nee, nee. Het christen-democratische van onze uitgangspunten is nog steeds van
waarde, we moeten gezamenlijk bouwen aan een christen-democratisch antwoord op
de problemen van 2011, de zorgen en het onbehagen. Het punt is: de mensen die nu
op de PVV stemmen, stemden vroeger op de VVD en het CDA. Wij waren een
volkspartij. Dat is ook waar de CSU sterk in is. Wij zijn een partij: niet
links, niet rechts, die vertrouwt op de kracht van mensen.'

Midden jaren tachtig had het CDA 54 zetels, nu heeft de partij er 21 en in de
peilingen zakken jullie nog steeds. Moet je niet constateren dat het gewoon
voorbij is voor de politiek met een C? 'U schrijft ons wel heel snel af.'

Als ik vroeger in Friesland naar school fietste, kwam ik in verkiezingstijd
alleen maar langs ramen met CDA-posters. Die mensen waren toen al bejaard en
zijn nu allemaal dood. 'We zijn nog steeds groter dan D66, GroenLinks, en
niemand die hun de vraag stelt: goh...'

Maar u kunt niet ontkennen dat van 54 zetels naar 21 een enorme stap is.
'Dezelfde uitspraken hoorde ik in 1994 en 1998 en daarna werden we weer de
grootste partij. Trouwens, als je nu al de grootste partij bent met 31 zetels,
zoals de VVD, dan geeft dat aan dat het voor alle partijen a hell of a job is om
meer te halen.'

U zet zich al ontzettend lang in voor het CDA. Rekent u het zichzelf aan dat het
niet goed gaat? 'Eh, nee.'

U bent toch erg bepalend geweest voor het CDA? 'Wat je jezelf hoort aan te
rekenen: hé jongens, we hebben blijkbaar als CDA iets fout gedaan. Op het moment
dat je wordt gehalveerd, heb je iets fout gedaan, en ik dus ook.'

Als je een stapeltje artikelen over u doorneemt, lees je behoorlijk heftige
teksten. NRC Handelsblad schreef over u: 'Niet alleen steken met het mes, maar
het ook nog een kwartslag draaien in het lichaam.' De woordvoerder:
'Journalisten schrijven dat ook van elkaar over.'

Verhagen: 'Iedereen mag vinden wat hij vindt. Waar het om gaat: ik ben een harde
onderhandelaar, maar afspraak is afspraak, deal is deal, dan ben ik zo
betrouwbaar als ik weet niet wat.'

Dat wordt inderdaad óók over u geschreven. 'Ja, en dat staat dus haaks op die
opmerking.'

Nog eentje dan. VVD'er Hans van Baalen heeft gezegd dat u keihard kunt zijn.
'Als je een deal met hem hebt, dan stáát die. Zo niet, dan draait hij jouw arm
uit de kom.' 'Dat is wat anders dan een mes in je rug. Dat is een groot
verschil.'

Klopt, maar het suggereert wel dat u mensen onder druk zet. 'Ik ben heel
straight, ik ben een open boek, ik zal nooit iemand achter zijn rug onderuit
trappen, ik zaag nooit aan iemands stoelpoten, maar op het moment dat iemand
zich niet houdt aan zijn afspraken, heeft hij een probleem met mij. En als je je
zaakjes niet kent, dan heb je aan mij een hele kwaaie.'

Wat doet u dan? 'Dat is wisselend. Maar het heeft natuurlijk consequenties.'

Verhagen neemt even pauze om naar de afscheidsreceptie van André Rouvoet van de
ChristenUnie te gaan. Als hij terugkomt, neemt hij opnieuw plaats in de beige
bank op zijn kamer, ontspannener dan eerst. Ook zijn team is er weer, de
politiek assistent en de woordvoerder. Er rest een halfuur, dan moet Verhagen
met de loodgieterstas naar huis.

Net heeft u van die A4'tjes de idealen van het CDA voorgelezen... 'Niet
voorgelezen, die zitten erin.'

Nou... 'Nee, die zitten erin.'

U wordt vaak verweten dat u een machtspoliticus bent die geen idealen heeft. Wat
waren dan oorspronkelijk die idealen? Wat wilde u bereiken als student
geschiedenis, toen u in de politiek begon? 'Ik ben langs een heleboel politieke
partijen gegaan om te kijken: wat is hun visie op de samenleving, hoe ga je met
elkaar om? En ik ben ervan overtuigd dat datgene wat het kabinet nu doet, het
goede is voor Nederland. We zorgen dat mensen weer normaal met elkaar omgaan...'

Dit soort dingen dacht u al toen u jong was: ik wil dat we normaal met elkaar
omgaan? 'Ik ben contemporain historicus. Ik ben afgestudeerd op de opbouw van de
sociale zekerheid in Nederland. Dat onderwerp kies je niet voor niets: hoe richt
je de samenleving in, waar zorg je voor, wat is fatsoenlijk? En daar had ik
opvattingen over.'

Bijna uw hele werkzame leven zit u in de politiek, kun je dan vast blijven
houden aan het oorspronkelijke elan of werkt het Binnenhof karaktervervormend?
'Ik bedrijf politiek met passie. Maar die passie is niet altijd vanzelfsprekend.
Bij de laatste verkiezingen heb ik er serieus over nagedacht of ik me weer
kandidaat moest stellen. Dag en nacht werken, niet of nauwelijks vakanties
afgelopen zomer moest ik al na twee dagen terug , nauwelijks een privéleven,
nauwelijks anonimiteit, mensen die van alles van je vinden zonder dat ze je
kennen... Ik vind het vrij logisch dat je je na zoveel jaar afvraagt: doe ik dit
nog een keer? Ik heb er lang over na moeten denken en toen heb ik gezegd: dan ga
ik ook in de Kamer zitten, of ik nu in de regering kom of niet.'

U houdt erg van dit wereldje, van wheelen en dealen. 'Ik hou erg van het
politieke spel, ja, spel... Ik vind het veel te serieus om het als een spel te
zien. Maar wat me niet bevalt: je doet alsof ik in een wereld zit die niet
normaal is. Ik heb een vrouw die niks met politiek te maken heeft, kinderen die
me buitengewoon kritisch volgen. Ik herinner me dat ik thuiskwam uit Brussel en
helemaal vol was van een rapport voor het Europees Parlement, en mijn vrouw zei:
'Maxime, denk je dat er iemand van wakker ligt?''

U bent de meest beroddelde politicus van het Binnenhof, hoorde ik. 'O ja? Wat
hoor je dan allemaal voor roddels?'

U bent een taaie vechter en u durft op tenen te staan, vijanden te maken. U
heeft een heel eigen manier van doen. 'Ja, ongetwijfeld. Ik ben niet bang
uitgevallen. Ik laat me niet lijdzaam naar de slachtbank leiden. Nee, zo zit ik
niet in elkaar.'

Ik begrijp dat u weleens woedeaanvallen heeft. 'Woedeaanvallen, woedeaanvallen?'

U kunt flink tekeergaan, ook in de CDA-fractie. Huilen, schreeuwen, mensen
kleineren... 'Nee, mensen kleineren niet. Ik kan wel boos worden.'

Bent u boos geweest op die twee dissidenten, Ferrier en Koppejan? Aan het einde
van de kabinetsformatie zat de CDA-fractie in het Hilton te vergaderen en zij
hadden bezwaren. 'Toen heb ik gehuild. Tot 5 uur 's ochtends hebben we zitten
praten. Ik zei: 'Jongens, had die bezwaren eerder geuit, dan had ik in ieder
geval nog mijn vrouw en kinderen een lol kunnen doen door met hen op vakantie te
gaan.'

Was u niet gewoon bekaf? 'Tuurlijk. Maar weet je waarom ik toen begon te huilen?
Nota bene Coskun Çörüz kreeg alles over zich heen omdat hij als moslim 'ja' ging
zeggen tegen het akkoord. Hij had er inhoudelijk geen enkel probleem mee,
integendeel, hij zei: 'Maxime heeft een fantastisch resultaat behaald.' Maar zij
hadden het morele gelijk: wij weten wat goed is voor moslims.'

Koppejan en Ferrier. 'Ja. Ik dacht: je laat Çörüz, die zijn nek heeft
uitgestoken, vallen als een baksteen. Toen ben ik gaan huilen, ja.'

Was dat dan niet om uw gelijk te halen? 'Nee, helemaal niet.' Verhagen wordt
fel: 'Zeg dan nog 'nee', zeg dan alsjeblieft 'nee'. Dan wist ik ook waar ik aan
toe was. Het hoefde niet per se 'ja' te zijn, maar zeg dan alsjeblieft 'nee'.
Zelfs dat zeiden ze niet.'

Tijdens die vergadering in het Hilton zagen journalisten door de gordijnen hoe u
tekeerging. 'Nee, nee.'

Jaaa, dat hebben ze gezien. 'Dat konden ze niet zien. Volstrekt onmogelijk omdat
het niet waar is.'

Dat kan toch bij dat gepassioneerde horen, af en toe eens in woede ontsteken?
'Ik denk wel dat ik emoties heb en die ook uit.'

'Gepassioneerd', zegt zijn politiek assistent.

Verhagen: 'Gepassioneerd. Ik ben geen automaat die aftikt. Ik zet me ergens voor
in omdat ik denk dat het goed is. En dan wil ik dat ook bereiken.'

CV

Maxime Jacques Marcel Verhagen

Geboren

14 september 1956, Maastricht

Burgerlijke staat

Getrouwd, drie kinderen (23, 21 en 17 jaar)

Opleiding

1968-1975 Atheneum-a Maastricht

1975-1986 Contemporaine geschiedenis aan de Rijksuniversiteit Leiden

Carrière

1984-1987 Persoonlijk medewerker van CDA-Kamerlid Piet van der Sanden

1986-1990 Fractievoorzitter van het CDA in de gemeenteraad van Oegstgeest

1989-1994 Lid van het Europees Parlement

1994-2007 Lid van de Tweede Kamer voor het CDA, woordvoerder asielbeleid,
buitenlandse zaken en Europese zaken; vanaf 2002 fractievoorzitter

2007-2010 Minister van Buitenlandse Zaken in het vierde kabinet-Balkenende

2010- heden Vice-premier en minister van Economische Zaken, Landbouw en
Innovatie in het kabinet-Rutte-Verhagen

'Ik ben een open boek, ik zal nooit iemand achter zijn rug onderuit trappen'

'Wat me niet bevalt: je doet alsof ik in een wereld zit die niet normaal is'

LOAD-DATE: July 2, 2011

LANGUAGE: DUTCH; NEDERLANDS

GRAPHIC: tekst Greta Riemersma&emsp;fotografie Koos Breukel

PUBLICATION-TYPE: Krant

JOURNAL-CODE: De Volkskrant Magazine


                       Copyright 2011 PCM Uitgevers B.V.
                              All Rights Reserved

                              143 of 200 DOCUMENTS



                                 de Volkskrant

                              2 juli 2011 zaterdag

BYLINE: Harry Muller, Jacques van Eyck, Paul Schut, Michiel Besters, Erik
Mispelblom Beyer, S. de Jong, Klaas Wanders, Zweitse de Wit, Han Pierrot, Tom
Horn, R. Vermeulen,

SECTION: Opinie en Debat; Blz. 34

LENGTH: 1566 woorden


Voetbal en kunst

De komende tijd wordt er 200 miljoen bezuinigd op de kunsten. De btw voor
podiumkunst gaat omhoog van 6 naar 19 procent. Dubbel gepakt heet dat. De
gevolgen zullen zeker op langere termijn zichtbaar zijn. Een culturele woestijn,
en dat is een keuze.

De gemeente Eindhoven steunt een professionele voetbalorganisatie met 48 miljoen
gemeenschapsgeld; bijna een kwart van de totale bezuiniging op de kunsten. Ook
dat is een keuze. Op dezelfde dag dat de gemeenteraad van de Lichtstad akkoord
gaat met de steun voor de voetbalclub, wordt bekend dat twee spelers van Utrecht
naar PSV verkassen, waarbij ik er van uitga dat ze niet tegen het minimumloon
aan de slag gaan. Het lijkt wel een verkapte loonkostensubsidie van de gemeente.
Dat mocht toch niet meer?

Evenementen moeten (gedeeltelijk) zelf de inzet van politie gaan betalen.
Uitgezonderd: voetbal. En nu ben ik helemaal de weg kwijt!

Zelf ben ik een gemiddelde fan van voetbal, en zie graag goede wedstrijden.
Maar, om de taal van vele politici te gebruiken: je kunt niet uitleggen dat de
hele sector kunsten rake klappen krijgt terwijl het voetbal en een BVO wel alle
steun ontvangen, en wel zo dat de voetballende grootverdieners hun vorstelijk
salaris kunnen blijven behouden.

Soms worden goede artistieke voetballers vergeleken met balletdansers. Het lijkt
wel kunst, wordt er dan gezegd. Theater wordt wel eens gezien als topsport. Ik
zou willen dat kunst meer behandeld wordt als sport. Dan mag voetbal wat mij
betreft als kunst worden gezien.

Harry Muller, Alphen aan den Rijn

Weddenschap PSV

Ik wil bij deze graag de weddenschap aangaan met Eric Boswinkel uit Leersum,
naar aanleiding van zijn brief (O&D, 30 juni). Ik stel een inzet voor van 1.000
euro. Boswinkel krijgt van mij 1.000 euro indien de gemeenteraad van Eindhoven
beslist om de aangeschafte gronden van PSV te verkopen voor 1 euro over een jaar
of vier. Zo niet, dan ontvang ik 1.000 euro van Boswinkel. Wilt u deze brief
archiveren tot 2015?

Jacques van Eyck, Eindhoven

Kunst

Onbeschrijfelijk trots waren wij op onze dochter toen zij afgelopen donderdag
slaagde op de Hogeschool voor de Kunsten in Utrecht. Een dag met
diplomauitreiking, een bevlogen docententeam en een prachtige expositie van haar
en haar klasgenoten.

Een bijdrage van één van haar klasgenoten viel mij op. Een concept vanuit
piercings bedacht naar het dragen van brilmonturen, met als thema: het
doorbreken van de eerste indruk. Ja, verder blijven kijken dan je neus lang is.
Hoe waardevol en maatschappelijk relevant. Oefening baart kunst.

Paul Schut, Ermelo

In de ban van de vijand

Alle onderbuikgevoelens ten spijt heb ik de PVV nochtans niet op 'harde'
discriminerende voorstellen kunnen betrappen. Tot deze week. PVV-kamerlid Joram
van Klaveren stelt dat derdegeneratie-immigranten ook nog als allochtoon moeten
worden bestempeld. Anders verdwijnt deze probleemgroep uit het oog. Als
onderdeel van de autochtone groep kunnen de kleinkinderen van migranten niet
meer worden onderscheiden van Henk en Ingrid.

Het stigmatiserende en discriminerende karakter van Van Klaveren's redenering
lijkt me duidelijk, en dat mag in een rechtsorde simpelweg niet, voor de wet is
iedereen gelijk.

Maar daarnaast lijkt er iets anders aan de hand te zijn. Van Klaverens
uitspraken lijken een noodkreet te zijn: als de allochtoon opgaat in de
autochtone bevolking, dan is de PVV haar 'vijand' kwijt. Hans Keilson heeft hier
mooie dingen over geschreven: de vijand is je dood, zonder vijand ben je
niemand.

De PVV doet er dus beter aan om zoals Keilson stelt haar vijand lief te hebben,
in plaats van haar categorisch zwart te maken. Deze tip geef ik graag aan de
PVV, doch ik hoop dat die aan dovemansoren is gericht. Immers, als de PVV haar
vijand verliest, is zijzelf ten dode opgeschreven. Die gedachte alleen al stemt
mij vrolijk.

Michiel Besters, Bergen op Zoom

PVV mainstream?

Het voorstel van de PVV om de omroepen te verplichten op bepaalde uren 35
procent Nederlandstalige muziek uit te zenden, vindt instemming bij een
meerderheid van de Tweede Kamer.

Maar sinds wanneer schrijft de politiek aan de omroepen voor wat zij wel en niet
mogen uitzenden? Krijgen we dan inderdaad de Staatsomroep zoals de Publieke
Omroep nu al steeds smalend door diezelfde partij wordt genoemd? En welk
programma is dan hierna aan de beurt?

In dezelfde periode stelt een Kamerlid van de VVD voor de subsidie voor het KNMI
in te trekken vanwege aan zijn partij onwelgevallige opvattingen over het
klimaat. Waar blijft het tegengeluid van de andere politieke partijen? Wordt het
PVV-gedachtengoed sluipenderwijze door hen overgenomen?

Erik Mispelblom Beyer, Bussum

Eigen bijdrage

Joanneke Dalebout, psychiater, vraagt aan het eind van haar bijdrage (O&D, 28
juni) of er iemand in Nederland haar kan uitleggen waarom er voor psychische
ziekten wel en voor lichamelijke ziekten geen eigen bijdrage moet worden
betaald.

Deze wanhopige vraag kan vanuit een politieke ethiek worden beantwoord en vanuit
de wetenschap. Vanuit de politieke ethiek is de redenering dezelfde als bij
maatregelen tegen werklozen: scherp de criteria voor een uitkering aan en de
onterecht werklozen vallen door de mand: we beginnen alvast met het aanpakken
van de vergoedingen voor therapie.

Maar ook vanuit de wetenschap is er al meer dan veertig jaar een trend aan de
gang om de zieke menselijke geest weg te redeneren met als dieptepunt de stupide
opmerking van een ten onrechte zeer gewaardeerde hoogleraar dat hij onder zijn
MRI-scan nog nooit een geest had gezien.

Amerika gaat ons in deze politieke ethiek voor: oorlogsslachtoffers met een
afgeschoten been krijgen voor hun heldenmoed de hoogste militaire
onderscheiding, oorlogsslachtoffers met een posttraumatische stressstoornis
krijgen die niet, want dat getuigt niet van heldhaftigheid. Dit liberale
minderheidskabinet houdt ervan beleid te ontwikkelen dat de eigen
verantwoordelijkheid stimuleert, ook waar die niet kan worden genomen. We zien
dit terug in de wetgeving voor werk, opleiding, gezondheid en kunst: gebrek aan
consistentie kan het kabinet niet worden verweten.

S. de Jong, Zuidlaren

Selectie aan de poort

De Volkskrant, Ten eerste, 30 juni: Universiteiten mogen rendementscijfers gaan
opkrikken door selectie aan de poort op motivatie en vwo-cijfers. De wereld op
zijn kop!

Over motivatie. Een 18-jarige heeft wel stemrecht, maar is blijkbaar nog niet in
staat keuzes te maken over zijn eigen toekomst? Of moet hij bij verkiezingen
voortaan ook motiveren, en bij onvoldoende motivatie (lees: hij stemt niet op de
coalitie) zijn stemrecht verliezen?

Over vwo-cijfers. Blijkbaar is enkel een vwo-diploma onvoldoende. Dan moet de
naam 'vwo' veranderen: het is geen voorbereiding op wetenschappelijk onderwijs
meer. Vwo-ers met onvoldoende niveau bestaan helaas inderdaad, mede doordat veel
vwo-lessen zijn wegbezuinigd ten koste van 'zelfstandig werken' (lees: op school
je huiswerk maken).

Verder moeten hbo's en universiteiten hun systeem drastisch gaan aanpassen. Een
tijdje gelden stond in de Volkskrant dat slechts zo'n 20 procent van het
hbo-budget gaat naar lessen. Voor universiteiten zal dit vergelijkbaar zijn. Ook
wordt flink bezuinigd. Aanpassen kost tijd, dus geld. Gevolg: nog minder
lestijd.

Mijn oplossing: het vwo moet op afdoende niveau komen (maatregelen hiervoor zijn
overigens genomen). 'Zelfstandig werken' op school moet worden afgeschaft. En
universiteiten en hbo's moeten voortaan minimaal 50 procent van het budget aan
lessen besteden.

Klaas Wanders, Tilburg

Windenergie

In de Drentse veenkoloniën moet een honderdtal windmolens geplaatst worden. De
meningen daarover zijn verdeeld. Horizonvervuiling is de meest gehoorde klacht.
Maar windenergie hoeft niet te leiden tot horizonvervuiling. Wij gebruiken al
jaren windenergie. Deze constructie bestaat uit geplastificeerd draad aan een
aluminium constructie. De horizonvervuiling is minimaal, daar de hoogte slechts
2 meter is. Verder zijn alleen klemmen nodig om de was op te hangen en de wind
zorgt voor droging. Als iedereen in Nederland een dergelijke constructie
plaatst, zijn er geen windmolens nodig en is er geen sprake meer van
horizonvervuiling. Het werkt bij ons al meer dan vijftig jaar!

Zweitse de Wit, Gasselternijveen

Verengelste woorden

Ik ben het tot in details eens met het artikel van Aleid Truijens ('Leer
kinderen eerst goed Nederlands', O&D, 29 juni). Vooral de verwijten aan het
adres van de overheid beaam ik gretig. Uitdrukkingen als taskforce,
implementeren, iets communiceren, 'ik vlieg KLM' en andere nodeloos verengelste
bewoordingen wekken al jaren mijn maagzuur op.

Is het verspilde energie je eraan kapot te ergeren? Dan wil ik op dit punt toch
van Truijens afwijken.

Han Pierrot, Amstelveen

Domme rokers

In de krant van maandag (Wetenschap, 27 juni) concluderen onderzoekers van UMC
St. Radboud dat 'mensen die twintig jaar geleden gestopt zijn met roken,
dezelfde kwaliteit van de hersenen hebben als mensen die nooit hebben gerookt'.

Deze onderzoekers maken een grote denkfout: mensen die nooit zijn begonnen met
roken, zijn domweg slimmer!

Tom Horn, Nieuw-Vennep

Gokken met je boterham

Les 1 voor de belegger luidt: speculeer nooit met geld dat je nodig hebt! We
zagen de desastreuze gevolgen bij de beleggingshypotheek.

Bij de nieuwe pensioenafspraken dwingt minister Kamp de (toekomstig)
gepensioneerden tot speculeren met hun brood op de plank. Is dat geen
onbehoorlijk bestuur?

R. Vermeulen, Nieuwegein

LOAD-DATE: July 1, 2011

LANGUAGE: DUTCH; NEDERLANDS

GRAPHIC: Op het meetveld van het KNMI in De Bilt wordt een ballon voorbereid
voor metingen hoog in de atmosfeer. Foto Mischa Keijser / Hollandse Hoogte

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              144 of 200 DOCUMENTS



                                 de Volkskrant

                              1 juli 2011 vrijdag

Waarom nog geld voor de kunsten?;
essay geschiedenis van de legitimering van kunstsubsidie

BYLINE: Door Warna Oosterbaan

SECTION: V Opening; Blz. 12

LENGTH: 1676 woorden


De kunstsector kan geen redenen meer verzinnen voor staatssteun, schrijft Warna
Oosterbaan. 'Het succes van Halbe Zijlstra is groot en overrompelend.' Door
Warna Oosterbaan

Kut. Met een punt. Het protestbord dat maandag te zien was op het Malieveld
steeg in zeggingskracht ruimschoots boven de anderen uit. Drie duidelijk
leesbare witte letters tegen een zwarte achtergrond, te zien op de foto van
Raymond Rutting in de Volkskrant bij de protesten tegen de bezuinigingen op
kunst en cultuur.

Kut. De woede en teleurstelling, maar vooral de machteloosheid over
staatssecretaris Zijlstra's meedogenloze aanpak van de kunstsector, konden niet
beter worden verwoord. De VVD-staatssecretaris schreef maandag geschiedenis.
Niet alleen door het ongekend hoge bedrag dat hij van de kunstenbegroting
afhaalde. Van nog grotere betekenis is dat zijn optreden duidelijk maakte hoe
wankel het ideologisch fundament onder de kunstsubsidies is. Ook de oppositie
bleek niet meer te weten waarom de staat de kunst moet steunen.

Dat hij die zwakte in de legitimering van het kunstbeleid heeft aangetoond, zou
je de verdienste van de staatssecretaris kunnen noemen. Zijn voorstellen en de
politieke reacties daarop, onthulden een cultuurpolitiek vacuüm van immense
afmetingen. Het denken over de betrekkingen tussen de staat en de cultuur blijkt
ernstig te zijn verwaarloosd. Een overtuigend weerwoord ontbreekt en het gekerm
dat opstijgt uit de oppositiebanken verraadt vooral één ding: ideologische
armoede. Kunstsubsidies? 'Niet van onze centen', zeggen Henk en Ingrid al vele
jaren. En nu staan de parlementaire cultuurspecialisten met de mond vol tanden.

Dat alles moet de kunstensector met grote zorg vervullen, want wat komt er nog
meer aan? Heeft Zijlstra het deksel van de doos van Pandora gehaald? Komen er
nog meer bezuinigingen?

Dat valt niet uit te sluiten. Wie de kunsten wil steunen uit de belastinggelden
moet daar overtuigende redenen voor hebben, een theorie die iets zegt over de
heilzame werking van de kunsten voor de gehele samenleving. Die redenering was
er niet en die theorie werd niet ontvouwd. Als die er niet snel komt, zullen de
gesubsidieerde kunsten het nog moeilijker krijgen dan nu al het geval is.

Is het ooit anders geweest in het denken over staatssteun aan de kunst? Ja. In
de vorige eeuw werd ernstig nagedacht en gediscussieerd over de overheidssteun
voor de kunsten. In 1950 formuleerde de toenmalige minister van Kunsten, Theo
Rutten van de KVP, de grondslag voor die steun. Hij wees er op dat de
geschiedenis heeft geleerd dat de kunst tot bloei kan komen zonder de overheid.
In de eerste plaats zijn het namelijk de burgers die verantwoordelijk zijn voor
de cultuur. Maar dan komt het. 'Schieten zij te kort, dan moet de Overheid de
helpende hand bieden.'

Wat Rutten bedoelde, is dat de burgers niet altijd op de hoogte zijn van het
artistieke aanbod, of niet het geld hebben om van dat aanbod te profiteren. De
markt voor kunst functioneert dus niet goed, en de overheid moet proberen die te
corrigeren. Maar waarom? Waarom moest de overheid helpen?

Ook daarover werd nagedacht.

In de periode tot 1960 gingen de achtereenvolgende regeringen uit van de
opvatting dat kunst synoniem was voor schoonheid, en dat de omgang met kunst
daarom een positieve, vormende waarde had. Kunst hield de mensen af van lager
vermaak en was een probaat middel tegen 'vervlakking' en 'massificatie'. Voor de
overheidstaak werd geleidelijk de term kunstspreiding ingevoerd: het streven de
Nederlanders zoveel mogelijk met kunst kennis te laten maken.

Na de schoonheid kwam in de jaren zestig een veel modernere opvatting naar
voren. De maatschappij werd welvarender, maar ook ingewikkelder en anoniemer.
Tegenover welvaart kwam welzijn te staan. Een politiek geladen term in die
dagen. Het ging om ontplooiing, bewustwording, participatie, democratisering,
vernieuwing. Van kunstenaars werd een inspirerende bijdrage verwacht. Het
vormingstheater bloeide en kunstenaars gingen de wijken in.

Maar in de jaren tachtig ging het roer nog een keer om. Men kreeg opeens genoeg
van de welzijnskunst en het vormingstheater. 'Kunstenaars zijn zwanen, geen
ezels die pakjes dragen', schreef Gerrit Komrij, en hij verwoordde een
toenemende wrevel onder kunstenaars en kunstminnaars.

Moest de kunst zelf, de artistieke kwaliteit niet de doorslag geven? Ja, zei
minister Brinkman in 1983. 'Ik reken het tot mijn eerste taak een bloeiend
kunstleven in stand te houden en te bevorderen.' De overheid moest ervoor zorgen
dat er een 'hoogwaardig kunstaanbod' kwam. 'Ook wanneer daar in bepaalde
gevallen geen grote publieke belangstelling tegenover staat.' Brinkman koos voor
topkunst, zo liet hij herhaaldelijk weten.

Brinkman deponeerde daarmee een tikkende tijdbom in het centrum van het
kunstbeleid. De overheidsfinanciering voor de kunsten wordt uit de openbare
middelen betaald. En net als voor andere overheidsuitgaven is collectieve steun
vereist, in het parlement en ook daarbuiten. Maar die collectieve steun heeft
een problematisch karakter. Immers, is het gebrek aan afzetmogelijkheden van
zoveel kunstenaars niet een bewijs voor de stelling dat het de kunst juist
ontbreekt aan collectieve steun? Waarom zou de overheid iets bevorderen wat de
burgers blijkbaar niet op prijs stellen?

Die 'legitimeringsparadox' liet zich heel lang bezweren met de vaststelling dat
er een uitweg was: de spreiding van kunst. Als de mensen eenmaal kennis met
kunst hadden gemaakt, zouden ze wel beseffen van hoeveel waarde dat voor hen
was. Dan zou de markt het werk van de overheid weer kunnen overnemen.

Aan die hoopvolle gedachten maakte Brinkman een einde. Vanaf die tijd is het met
de legitimering van het kunstbeleid droevig gesteld. Niet dat de kunstensector
zelf er iets van merkte. De cultuurspecialisten in het parlement bleven
volhouden dat kunst belangrijk was, een wezenlijke functie vervulde en onmisbaar
was voor de samenleving. Retoriek die moest verhullen dat er geen sluitende
redenering meer voorhanden was. Niemand wilde terug naar de tijd dat de overheid
de kunst inzette als een tegengif voor vervlakking.

Met nog meer afgrijzen werd teruggeblikt op de periode dat gesubsidieerde
kunstenaars saneringsbuurten introkken om de bewoners op hun welzijn aan te
spreken. Eindelijk was de kunst van die politieke pretenties bevrijd.

Maar daarmee was het kunstbeleid ook betrekkelijk weerloos geworden voor
politieke vragen. Dat bleef lang onzichtbaar, want die vragen werden niet
gesteld. In de Kamerfracties was de bereidheid om de grondslagen van het
kunstbeleid aan de orde te stellen zeer gering. Het ging uiteindelijk maar om
een klein bedrag een paar promille van de Rijksbegroting en de politici wisten
heel goed hoe zelfs de geringste poging tot herziening tot georganiseerd protest
van de sector zelf en hoon in de media leidde. Decennialang werd de kunst daarom
'relatief ontzien'.

Toch zijn er uiteindelijk twee fracties die de kat de bel hebben aangebonden: de
PVV en de VVD, met steun van het CDA. En het succes van Halbe Zijlstra is groot
en overrompelend.

Waarom is de bijl nu pas gevallen? Het cultuurpolitieke vacuüm bestaat tenslotte
al meer dan 25 jaar. Daar zijn een paar oorzaken voor. Ten eerste valt steeds
meer mensen op dat er zich naast het gesubsidieerde kunstaanbod een aanbod heeft
ontwikkeld dat daar sprekend op lijkt, maar in één ding daarvan afwijkt: het
wordt niet gesubsidieerd. André Rieu speelt dan wel viool, hij haalt zijn
inkomsten gewoon uit cd's en concerten. Ans Markus schildert met olieverf en
leeft van de verkoop van haar werk. De Toppers en Frans Bauer krijgen stadions
vol met fans die tientallen euro's voor een plaatsje neer te tellen. Hun
plaatsen worden niet gesubsidieerd. Die markt functioneert dus wel.

Maar wie de opera bezoekt of het Concertgebouw mag erop rekenen dat de
belastingbetalers tientallen euro's aan zijn kaartje meebetalen óók de fans van
Jan Smit die geen voet in het Muziektheater zetten. Dat is een ongerijmdheid die
de laatste tijd ook in de politiek wordt gesignaleerd.

Daar komt bij dat de grens tussen populaire en hoge cultuur veel van zijn
scherpte heeft verloren. In de popmuziek, de fotografie en de film is die grens
altijd vloeiend geweest. In computergames en dance is die kwestie van geen
enkele belang meer.

De populaire cultuur maakt een statusstijging door, maar in het subsidiestelsel
is daarvan weinig terug te zien. Hetgeen voor de hand ligt, want de meeste
populaire cultuur kan zichzelf bedruipen. Toch tast die statusstijging
onvermijdelijk de exclusiviteit van de hoge kunsten aan, en dus ook
sluipenderwijs de legitimiteit van hun subsidiëring.

De politieke doorbraak van 2010 was nodig om al deze ontwikkelingen in politieke
munt om te zetten. Plotseling zeiden politici de dingen die ze uit angst voor
gezichtsverlies jarenlang voor zich hadden gehouden.

Maar toch. Halbe Zijlstra zou het veel moeilijker hebben gehad als de politiek
en de cultuur niet in 1983 gestopt waren met na te denken over elkaars rol. De
kunstensector waande zich veilig achter de subsidiemuren, de politiek besteedde
zijn aandacht liever aan de laatste peilingen. Gedachten over de betekenis van
kunst en cultuur in een modern land, opvattingen over de rol van de staat hierin
er zat geen ontwikkeling meer in of ze bewogen zich op het niveau van Holland
promotion.

Kut. Dat is het antwoord van de culturele sector nu. Maar wie subsidie voor de
kunsten wil, moet met wat beters komen. Een redenering waarin duidelijk wordt
gemaakt dat kunst een publieke zaak is, en dat kunst in het publieke domein
thuishoort. Dat vereist denkwerk en voortdurend onderhoud. Verwaarloos je dat,
dan kan een lepe staatssecretaris je zomaar alle wapens uit handen slaan.

Warna Oosterbaan is socioloog was tot voor kort bijzonder hoogleraar
Journalistiek en Samenleving. In 1990 promoveerde hij op het proefschrift
Schoonheid, Welzijn, Kwaliteit. Kunstbeleid en verantwoording na 1945.

Wel volle zalen, geen subsidie André Rieu (rechts) haalt zijn inkomsten uit cd's
en concerten. Een kaartje voor de Toppers kost tientallen euro's.

LOAD-DATE: June 30, 2011

LANGUAGE: DUTCH; NEDERLANDS

GRAPHIC: Protestactie van studenten van de Amsterdamse Hogeschool voor de
Kunsten tegen de bezuinigingen op kunst en cultuur. Foto Raymond Rutting/de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              145 of 200 DOCUMENTS



                                 de Volkskrant

                             30 juni 2011 donderdag

Elite wil niet voor kunst betalen

BYLINE: Duco Kniepstra , Rotterdam

SECTION: Opinie en Debat; Blz. 29

LENGTH: 364 woorden


Bij het lezen van de bijdrage van de Dichter des Vaderlands Ramsey Nasr (Opinie
& Debat, 28 juni) proefde ik uit zijn woorden een geweldige boosheid en
frustratie. Vooral dat laatste lijkt te worden veroorzaakt door het feit, dat
ondanks de algehele mobilisatie van kunst- en cultuurminnend Nederland en een
groot deel van de media, het kabinet geen duimbreed toegeeft. Maar ook de
gemiddelde Nederlander lijkt niet onder de indruk van de geweldige moeite die de
zogenaamde elite zich getroost om 'onze' cultuur te redden.

En daar zit hem gelijk ook de crux: Het hele verhaal van Nasr leest soepel en
als mooi, hoewel ietwat zuur proza weg. De inhoud echter zal de meeste gewone
lezers, zelfs die van de Volkskrant, weinig kunnen interesseren. Waarom? Omdat
hij voorbijgaat aan het volgende.

Hoe komt het toch dat veel gewone mensen met een bescheiden inkomen bereid zijn
om 50, 70 of zelfs 100 euro neer te tellen voor een avondje met Marco Borsato of
André Rieu of voor een 'Van den Ende-Musical', terwijl de elite, met doorgaans
een hoger inkomen, niet meer hoeft te spenderen dan 15 tot 30 euro voor een
theatervoorstelling van Toneelgroep Amsterdam?

Met andere woorden: het probleem van veel kunstuitingen in Nederland is niet
zozeer dat ze relatief weinig mensen aanspreken, maar veel belangrijker is dat
de mensen die ze aanspreken blijkbaar niet bereid zijn er veel meer voor te
betalen.

Dit laatste is voor mij de belangrijkste reden waarom veel kunstuitingen in
Nederland niet vanuit de overheid zouden moeten worden gesubsidieerd, crisis of
geen crisis.

Het wordt tijd dat kunstminnend Nederland zijn zo geliefde sector gewoon zelf
gaat subsidiëren, zodat de gewone man na 70 euro betaald te hebben voor een
concert van André Rieu, daarna niet ook nog hoeft mee te betalen aan het
entreebewijs voor het favoriete toneelgezelschap of concertzaal van Ramsey Nasr.

'Beschermers van onze cultuur', bespaar mij alsjeblieft hoogdravende en
theatrale woorden als 'de ondergang van de kunst' of 'Mars der Beschaving'.
Steek in plaats daarvan de hand in eigen boezem en daarmee uit de portemonnee
van de overheid.

Dat is pas liefde voor cultuur en liefde voor ons land.

Duco Kniepstra, Rotterdam

LOAD-DATE: June 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              146 of 200 DOCUMENTS



                                 de Volkskrant

                             30 juni 2011 donderdag

piemellengte Weekbladen

BYLINE: Paul Onkenhout

SECTION: V Media; Blz. 22

LENGTH: 551 woorden


Het nieuwe zwakke geslacht, Tofik Dibi in Slotervaart, Henk Bleker en de beste
gemeenten van Nederland.

Een in zekere zin historische gebeurtenis staat deze week niet in de
opinieweekbladen: De Groene Amsterdammer is HP/De Tijd voorbij, qua oplage. Wie
had dat ooit kunnen denken.

Het illustreert nog maar eens hoe lastig de taak is van Frank Poorthuis, die
nieuwe hoofdredacteur van HP die het blad moet redden van de ondergang zó
ernstig is het namelijk. Zijn werk kan deze week niet worden beoordeeld. HP
(oplage 16.831) maakte vorige week een dubbelnummer en is er even niet.

Bij De Groene Amsterdammer (17.487) zullen ze er een glaasje op hebben
gedronken, om vervolgens weer lange stukken te gaan tikken. Concessies doet De
Groene nog steeds niet. In veel artikelen duikt een grote stroom kenners,
deskundigen, wetenschappers en autoriteiten op en is de gewone burger in geen
velden of wegen te bekennen, zoals in het stuk over Griekenland en de euro.

Het omslagverhaal over 'het nieuwe zwakke geslacht' drijft eveneens grotendeels
op deskundigen. Om de vraag te beantwoorden waarom jongens in veel opzichten
achterblijven bij meisjes, ging De Groene wel op bezoek bij een school in
Haarlem waar de volgende uitspraak werd opgetekend, van een meisje uit 3 havo:
'Jongens zijn meer geïnteresseerd in de lengte van hun piemel dan in de hoogte
van hun cijfers.'

Reactie van een klasgenoot: 'Of wij genieten gewoon meer van het leven.' Ja, zo
kun je het natuurlijk ook zien.

Vrij Nederland (45.211, een verliezer) biedt deze week een dubbelnummer aan,
'extra dik' natuurlijk. Evenals De Groene heeft het blad grote twijfels over de
manier waarop de kunstsector zich verweert tegen de bezuinigingen: 'Wie zichzelf
tot hoeder van de beschaving uitroept, is ons sowieso meteen kwijt. En hoe
aanmatigend is het om te doen alsof de beschaving afhangt van de subsidies op de
kunst, in een tijd dat ook armen, zieken, gehandicapten en vreemdelingen het
zwaar te verduren hebben?'

VN ging verder op bezoek bij Tofik Dibi, het Kamerlid van GroenLinks . Het
levert een aangenaam verhaal op. Tofik woont nog steeds met zijn familie in een
portiekwoning in het Amsterdamse Slotervaart. 'Wie bij ons 's ochtends als
eerste opstaat, pakt gewoon de kleren van een ander. Meestal ben ik dat.'

Niet vanwege het huishouden, maar omdat er 'iets rebels' in hem zit, is Dibi het
trouens weleens helemaal zat: 'Soms denk ik ook: fuck jullie allemaal, ik pak
m'n koffers en ga naar Ibiza. En dan ga ik daar alleen maar feesten.' Dat zal je
Henk Bleker nou nooit horen zeggen. De staatssecretaris van Landbouw wordt door
VN in acht pagina's voorgesteld.

De grootste van allemaal, Elsevier (126.328), manifesteert zich weer eens als
euro/EU-scepticus pur sang. Adieu Europa, is de pessimistische kreet op de
cover. De kern: Europa is te groot, Brussel niet besluitvaardig.

Voor lezers met verhuisplannen presenteert het blad de beste gemeenten van 2011.
Altijd leuk. In de toptien van grote gemeenten is Haarlem een echte aanrader,
voor natuur, rust en ruimte moet je op Schiermonnikoog zijn, voor uitgaan in
Amsterdam en voor een aantrekkelijke buurt in Bloemendaal. Alblasserdam is
lekker kindvriendelijk en voor saamhorigheid is het in Heumen goed toeven. Arme
Bellingwedders (Groningen): hun gemeente eindigde op de 418de en laatste plaats.

LOAD-DATE: June 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              147 of 200 DOCUMENTS



                                 de Volkskrant

                             30 juni 2011 donderdag

Bestrijd het ongelijk van de meerderheid Column Marcel van Dam

BYLINE: Marcel van Dam is socioloog.

SECTION: Opinie en Debat; Blz. 31

LENGTH: 764 woorden


Kenmerk van het populisme is dat de meerderheid het zonder meer voor het zeggen
moet hebben, ook als ze ongelijk heeft. Natuurlijk moet met de opvatting van de
meerderheid rekening gehouden worden, maar als politici de overtuiging hebben
dat de meerderheid ongelijk heeft, dienen ze te proberen de meerderheid daarvan
te overtuigen. Die opvatting is tegenwoordig, ook volgens veel journalisten,
ouderwets. Zoals minister Opstelten zei: 'Belangrijker is wat de burger ervan
vindt dan hoe het in werkelijkheid is. De bestuurder die dat niet doorheeft, is
geen lang leven beschoren.' Het nieuwe obscurantisme.

De nieuwste uiting ervan betreft het voornemen van staatssecretaris Teeven om
jongeren die over de schreef gaan eerder en langer in de cel te stoppen. Terwijl
neurologen nu juist hebben vastgesteld dat het jeugdige brein pas tegen het
25ste jaar tot wasdom komt en jongeren niet in staat zijn alle gevolgen van hun
gedrag te overzien. Op korte termijn wordt de overlast misschien minder, maar
structureel wordt die groter, want de jeugdgevangenis is de beste leerschool
voor een criminele carriÛre. Bovendien kost een jeugdgevangene volgens de
Rekenkamer zo'n 250 duizend euro per jaar. Een staatssecretaris die dan toch de
maximale gevangenisstraf voor jeugdigen wil verdubbelen om de behoefte aan
repressie van de burger en de burgemeester van Amsterdam te bevredigen, verdient
politiek levenslang.

Het nieuwe obscurantisme bedreigt ook onze welvaart. Die kan structureel alleen
op niveau blijven met een Europese aanpak. De gemeenschappelijke Europese markt
bleek zo'n belangrijke bron van welvaart dat we er afhankelijk van zijn
geworden. Het project dat begon om oorlog te voorkomen, was zo succesvol dat een
oorlog nodig is om het te beoeindigen. Omdat het reguleren van ©©n economie ©©n
regelgever vereist, werd steeds meer soevereiniteit afgestaan. Daarbij werd over
het hoofd gezien of genegeerd dat overdracht van zeggenschap aan de EU gepaard
moet gaan met overdracht van zeggenschap aan de Europese burger. Zo werd buiten
de kiezer om de nationale democratie ontmanteld zonder een Europese democratie
op te bouwen. Europa werd een oligarchie.

Nu het populisme oprukt, blijkt dat onhoudbaar. Zie het gemodder rond de Griekse
schuldencrisis. De oligarchen hebben destijds Griekenland toegelaten tot de
Eurozone, wetend dat de boekhouding werd gemaakt door gediplomeerde oplichters.
De financioele crisis heeft het onmogelijk gemaakt die oplichterij langer te
verbergen en in stand te houden. Om Europa, de euro en de eigen welvaart te
redden is het noodzakelijk Griekenland te redden. Maar om de steun van het volk
te redden, is het noodzakelijk de Grieken te laten barsten. Met de moed der
wanhoop probeert de politiek nu beide te doen. Schaamteloos wordt de schuld
exclusief gelegd bij de Grieken, niet alleen bij de leiders maar bij het hele
volk. Ze moeten allemaal worden gestraft, met bezuinigingen die niet alleen de
Griekse economie grote schade berokkenen, maar ook miljoenen Grieken in armoede
storten. Grieken worden bejegend alsof luiheid en bedrog in hun genen zit. Ook
onze minister-president heeft niets met Grieken. Maar de gewone Griek is net zo
schuldig aan de crisis als de gewone Nederlander. Het is onzinnig en schadelijk
een heel volk te straffen.

Wat dan wel? De Belgische econoom Paul de Grauwe stelt voor Euro-obligaties uit
te geven die door de Europese Centrale Bank tegen variabele rente worden
doorgegeven aan de afzonderlijke eurolanden. Voor de staatsschuld onder de
Europese limiet van 60 procent bnp zou een lage rente moeten gelden en de rente
zou hoger moeten worden naarmate de staatsschuld boven die grens uitkomt. Omdat
die obligaties door alle eurolanden worden gegarandeerd kunnen ze tegen lage
rente worden uitgegeven. Het is een oplossing die past bij een sterkere
politieke unie, met een Europese regering die afzonderlijke regeringen kan
overrulen. Die Europese regering zou natuurlijk democratisch tot stand moeten
komen, met een gekozen Europese president, en worden gecontroleerd door Europese
politieke partijen.

Ik weet het, deze oplossing berust op volkomen doorgeschoten idealisme dat ver
staat van de realiteit. Toch ben ik, dit keer samen met veel economen, van
mening dat het de enige realistische manier is om Europa als economische
entiteit te laten overleven. Het zogenaamde nuchtere realisme van Opstelten, dat
zonder tegenspraak prioriteit geeft aan wat de burger ervan vindt, maakt Europa
tot een gevaarlijk instabiele factor.

Opinie.Volkskrant.nl/auteurs

Grieken worden bejegend alsof luiheid en bedrog in hun genen zit

LOAD-DATE: June 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              148 of 200 DOCUMENTS



                                 de Volkskrant

                              24 juni 2011 vrijdag

'Grenzen van het vrije woord zijn afgebakend' Juristen zien meerwaarde van
proces

BYLINE: Van onze verslaggever Menno van Dongen

SECTION: Ten Eerste; Blz. 5

LENGTH: 565 woorden


Van onze verslaggever

Menno van Dongen

Amsterdam Dankzij de zaak-Wilders zijn de grenzen van het vrije woord
duidelijker afgebakend. Politici mogen van de Amsterdamse rechtbank heel ver
gaan, zolang ze niet op de man spelen. De grote winst van deze strafzaak is dat
rechters nuchter en gedetailleerd hebben geoordeeld over omstreden uitlatingen
van de PVV-leider, vinden juristen.

Voorafgaand aan het proces werden deskundigen het niet eens over de vraag of
Wilders terecht werd vervolgd. 'Ik was tegen een proces, maar de jurisprudentie
liet enige ruimte voor discussie', zegt de Tilburgse hoogleraar strafrecht Theo
de Roos. 'Er zijn in Nederland heel weinig rechtszaken gevoerd over haatzaaien.
Daarom was ik benieuwd naar de argumenten in dit vonnis.'

Het oordeel van de rechtbank is helder en overtuigend, vindt hij. 'Op sommige
momenten, zoals in de film Fitna, zat Wilders op de grens van het aanzetten tot
haat en discriminatie. De rechtbank zegt: pas als uitlatingen bedreigend worden,
in de sfeer van openbare orde, zijn ze juridisch ontoelaatbaar.'

De context is belangrijk. Wilders' opmerking 'er is een strijd gaande en we
moeten ons verdedigen' heeft een opruiend karakter. Toch is die niet strafbaar,
omdat je volgens de rechtbank moet kijken naar het hele interview waarin de
politicus dit heeft gezegd. De PVV-leider beklemtoonde dat hij niet sprak over
individuele moslims, maar over de islam.

'Dit is wel een signaal, een waarschuwend vingertje van de rechters', meent
Henny Sackers, hoogleraar bestuurlijk sanctierecht in Nijmegen. 'Ze zeggen
eigenlijk: let op, meneer Wilders, want hier zat u dicht bij een veroordeling.
Er zijn grenzen aan de vrijheid van meningsuiting.'

Beide hoogleraren zijn niet verbaasd over de vrijspraak. Ze adviseerden het
Openbaar Ministerie om Wilders niet te vervolgen. Met weinig voldoening kijken
ze terug op het slepende, turbulente proces. Het enige voordeel is dat het
belangwekkende jurisprudentie heeft opgeleverd over haatzaaien, vinden ze.

Sackers: 'Verder past dit vonnis in de lijn van eerdere uitspraken. Kritiek op
godsdienst is toelaatbaar, kritiek op mensen niet. Vergelijk het met voetbal: de
bal spelen mag, op de man spelen niet.'

In dergelijke zaken speelt het 'maatschappelijk debat' een grote rol. Het
Europees Hof voor de Rechten van de Mens vindt het essentieel dat iedereen zich
vrij voelt om zijn mening te geven tijdens publieke discussies.

Politici mogen nog verder gaan dan gewone burgers; zij vertegenwoordigen een
groep en het is hun taak debatten op gang te brengen en te voeren.

Advocaat Gerard Spong, die als een van de eersten aangifte deed tegen Wilders,
is teleurgesteld. 'Het vonnis staat vol vage begrippen, zoals het
maatschappelijk debat. Maar Wilders debatteert helemaal niet; hij slingert
statements de wereld in en onttrekt zich aan discussie daarover. Ik vind het ook
opvallend dat deze rechtbank stelt dat wanneer een debat heviger is, meer
toelaatbaar is. Waar halen ze dat vandaan? Het Europees Hof vindt juist dat
politici geen olie op het vuur moeten gooien.'

Spong: 'Waarom zijn uitlatingen weliswaar grof of beledigend, maar zet Wilders
niet aan tot haat? De rechtbank motiveert dat niet. Ik mis op essentiële
onderdelen een adequate onderbouwing.'

De Leidse hoogleraar Europees recht Rick Lawson oordeelt milder. 'Ik ben blij
dat zo veel uitspraken van Wilders in alle rust door rechters zijn bekeken.'

LOAD-DATE: June 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              149 of 200 DOCUMENTS



                                 de Volkskrant

                              21 juni 2011 dinsdag

Surinamer scoort niet: te klein, Latino wel: door z'n ego;
interview voetbalcommentaar zit vol stereotyperingen

BYLINE: Van onze verslaggeefster Lidy Nicolasen

SECTION: Ten Eerste; Blz. 6

LENGTH: 647 woorden


Racistische taal gebruikt de blanke commentator bij gekleurd voetbal niet. Toch
zit, leert een studie, het vooroordeel diep.

Van onze verslaggeefster

Lidy Nicolasen

AMSTERDAM Voetbalcommentatoren praten in stereotypen, hardnekkige etnische
stereotypen. Surinamers zijn sterk of juist klein van stuk, Latino's vooral uit
op eigen gewin. En Marokkanen? Die blijken in het voetbalcomentaar hele gewone
Nederlanders.

Race, etnicity and the sportmedia heet het proefschrift van Jacco van
Sterkenburg (34) waarin deze bevindingen staan. Van Sterkenburg keek in het
seizoen 2007/2008 oeverloos naar voetbal op tv. RTL Voetbal, toen met stip het
meest populaire voetbalprogramma, omdat de NOS de voetbalrechten kwijt was. Maar
veel maakt het niet uit, zegt Van Sterkenburg, die 27 juni in Utrecht
promoveert. De voetballers in Nederland zijn extreem etnisch divers, de
commentatoren extreem etnisch homogeen. Of ze nu bij RTL zitten of bij de NOS,
voetbalcommentatoren zijn blanke mannen. En die etnische journalistieke
samenstelling is niet veranderd.

Met uitzondering van Humberto Tan.

'Ja, maar hij praatte vooral de wedstrijden aan elkaar. Hij zei weinig over de
spelers zelf, dat deden de commentatoren. Twee etnische groepen sprongen er uit:
Surinamers en Latijns-Amerikanen. Niet dat commentatoren racistische taal
gebruiken, of expliciete opmerkingen maken. Het zit hem veel meer in de triviale
dingen. Ze vallen je op als je echt gaat luisteren en analyseren.'

Bijvoorbeeld?

'Surinamers worden veel meer dan gemiddeld geduid in fysieke termen. Ze hebben
een krachtig lichaam, zijn snel of bijvoorbeeld juist klein van stuk. Dat
laatste is dan een negatieve duiding om aan te geven waarom ze niet scoren. Als
je er de literatuur op naslaat, zie je dat dit patroon allang bestaat, dat het
diep is ingesleten. Het zijn de karakteristieken die de slaven op Surinaamse
plantages ten tijde van de slavernij al werden toegedicht. Het zijn diep
ingeslepen culturele stereo -typen. Nederlanders accepteren het, ze horen het
niet eens. Surinamers zijn zich er bewuster van en zetten zich er soms tegen
af.'

We horen toch, tot in den treure, ook alles over de Hollandse polderjongen?

'Maar bij hem gaat het nooit alleen over natuurlijke aanleg. Training wordt
minstens zo belangrijk gevonden. Over Surinamers hoor je ook wel dat ze er hard
voor moeten werken, maar door hun fysieke kwaliteiten te benadrukken, raakt dat
ondergesneeuwd. Intellect of denkvermogen worden allemaal gekoppeld aan blanken.
Dat is althans aangetoond in Amerikaans en Engels onderzoek.

'In Nederland worden dit soort capaciteiten impliciet gemarginaliseerd zodra het
Surinamers betreft, blijkt uit mijn analyse.'

De Latijns-Amerikaanse voetballer is dus een ego-tripper.

'De commentatoren duiden hem als een speler die te veel voor het eigen succes
gaat. Hij is niet tactisch. De tactische en cognitieve kwaliteiten van deze
speler worden vaker negatief dan positief beoordeeld. Ook dat is een bestaand
stereotype: de Latino is irrationeel, iemand die emotioneel reageert. En dat zie
je terug in het voetbalcommentaar. Hij heeft geen oog voor het team maar hij
gaat voor het eigen succes. Je zag iets soortgelijks bij het WK-voetbal. Van
Afrikaanse teams werd toen stelselmatig herhaald dat ze tactisch als los zand
aan elkaar hingen. Op enig moment verdwijnt de kritische zelfreflectie en
krijgen dit soort aannames een eigen waarheid. Ze zijn waar.'

En de Marokkanen? Op het veld ook niet de meest geliefde etnische groep?

'In het algemeen worden Marokkanen in de media negatief afgeschilderd, maar in
het voetbalcommentaar vind je daar niets van terug. Zij worden net zo besproken
en geduid als alle andere groepen, dus met stereotypen die voor alle voetballers
gelden. Nederlanders of Marokkanen, in het voetbalcommentaar is er geen verschil
te ontdekken.'

Bij Marokkanen wordt geen verschil gemaakt Jacco van Sterkenburg Onderzoeker

LOAD-DATE: June 20, 2011

LANGUAGE: DUTCH; NEDERLANDS

GRAPHIC: Sergio Romero Foto ANPMounir El Hamdaoui Foto ANPHumberto Tan Foto
ANPPa Madou Kah Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              150 of 200 DOCUMENTS



                                 de Volkskrant

                              20 juni 2011 maandag

Wij zijn de Wikipedianen

BYLINE: Tekst Evelien Flink Foto Marcel van den Bergh

SECTION: Ten Eerste; Blz. 4

LENGTH: 831 woorden


In Den Bosch werd zaterdag de tiende verjaardag van de Nederlandstalige versie
van de internet-encyclopedie Wikipedia gevierd. Die versie bevat meer dan 690
duizend artikelen. Dankzij ongeveer 1.500 vrijwilligers komen daar elke dag zo'n
250 artikelen bij. Een harde kern van 150 redacteuren controleert of de
geplaatste informatie juist is. Wie zijn deze mensen? Tekst Evelien Flink Foto
Marcel van den Bergh

'Meer vrouwen zou mooi zijn'

'Mensen willen betalen voor artikel'

'Twijfels? Je kunt de bronnen checken'

'Gewend om 24 uur achter pc te zitten'

'Vrije uitwisseling kennis belangrijk'

Ict-programmeur Jane Darnell (52) is al vijf jaar actief voor de vereniging
Wikimedia Nederland. Sinds april is ze ook bestuurslid. Ze schrijft vooral
Engelstalige artikelen en organiseert Nederlandse Wikiprojecten, zoals de
fotowedstrijd Wiki Loves Monuments.

'De eerste Wikipedia-artikelen die ik schreef, gingen over 17de-eeuwse
schilders. Ik interesseer me enorm voor kunst en architectuur. Ik ben van
oorsprong Amerikaanse, en dat de meeste Amerikanen niet weten wie Rembrandt is,
vind ik vreselijk. Zelf gebruik ik Wikipedia niet zo vaak als bron. Wel voeg ik
bijna elke dag informatie toe. En ja, dat doe ik allemaal vrijwillig. Dat
Wikipedia niet betrouwbaar zou zijn omdat de artikelen door gewone burgers
worden geschreven, vind ik onzin. Met z'n allen weten we altijd meer dan een
enkel individu. Bovendien ben ik een groot voorstander van het vrij uitwisselen
van kennis. Wel vind ik het belangrijk dat Wikipedianen elkaar af en toe ook
face to face zien.'

André Engels (39) is al tien jaar Wikipediaan. Op het feestje in de Talent
Factory doet een spannend gerucht over hem de ronde. Hij zou het eerste
Nederlandstalige Wikipedia-artikel hebben geschreven.

Lachend: 'Dat gerucht hoor ik vaker. Helaas is het niet waar, al begrijp ik wel
waarom sommige mensen dat denken. Mijn eerste Wikipedia-artikel ging over de
geschiedenis van Nederland. Op de Engelstalige editie waren niet meer dan drie
regels over dit onderwerp te vinden. Ik heb er een Nederlandstalig artikel van
vier kantjes van gemaakt. Ik schrijf voor Wikipedia graag over geschiedenis. Al
merk ik wel dat ik de laatste jaren minder schrijf, en meer bezig ben met het
controleren van artikelen en links. Ik ben software-engineer, dus wel gewend om
vierentwintig uur per dag achter een computer te zitten.'

De van oorsprong Indiase Rajesh Ramaneti (35) is wetenschappelijk onderzoeker
aan de Wageningen Universiteit. Hij schrijft geen artikelen voor Wikipedia, maar
vertaalt bestaand materiaal van buitenlandse edities in het Nederlands.

'Ik ben dagelijks ongeveer een uur op Wikipedia actief, maar dit is de eerste
keer dat ik aanwezig ben op een bijeenkomst. Best spannend om alle Wikipedianen
in het echt te leren kennen. Ik schrijf geen artikelen, omdat ik te onzeker ben
over mijn eigen kennis. Als het op Wikipedia komt te staan, moet het wel
kloppen. Dat de betrouwbaarheid van Wikipedia soms wordt betwist, vind ik dan
ook onterecht. De afgelopen tien jaar is de kwaliteit van de artikelen flink
verbeterd. Bovendien heb je als bezoeker van Wikipedia zelf in de hand of je
iets klakkeloos overneemt. Wil je echt zeker weten of iets klopt? Controleer dan
ook de bronnen en referenties onderaan de pagina.'

Ad Huikeshoven (47) is sinds 2005 geregistreerd Wikipediaan. Daarvoor droeg hij
anoniem bij. Hij is econoom bij het ministerie van Sociale Zaken en
Werkgelegenheid.

'Wikipedia is een belangrijk deel van mijn leven. Ik schrijf niet alleen zelf
artikelen, maar ben ook betrokken bij de organisatie van evenementen. Het
mooiste aan Wikipedia vind ik dat het door mensen, voor mensen is geschreven.
Anders dan bij een zoekmachine zoals Google, weet je dat de informatie op
Wikipedia door een betrouwbare redacteur is gecontroleerd en gefilterd. De kans
dat je met een enkele klik de juiste pagina vindt, is hierdoor aanzienlijk
groter. In het begin schreef ik voornamelijk over wiskunde en getallen ik ben
immers econoom. De laatste tijd plaats ik ook geregeld artikelen over
Amerikaanse feministen, zoals Jennifer Baumgardner. Vermoedelijk zijn de meeste
Wikipedianen man. Het zou mooi zijn als we ook meer vrouwen bij de website
zouden kunnen betrekken.'

Vera de Kok (22) is webdeveloper en student mediatechnologie aan de Hogeschool
Rotterdam. Haar eerste bijdrage aan Wikipedia leverde ze drie jaar geleden. Als
bron gebruikt ze de online-encyclopedie bijna elk uur.

'Het leukst vind ik de onderwerpen waarover nog helemaal geen pagina bestaat.
Een van mijn vrienden is een Vlaamse dichter. Op Wikipedia was niets over hem te
vinden, dus daarom heb ik een artikel over hem geschreven. Nu krijg ik opeens
van andere vrienden ook het verzoek iets over hen te schrijven! Een van hen bood
me hier zelfs 20 euro voor. Dat komt eigenlijk wel goed uit, want ik heb
momenteel geen werk. Maar ik weet dat betaald schrijven in deze community niet
wordt gewaardeerd. Alle artikelen op Wikipedia horen objectief en neutraal te
zijn.'

LOAD-DATE: June 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              151 of 200 DOCUMENTS



                                 de Volkskrant

                             18 juni 2011 zaterdag

'Ik ga er honderd procent van uit dat de kwaliteit overeind blijft';
INTERVIEW MINISTER MARJA VAN BIJSTERVELDT

BYLINE: Van onze verslaggeefster Maartje Bakker

SECTION: Ten Eerste; Blz. 7

LENGTH: 514 woorden


Omroepen en oppositie zijn zeer ontevreden, maar de minister blijft
optimistisch.

Van onze verslaggeefster

Maartje Bakker

DEN HAAG Het gemor steeg eenstemmig op toen minister van Bijsterveldt (CDA) haar
plannen voor de publieke omroep bekendmaakte. Zowel de omroepen als de oppositie
zijn bang dat de kwaliteit van de publieke omroep in het gedrang komt.

De fusie-omroepen zijn ontevreden, want ze hadden een hogere bruidsschat gewild.
'Bovendien kunnen jongeren het lidmaatschapsgeld niet opbrengen, dus dit is een
bom onder de jongerenprogrammering', meldt BNN.

De aspirant-omroepen zijn ontevreden, want ze willen geen gedwongen huwelijk met
de traditionele spelers. PowNed en WNL werden toegelaten om een ander geluid te
laten horen in Hilversum, en worden nu in het keurslijf gedwongen.

De oppositie in de Tweede Kamer is ook ontevreden. D66 vindt dat bezuigingen
erin hakken bij de programma's die voorzien in vernieuwing, Nederlands drama en
hoogwaardig nieuws; de PvdA analyseert dat er voor de gewone Nederlander weinig
te genieten is, en des te meer voor de bijbel- en grachtengordel die zich
thuisvoelen bij EO of VPRO omroepen die zelfstandig doorgaan.

Hoe kunt u volhouden dat de kwaliteit van de publieke omroep in stand blijft?

Marja van Bijsterveldt: 'Het bestel was erg versnipperd, met 21 omroepen. Nu
gaan we terug naar 8 . Dat is overzichtelijker en eenvoudiger, zonder dat
diversiteit in het gedrag komt, want de nieuwe omroeporganisaties maken een
divers product.

'Ook als WNL en PowNed of andere aspiranten zich aansluiten bij een bestaande
omroep, kunnen ze programma's blijven maken die passen bij hun karakter. De
afzonderlijke omroepen blijven zichtbaar. Ze houden ook hun eigen verenigingen.'

Maar toch: u heeft de opdracht om 200 miljoen euro te bezuinigen. Dat moet
ergens neerslaan, en niet alleen bij de Wereldomroep en het Muziekcentrum van de
Omroep.

'Er verandert ook heel wat in de programmering: tv-series gaan langer doorlopen,
programma's eindigen niet meer rond april, actualiteitenprogramma's worden
regelmatiger getoond.'

Kortom: minder variatie. Dat kun je een verschraling van kwaliteit noemen, en
dat kan de weg vrijmaken om Nederland 3 te schrappen.

'Uit een tussenrapportage van de Boston Consulting Group blijkt dat de kwaliteit
van de programmering niet lijdt onder de bezuinigingen. Ik ga er honderd procent
van uit dat de kwaliteit overeind blijft.'

Is het dus uitgesloten dat Nederland 3 op termijn alsnog verdwijnt?

'De inzet en het uitgangspunt is dat de kwaliteit op peil blijft en dat het
derde net dus blijft. Dat is bovendien heel belangrijk voor reclame-inkomsten:
het stopzetten leidt tot een verlies van 70 miljoen.'

VVD en PVV vinden dat de publieke omroep zich moet beperken tot informatie,
educatie, kunst en cultuur. Geen amusement. Waarom daar niet voor gekozen?

'Het is een gouden regel dat de politiek zich niet met de inhoud van programma's
bemoeit. Alleen van de levensbeschouwelijke omroepen verwachten we dat ze
programma's uitzenden die betrekking hebben op levensbeschouwing.'

Het derde net is heel belangrijk voor reclame-inkomsten

LOAD-DATE: June 17, 2011

LANGUAGE: DUTCH; NEDERLANDS

GRAPHIC: Van Bijsterveldt Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              152 of 200 DOCUMENTS



                                 de Volkskrant

                             18 juni 2011 zaterdag

SECTION: Wetenschap; Blz. 5

LENGTH: 307 woorden


De ontdekkingen in de sportwetenschap, met zijn gave onderhoud van het
bewegingsapparaat en de rijkelijke stimulering van het uithoudingsvermogen en de
geestkracht, hebben hun effecten op de gewone mensenwereld. Wie vroeger door het
enkelgewricht zwikte, kreeg een zwachteltje plus drie weken rust voorgeschreven.
In de sport was die tijd te kostbaar. Er werd gezocht naar snellere manieren om
weer de fitheid voor competitie te bereiken.

Op basis van de resultaten die in de jaren tachtig uit de Coumans-methode van
bandageren voortkwamen, zetten we mensen tegenwoordig binnen enkele etmalen weer
goed op de been. Jan met de pet hoeft ook niet meer weken te slepen met het
been. De grote winst kwam uit de ontwikkeling van verbanden. We plakken nu met
tape. Het is een werkwoord geworden in het Nederlands. Er wordt preventief
getapet. Zoals mensen met zwakke enkels worden uitgerust met speciale
stabilisatoren, braces. Allemaal vondsten uit de sportmedische wereld.

Aan de psychologische kant zijn ook enorme vorderingen gemaakt die tegenwoordig
gemeengoed zijn. Het bouwen van een team, modewoord teambuilding, is usance in
de bedrijfswereld. Een team is meer dan de som der delen, maar om dat te
bereiken hebben ervaren coaches en aan hun hand de almaar oprukkende
sportpsychologen een manier van elkaar versterken bedacht.

Coaches als Louis van Gaal, Marc Lammers en Peter Murphy bedachten trucs voor de
versterking van die teamkracht. Sindsdien trekken managers, verplegers en
kantoorklerken naar Ardennen of Biesbosch om door ontberingen een sterke
onderlinge band te kweken en te zien waar de zwakste schakel zit die in de
topsport natuurlijk niet mag breken.

Het scala aan verbeteringen die uit de sport komen loopt van remsysteem ABS
(autosport) tot het lycrabroekje dat het gebreide zwempak verving.

is sport een aparte wetenschap waard

LOAD-DATE: June 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              153 of 200 DOCUMENTS



                                 de Volkskrant

                             16 juni 2011 donderdag

Sociale huurwoning wordt schaars

BYLINE: Van onze verslaggever Tjerk Gualth)rie van Weezel

SECTION: Economie; Blz. 25

LENGTH: 699 woorden


Jaarlijks komen er zo'n dertigduizend huishoudens bij die te veel verdienen voor
een (grotere) sociale huurwoning. Maar ze verdienen te weinig om een woning te
kunnen kopen.

Van onze verslaggever

Tjerk Gualth)rie van Weezel

AMSTERDAM Er komen jaarlijks ongeveer dertigduizend huishoudens bij die niet in
aanmerking komen voor een (grotere) sociale huurwoning omdat zij te veel
verdienen.

Het gaat om lage middeninkomens die in grote delen van het land tussen wal en
schip vallen, blijkt uit een onderzoek dat de VROM-raad, het wetenschappelijke
adviescollege van minister Donner, vandaag presenteert. Vooral jonge gezinnen,
gescheiden ouders en ouderen met een jaarinkomen tussen de 33 duizend en de 43
duizend euro, treft dit lot.

Een voorbeeld zijn Natascha Dziki (25) en haar vriend Ilja Guediche (28). Toen
Natascha zwanger werd, gingen zij er nog van uit dat ze snel zouden verhuizen
naar iets groters. Inmiddels is Jada 5 maanden en zit het jonge gezin nog steeds
in een tweekamerwoning van 33 vierkante meter in Amsterdam-West.

'Tot mijn verrassing bleek dat we helemaal geen kans meer maken', zegt Dziki.
'Sinds januari is een jaarinkomen van 33.614 euro de bovengrens om in aanmerking
te komen voor een sociale huurwoning. Samen verdienen mijn vriend en ik 36
duizend euro per jaar. Hij werkt als lunchkok en ik ben na de geboorte parttime
gaan werken als verkoopster in een winkel. Kopen is voor ons geen optie; mijn
vriend heeft als lunchkok geen vast dienstverband. Huren in de vrije sector is
hier onbetaalbaar.'

Sinds begin dit jaar moet minimaal 90 procent van alle sociale huurwoningen
worden toegewezen aan huishoudens die 33.614 euro of minder verdienen. Die grens
is het resultaat van jarenlange discussies tussen de Nederlandse regering en de
Europese Commissie. 'Maar hij is laag en grof', concludeert hoogleraar
woningmarkt Peter Boelhouwer in het rapport van de VROM-raad. 'De groep mensen
die nergens anders dan in een sociale huurwoning terechtkan, is veel groter dan
de resterende 10 procent kan huisvesten. In grote delen van het land is het voor
hen onmogelijk op een andere manier aan een woning te komen. '

Ook voor de doorstroming binnen de sociale huurmarkt pakt de regel slecht uit.
30 procent van de gezinnen en 40 procent van de eenpersoonshuishoudens in een
sociale huurwoning met een inkomen tussen de 33- en 34 duizend euro wil
eigenlijk binnen twee jaar verhuizen. Maar naar een andere sociale huurwoning
kunnen ze niet. 'Veel ouderen in die groep zitten vaak nog in
eengezinswoningen', zegt Boelhouwer. 'Ze worden minder mobiel en willen kleiner
wonen, maar kunnen niet verhuizen. Hun woningen komen zo dus niet beschikbaar
voor mensen met kinderen.'

Boelhouwer stelt dat de invoering van de grens een zeer ingrijpende keuze is met
verstrekkende inkomenspolitieke consequenties. De hoogleraar verbaast zich
erover dat een kabinet met christen-democraten en PVV'ers zich hiervoor inspant.
'Het zijn juist Henk en Ingrid die hierdoor in het nauw komen.'

Naast een hogere grens (de VROM-raad stelt een inkomen voor van 37.300 euro) en
een beter onderscheid tussen soorten gezinssamenstelling, heeft de raad nog meer
tips voor Donner. Zo moet hij beter kijken naar regionale verschillen en zou het
goed zijn een ruime overgangstermijn te hanteren.

Ook de woningcorporaties kunnen volgens de VROM-raad nog iets doen. 'Zij kunnen
een deel van hun bezit tot particuliere huurwoningen maken, door de huren te
verhogen tot boven de 652 euro per maand. Dan kan de middengroep ze wel huren.
Daarna kunnen ze de huren een aantal jaar niet verhogen, zodat het weer beter
betaalbaar wordt voor de bewoners.'

Het zijn allemaal pogingen om de scherpe kanten van de huurregels bij te
schuren, geeft Boelhouwer toe. 'Uiteindelijk moet er een integrale hervorming
van de woningmarkt komen, waardoor de middeninkomens niet meer in de grote kloof
kunnen vallen die er nu is tussen de sociale huursector en de particuliere huur-
en koopmarkt.'

Natascha Dziki heeft inmiddels haar eigen oplossing gevonden. 'Ik heb met mijn
baas afgesproken dat ik twee dagen in de week kan gaan werken om ons inkomen
onder de grens te laten komen. Zodra we een nieuwe woning hebben ga ik weer meer
werken.'

LOAD-DATE: June 15, 2011

LANGUAGE: DUTCH; NEDERLANDS

GRAPHIC: Ilja Guediche en Natascha Dziki met dochter Jada. Foto's Julius Schrank

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              154 of 200 DOCUMENTS



                                 de Volkskrant

                             15 juni 2011 woensdag

Column Evelien Tonkens De goedlachse premier en z'n angstmachine

BYLINE: Evelien Tonkens is bijzonder hoogleraar actief burgerschap.

SECTION: Opinie en Debat; Blz. 31

LENGTH: 751 woorden


Straks gaat hij nog licht uitstralen, onze premier. Hij komt helemaal op stoom.
Eindelijk het land waar hij wil wonen. Het land dat hij al jaren aan de horizon
zag gloren, maakt hij nu eigenhandig waar. Een land bevolkt door gezonde,
gespierde ondernemers die voor het ontbijt een halve marathon lopen. Die met hun
sportieve auto over filevrije wegen suizen en voor half negen vrolijk fluitend
achter hun pc zitten. Doe-het-zelvers van de eerste orde. Zelf betalen, zelf
organiseren, zelf werk zoeken, zichzelf verzekeren, zelf kinderopvang regelen,
zelf gezond blijven, zelf zorgen, zelf nadenken, zelf hun problemen oplossen,
zelf hun hobby's kiezen en betalen. Zelf hun band plakken, zelf onder de
motorkap. Zelf doen, dat geeft energie. Zelf doen, er is geen beter medicijn.

Wat nou, schild voor de zwakkeren? Iedereen wordt op termijn zwak als er de hele
tijd opdringerige helpers schild staan te wezen. Iedereen wordt slap als hij
zijn spieren niet gebruikt. Spieren trainen kun je alleen zelf doen. Nederland
is een luie puber die tot de middag in bed ligt en dan klaagt hij te moe is om
op te staan. Bezuinigingen zijn een heerlijk excuus zijn om dit land van
slampampers flink door elkaar te schudden. Zelf doen: Nederland ziet er
misschien tegenop, maar even volhouden en dan merk je hoe verrukkelijk het is.
Zalig om niemand nodig te hebben. Heerlijk om niet meer aan de leiband van de
overheid te lopen.

Deze blije praat spoort alleen niet met de angstige stemming die ons land al
enige tijd teistert. Niet lamlendig maar bang zijn Henk en Ingrid. Bang dat het
allemaal minder wordt. Bang dat ze ons onze pensioenen en banen afpakken, bang
dat 'de buitenlanders' het overnemen. Bang dat China ons voorbijstreeft en onze
zuurverdiende centen in Griekse rook opgaan. Bang dat er geen zorg meer is als
wij het nodig hebben. Bang dat onze kinderen het niet beter krijgen. Bang dat we
de huur, de zorg, de kinderopvang en de voetbalclub niet meer kunnen betalen.
Bang dat de prijzen stijgen, dat onze pensioenen niets waard zijn en we moeten
doorwerken tot we er dood bij neervallen. Bang dat we onze baan kwijtraken en
nooit meer aan het werk komen. Bang dat we door psychoten en criminelen worden
overmeesterd.

Wat bezielt een bang volk om een minister-president te kiezen die je met de
allerblijste praat alleen nog maar banger maakt? Die op blijmoedige toon precies
doet waar dit volk nu net doodsbang voor was? Het is niet meer nodig om bang te
zijn dat er geen zorg of kinderopvang of pgb meer is of dat we het niet kunnen
betalen, want Rutte maakt deze angsten al waar. Waarom laat Nederland zich
regeren door iemand die zo met collectieve angsten aan de haal gaat?

Er moet psychoanalyse aan te pas komen om de rationele kern hiervan te
ontrafelen. Vrouwen die als kind zijn mishandeld, en doodsbang zijn dat hun dit
weer gaat overkomen, zoeken vaak onbewust precies waar ze bang voor zijn: een
mishandelende partner. Liever een bekende ellendige situatie dan een onbekende,
is daarbij een verklaring. En door je ellende op te zoeken, probeer je je
verleden te herstellen. Je oom kon je niet veranderen, maar je partner die
hetzelfde deed, wel. Dus heb je indirect alsnog je oom een halt toegeroepen.

Verklaart dat ook de keuze voor een regering die met een glimlach alle courante
angsten waar maakt ? Liever angstwekkend maar bekend, dan angstwekkend en
onbekend. Iets engs gebeurt er toch, angst is immers onze basishouding. Dan
liever een bekende angst waarheid laten worden.

Of is de honger naar het opwekkende woord zo groot dat mensen zelfs een
afbraakprogramma slikken als het maar blij gebracht wordt? Willen mensen zo
graag een blije boodschap horen dat het niet uitmaakt welke maatregelen erachter
schuilgaan? De bezuinigingen zijn inmiddels zo omvangrijk dat de fantasie alleen
buren en slechteriken erdoor getroffen worden, en je er zelf buiten blijft, niet
langer houdbaar is.

Dat angst opwekken uitbetaalt, bewijst Wilders. Dat blije praat uitbetaalt,
bewijst Rutte. De geluksmachine waar Rutte tegen ageert, is een pechdemper,
schreef Pieter Hilhorst gisteren op deze pagina. Helemaal waar. Tegenover de
pechdemper plaatst Rutte de angstmachine die bange mensen nog banger maakt. Er
is een onvervulde vacature voor een politiek leider die aldus opgewekte angsten
met geruststellende maatregelen weg kan nemen, en lokkende horizonten kan
schetsen. Zolang de oppositie dat niet kan, blijft de angstmachine draaien.

Opinie.Volkskrant.nl/auteurs

Niet lamlendig, maar bang zijn Henk en Ingrid

LOAD-DATE: June 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              155 of 200 DOCUMENTS



                                 de Volkskrant

                              14 juni 2011 dinsdag

Kunst! TV recensie

BYLINE: Jean-Pierre Geelen

SECTION: V Media; Blz. 11

LENGTH: 564 woorden


et leek wel of de heilige geest was neergedaald, afgelopen weekend. Kunst en
cultuur tierden welig op alle netten het moet wel volop zomer zijn in Hilversum.
Vakantie, het kijkcijferjachtseizoen gesloten: kunst mag weer even gedijen op
plekken die de rest van het jaar worden overwoekerd door vaste bloeiers.

En dat terwijl het weekend zo buiïg begon, met de hamerslagen van
staatssecretaris Halbe Zijlstra die zijn cultuurbezuinigingen bekendmaakte.
Vrijdagavond vierde de onweersgod zijn triomf in Nieuwsuur, waar Joost Karhof
hem vroeg of dit niet gewoon 'de wraak van Henk en Ingrid' was. Nee, de wens
kwam ook van Loes en Jan-Karel, bleek: de kunstsubsidie aanpakken was ook een
wens van Zijlstra's VVD.

Zuur voor de getroffen gezelschappen en instellingen, die niet alleen fors
gekort worden, maar ook de btw op hun kaarten zagen stijgen. Maar, zoals
Korzo-directeur Leo Spreksel in Nieuwsuur zei: 'De economie kan de kunst nooit
domineren. Er zal altijd kunst gemaakt blijven worden. Er zijn ook nu
kunstenaars die over tien jaar bekend zullen zijn.'

Opmerkelijk in dat beladen weekend vol kunst-tv: er viel geen onvertogen woord.
Het enige protest kwam van Jan Smeets, de man achter het massa-evenement
Pinkpop, die overigens wel 1,3 miljoen in zijn zak had om Coldplay in te boeken.
Bij de opening van zijn eigen feestje sprak hij het publiek toe: 'Get the fuck
off met deze regering!' Het kan zijn dat ik het net gemist heb, maar zijn
hartekreet ontbrak in de urenlange (verder fijne) tv-registratie van VPRO, VARA
en NTR.

Voor het overige bleef het allemaal poeslief. Machteloos en krachteloos.

In Vrw zkt knst voerde Isolde Hallesleben zondag verpletterend brave gesprekjes
met Jean van de Velden, op de set van zijn nieuwe film Old Stars. We kregen een
blik op de jaarlijkse beeldententoonstelling op het Lange Voorhout in Den Haag,
en Isolde bezocht cartoonist Jos Collignon vanwege een tentoonstelling in het
Persmuseum. Om er de schijn van harde actualiteit aan te geven, las Isolde op
het terras van de Amsterdamse Stadsschouwburg voor uit hoofdredactionele
commentaren van kranten. Had er Collignon een messcherpe prent bij laten maken.

Uitzonderingen daargelaten, is kunst op televisie maar al te vaak een soort
bewegende Uitagenda. Een nieuwe film, cd of voorstelling, en de maker (mits
tv-geniek) mag erover komen vertellen aan een borreltafel waar iedereen aardig
voor elkaar is, als ze al niet goede vrienden zijn Nieuwsuurs Joost Karhof kan
erover meepraten, in zijn eigen Kunststof TV. Dringend is het nooit, dwingend
zelden; laat staan urgent.

Zijn de 200 miljoen bezuiniging de wraak van Henk, Ingrid, Loes en Jan-Karel?
Voor hetzelfde geld kun je beweren dat de (publieke) omroep er niet in is
geslaagd hen te bereiken en te overtuigen. Door kunst en cultuur steevast te
verbannen naar middernacht of zaterdagmiddag half drie.

Nu is het te laat. Maandag was er dans op prime time bij de NTR, in De avond van
de jonge danser. Vier jonge dansers streden in een cultureel-correcte versie van
X-Factor. Dieuwertje Blok speelde voor Wendy van Dijk.

Floor (18, 'Klassiek met een urban randje') won: ze mag naar het Eurovision
Young Dance Festival in Oslo. Als ze slim is, blijft ze daar. Zoals Korzo-baas
Spreksel vrijdag al in Nieuwsuur schamperde: 'We hebben kennelijk geen talent
meer nodig in Nederland.'

De wraak van Henk, Ingrid, Loes en Jan-Karel is ook het falen van tv

LOAD-DATE: June 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              156 of 200 DOCUMENTS



                                 de Volkskrant

                             11 juni 2011 zaterdag

BYLINE: Sake J. Hogeveen, Piet Oosthoek, Erik Buijs, Martin M. van den Boogaard,
Hans van der Woerd, Gerrit Mooi, Margriet Hoogvliet, J.van den Burg, A.
Scheltens, Michel van Hulten, Gijs Plantinga,

SECTION: Opinie en Debat; Blz. 34

LENGTH: 1577 woorden


Pensioen is woekerpolis

Jarenlang hebben we premie ingelegd, jarenlang zijn ons gouden bergen beloofd.
Blijkt het aanvullend pensioen toch een ordinaire woekerpolis te zijn.

Het is een symptoom van het falen van het piramidespel dat onze economie in
wezen is: gebaseerd op de utopie van oneindige groei.

Sake J. Hogeveen, Utrecht

Wat is de pensioenleeftijd?

In de Volkskrant (Ten eerste, 9 juni) stond letterlijk dat de verhoging van de
pensioenleeftijd geldt voor diegenen die na 1955 geboren zijn. Maar ik heb ook
gelezen dat het geldt voor wie in 1955 is geboren.

En als dat zo is, hoe zit het dan met het geformuleerde uitgangspunt dat een
leeftijdsverhoging ten minste tien jaar van tevoren bekend moet zijn?

Help mij uit mijn onzekerheid.

Piet Oosthoek, Breda, (9-12-1955)

Komkommercompensatie

De komkommerkwekers willen en krijgen compensatie van de overheden voor het in
diskrediet brengen van de sector. De bouwwereld wil het lage btw-tarief langer
benutten om werkgelegenheid te stimuleren.

En tegelijkertijd worden kunstenaars neergezet als subsidieslurpende
nietsnutten. De beeldend kunstenaar die zijn eigen broek op kan houden wordt
gestraft met een btw-verhoging.

En Halbe Zijlstra liegt verder met de verdediging dat het lage btw-tarief in de
Beeldende Kunst ook een tijdelijke maatregel was, die nu ophoudt (Spijkers met
Koppen, Radio2).

Meneer Zijlstra: Het btw-tarief in de Beeldende Kunst was altijd al laag en dus
helemaal nooit tijdelijk! Hoe rijmt u het verhogen van de btw nu met het
stimuleren van het ondernemerschap en werk in de kunsten? Wordt het niet eens
tijd voor een compensatie voor het in diskrediet brengen van de kunstsector?

Erik Buijs, Oosterbeek

Kunst of grof vuil?

Op een foto in de Volkskrant (Binnenland, 7 juni) is prinses Máxima te zien,
omringd door een paar bundels grof vuil en een immense zak met kennelijk
dezelfde inhoud.

In eerste instantie dacht ik aan een foto van een werkbezoek bij een bedrijf dat
afval verwerkt. Het onderschrift van de foto leerde me echter, dat deze
verzameling vuilnis een kunstwerk in Den Haag betreft waarover Máxima uitleg
kreeg. Niet overbodig lijkt mij.

Het kunstwerk is te leen uit China en, naar ik aanneem, met de nodige kosten
naar Den Haag getransporteerd. Bij het zien van de foto kreeg ik voor het eerst
begrip voor het plan van onze regering om de subsidie op kunst te verminderen.
Althans waar het dit soort 'kunst' betreft.

Martin M. van den Boogaard, Wageningen

Geachte mevrouw Esmeijer,

Dank voor uw reactie op mijn ingezonden brief in de Volkskrant van 10 april (O
&D).

Mijn motivatie om een fonds op te richten van/voor kunstenaars en
kunstliefhebbers, los van de overheid (en niet het Prins Bernard Cultuurfonds),
is mede gebaseerd op de informatie die het Cultuurfonds zelf verstrekt: 'De
Stichting Prins Bernhard Cultuurfonds kent een Stichtingsraad, waarin
vertegenwoordigers uit het bedrijfsleven, de overheid en het openbaar bestuur
zitten.'

Daarnaast is uw fonds (hoe mooi het ook is dat het bestaat) te marginaal (25
miljoen in 2009) om de bezuinigingen van dit kabinet op te vangen. Van dat
bedrag gaat een aanzienlijk deel naar monumentenzorg en natuurbehoud. Ook heel
goede doelen, maar de kans dat het geld wordt aangewend voor experimentele en/of
niet direct rendabele kunsten is daarmee een stuk kleiner.

Uw schrijven heeft een verdedigend karakter, u kunt de gelegenheid ook aanwenden
om te onderzoeken waarom er behoefte is aan een fonds waarbinnen de kunstenaar
zelf een belangrijk aandeel heeft.

Als een dergelijk fonds zou bestaan, ben ik de eerste die zijn bijdrage levert.
(Zelf heb ik in het verleden met de collectebus gelopen voor uw fonds of er
altijd iets in gestopt.)

Hans van der Woerd, Zwolle

Hoogleraar of miljonair

De laatste tijd is er nogal wat te doen over de zesjescultuur in ons onderwijs.
Ik denk dat die cultuur van alle tijden is. Toen ik op de HBS zat, lang geleden
dus, gold in de examenklas voor ons een enigszins smalend adagium: wie slaagt
met een negen gemiddeld wordt later hoogleraar, wie slaagt met een zes gemiddeld
wordt later miljonair. Tegenwoordig hoeft dat elkaar niet uit te sluiten, maar
de bedoeling was duidelijk: minimale inspanning + gewenste opbrengst = optimaal
rendement.

Ik slaagde met een zeventje gemiddeld, ben dan ook miljonair noch hoogleraar
geworden.

Gerrit Mooi, Meppel

Frans wangedrag

In reactie op de ingezonden stuk van Cornélie Raeven (O&D, 10 juni):

Frankrijk is ogenschijnlijk een geëmancipeerd land, want de arbeidsparticipatie
door vrouwen is er hoog, veel hoger dan in Nederland.

Helaas is dit vaak uit bittere noodzaak, want van een enkel salaris ter hoogte
van het minimumloon kun je in Frankrijk niet overleven.

Verder zijn de sociale omgangsvormen tussen mannen en vrouwen nog vaak archaïsch
te noemen. Zorgparticipatie door mannen is er zo mogelijk nog lager dan in
Nederland. Zolang je geen trouwring om je vinger hebt, word je met nadruk
aangesproken als 'mejuffrouw'.

Vrouwen moeten vooral slank en elegant (lees: verleidelijk) zijn. Franse vrouwen
hebben het wangedrag van veel Franse mannen te lang toegedekt. Zelfs
hoogopgeleide vrouwen doen hier aan mee onder het mom 'af en toe een niet zo
heel erg gewild wipje hoort bij het leven van de intellectuelen'.

Wat de Franse vrienden van Raeven maar niet willen begrijpen is dat het gedrag
van een man die zo ver gaat dat je hem letterlijk van je af moet slaan in de
rest van de beschaafde wereld beschouwd wordt als ongeoorloofd en strafbaar.

Margriet Hoogvliet, Hattem

Dierenvrienden bestaan niet

Dierenvriend, om te beginnen, vriendschap is iets wat je sluit met

iemand en ik moet het eerste dier nog ontmoeten dat daar toe bereid is.Twee
voorbeelden, Bokito een prachtige gorilla, opgesloten in een

dierentuin, dat wel, en een zeer gestoorde mevrouw die eenzijdig

besloten had, wij hebben iets moois, Bokito en ik. Dat Bokito daar een andere
mening over koesterde heeft hij zeer duidelijk aan mevrouw uitgelegd.

Ook een persoon in Amerika was er van overtuigd dat beren zijn vrienden waren.
Wat een teleurstelling moet het zijn geweest toen zijn 'vrienden' begonnen met
hem te demonteren.

Ook hebben we 'dierenvrienden' die vogels en talloze andere dieren

opsluiten in hokken en kooien. Met zulke vrienden heb je geen vijanden meer
nodig.

Men kan respectvol met dieren omgaan, wat mijns inziens betekent dat je ze in
hun waarde laat. Tegen personen die in hun woede te ver gaan, zeg ik: niet doen,
ten eerste trek je altijd aan het kortste eind,

winst is er niet te behalen en er zijn betere wegen.

J.van den Burg, Deventer

Telefoonetiquette

Ooit, in het premobiele tijdperk, heeft Sjoerd Slagter, voorzitter VO-raad voor
de klas gestaan. Van 1975 tot halverwege de jaren tachtig, schat ik. Daarna
conrector en inmiddels alweer bijna 20 jaar onderwijsbetuttelaar,
respectievelijk bobo.

Veilig vanaf de wal vertelt stuurman Slagter hoe wij het moeten doen in het
onderwijs (O &D, 4 juni). Om rolmodel voor de leerlingen te zijn, heb ik hun
mobieltjes helemaal niet nodig. Wel: kennis, gezag, betrouwbaarheid,
eerlijkheid, humor. Vriendjes worden met je leerlingen: typisch een poging om
'niet te verworden tot een archaïsch artefact uit een vorige eeuw', om het met
zijn eigen woorden te zeggen. Ik zou zeggen: gauw met pensioen!

A. Scheltens, Apeldoorn

Corruptie door mooi-praterij

Cecilia Malmström, Europese Unie Commissaris verantwoordelijk voor de
integriteit van het besturen in Europa, benadrukt nog maar eens (Buitenland, 7
juni) dat corruptie alomtegenwoordig is in de wereld. Europa pleit zij niet
vrij.

Malmström weet echter wel zeker 'in Europa komt het minder voor' dan in de rest
van de wereld. Dit is inderdaad de algemeen aanvaarde beeldvorming. Is deze
mooipraterij wel terecht of is het toch een poging feitelijk te zeggen dat
vooral landen buiten Europa minder corrupt moeten worden? Deze beeldvorming is
gevaarlijk, want ze staat optreden tegen corruptie in de weg. En dat is wat
Malmström (en vele andere bestuurders in ons werelddeel) toch willen?

Die beeldvorming maken wij zelf. Immers, als er omgekocht wordt, wie wordt dan
verantwoordelijk gehouden? Toen Britse justitiële onderzoekers nauwkeurig gingen
uitpluizen wat er aan de hand was bij leveranties aan Tsjechië, Roemenië,
Tanzania, Zuid-Afrika, Qatar, Saoedi-Arabië en Chili door het Britse BAE, een
grote multinational in de wapenproduktie en wapenhandel, bleek dat vele politici
en militairen voor miljoenen werden omgekocht. Vervolgens kwam een Saoedische
prins op bezoek bij Tony Blair, toen de Britse minister-president, die prompt
het onderzoek liet afbreken.

De prins verduidelijkte dat de Brits-Saoedische handelsrelaties zouden lijden
onder verdergaand onderzoek. Wie waren er in feite corrupt? De betalers
(Britten) of de betaalden (de anderen)? Wij denken de anderen.

Michel van Hulten, Lelystad

Kamp passeert van links

Het is moeilijk salonsocialist te blijven, wanneer zelfs Henk Kamp je links
passeert. Als bij elkaar schandalige 3,5 keer modaalverdieners hebben wij er
geen enkel probleem mee om meer dan vier keer zoveel voor kinderopvang te
betalen dan Jan Modaal zelf. Per slot noopt deze tijd tot solidariteit.

Maar is de minister niet een klein tussenstapje vergeten, namelijk introductie
van de vlaktaks? Waar onze ene sterke schouder deze last graag draagt, torst die
andere ook nog gewoon de 52 procent-belastingschijf. Ook zonder de moed te
verliezen, beginnen onze schouders nu langzaamaan lager te hangen dan die van
onze buren Henk en Ingrid (2x modaal).

Gijs Plantinga, Amsterdam

LOAD-DATE: June 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              157 of 200 DOCUMENTS



                                 de Volkskrant

                              10 juni 2011 vrijdag

De groei van China verplaatst zich naar het binnenland;
Reportage Modelzone Luan

BYLINE: Van onze correspondent Hans Moleman  Ying Huang

SECTION: Economie; Blz. 24

LENGTH: 1378 woorden


Peking wil de groei beperken om oververhitting van de economie te voorkomen.
Maar in de provincie Anhui krijgen ze net de smaak te pakken.

Van onze correspondent

Hans Moleman

LUAN Reclameborden langs de nieuwe snelweg Hefei-Zhengzhou waarschuwen al van
verre: de volgende afslag leidt naar de 'Modelzone voor industriële transfer
Luan'. Tussen zacht glooiende heuvels, graanvelden en hier en daar nog een
rijstveld met een ouderwetse waterbuffel voor de ploeg duikt verse hoogbouw op.

Dat moet hem zijn, de modelzone.

Vanaf de afslag voert een vierbaansweg eerst nog langs braakliggende velden. De
weg naar het oude stadje splitst zich af, en dan volgt de ene na de andere
fabriek in aanbouw. Brede asfaltwegen, hoge lichtmasten, en overal steigers en
bouwvakkers.

Textielweverij Baojie draait al. Het bedrijf zoekt voor uitbreiding van de
productie nog zeshonderd mensen, meldt een bord bij de poort. Ze kunnen
maandelijks minimaal 1.200 yuan verdienen (130 euro) en met overwerk eenvoudig
2.000. Wie tekent, kan korting verdienen op een nieuwe flat om de hoek.

Luan ligt in Anhui, de grote provincie in het binnenland ten westen van
Shanghai. Er wonen bijna zeventig miljoen mensen, dat is meer dan in Frankrijk.
Enkele jaren geleden stond dit deel van China nog te boek als de arme regio, die
de miljoenen gastarbeiders leverde voor de fabrieken aan de kust rond steden als
Shanghai, Hangzhou en Suzhou, 500 kilometer verderop. Anno 2011 liggen de
kaarten anders: Anhui is zelf booming.

Luan geeft een idee waarom de Chinese economie ook dit jaar weer harder groeit
dan de beleidsmakers in Peking wenselijk achten. 7 procent groei is genoeg,
aldus het nieuwe vijfjarenplan van de centrale regering. Want China groeit al
jaren te hard, wat leidt tot voortdurende overcapaciteit en roofbouw op mens en
milieu.

Dat mag voor de Chinese kustregio's gelden, waar de afgelopen twintig jaar de
groei het hoogst was, maar in Luan en honderden andere steden en stadjes in het
binnenland beginnen ze de smaak nu pas te pakken te krijgen.

Het is een van de vele contradicties van China: de centrale regering wil wat
minder groei, maar de burgemeesters en partijsecretarissen in het binnenland
willen juist onstuimig omhoog. Luan bijvoorbeeld mikt op 20 procent, zegt een
manager van weverij Baojie.

Zijn bedrijf zat tot voor kort in Suzhou, maar daar werd het te duur, met de
stijgende lonen en belastingen. De gemeente Luan lokte Boajie en andere
textielbedrijven toen naar Anhui, met goedkope grond en belastingvoordelen. En
er is eenvoudiger personeel te vinden. Want de mensen die voorheen naar de kust
trokken, werken liever dicht bij huis, waar je niet meer een half jaar weg bent
van je familie.

Klein Shanghai

Zo groeit Luan uit tot een soort klein Shanghai. Je ziet het in het centrum,
waar oude fabrieken uit de tijd van Mao en gammele volkswijken plaats moeten
maken voor nieuwbouw met lonkende namen. Projectontwikkelaars van de kust hebben
nieuwe groeikernen als Luan ontdekt en bouwen er flats die een kopie zijn van de
gebouwen die je in Shanghai ziet.

In Luan staat bijvoorbeeld Sunny Venice in de steigers. Hoge flats met een
vernis van luxe, die in het barokke proza van de Chinese projectontwikkelaar
worden aangeprezen als 'Dertig miljoen vierkante meter menselijke, Italiaanse
stadsstaten'. Aan de massieve betonnen woontorens die tussen de stofwolken
verrijzen valt weinig Italiaans te ontdekken het moet het parkje zijn, daar
wordt een soort Romeinse triomfboog geconstrueerd.

Luan heeft inmiddels een reeks van zulke flatwijken in aanbouw, meldt een
verkoper van Sunny Venice. Het eens slaperige stadje is zo aan het uitgroeien
tot een instant miljoenenstad die drijft op verhuisde fabrieken. De flats zijn
er nog goedkoop: 600 euro per vierkante meter. In Shanghai ben je zo vijf keer
zoveel kwijt.

Het zijn de teruggekeerde gastarbeiders die hun spaargeld gebruiken om ze te
kopen. Verder zijn er speculanten actief uit ondernemende kuststeden als Wenzhou
en Shenzhen. Ze kopen flatjes op in de verwachting dat de huizenprijzen alleen
maar stijgen. En met de aspirant-middenklasse komen de winkels: bij Sunny Venice
om de hoek is net een nieuwe WalMart geopend, er is een KFC, een McDonald's en
supermarkten als Watsons (Hongkong) en Lotte (Zuid-Korea).

Zo rolt er een bouwgolf door het binnenland die de economische groei hoog houdt.
Want veel van China's groei houdt tegenwoordig verband met de bouw van huizen en
infrastructuur. Het is een golf die tot in de dorpen doorgaat.

Dat zie je in Huoqiu, waar drie jaar geleden de helft van de bevolking nog naar
Shanghai en omgeving trok. Er wordt nu een nieuwe snelweg aangelegd, en de
bestuurders van dit uit de kluiten gewassen dorp in centraal Anhui zijn niet
langer bescheiden.

De gemeente heeft zich vanwege de meren in de nabijheid uitgeroepen tot 'De
Parel van Anhui'. Een planningsbord bij het nieuwe industrieterrein dat in hoog
tempo tussen rijst- en graanvelden wordt aangelegd meldt dat er meer dan honderd
fabrieken komen de eerste zijn inmiddels open.

Ook in Huoqiu verrijzen nieuwe flats met ambitieuze namen. Voor het
verkoopkantoor van de Oriental Gold flats slechts 450 euro per vierkante meter
staan een Porsche, een Cadillac en een Mercedes met kentekenplaten van de kust
geparkeerd. 'Speculanten die hier flatjes komen inslaan', weet de verkoper.

In het centrum van het dorp, schuin tegenover restaurant Sunny Coffee, zit sinds
kort kapperszaak-spa-massagecentrum Celebrity. De eigenaar werkte jaren in
Shanghai. nu is hij thuis een eigen zaak begonnen. Driekwart van het ruim
vijftig jongens en meisjes tellende personeel keerde ook terug van de kust.

'Ik verdien hier bijna hetzelfde als in Shanghai en houd meer over', zegt
masseuse Tien (25), die twee jaar in Shanghai werkte. Ze is aan het sparen voor
een flat. 'Hier kan dat nog'.

Een leven lang kromliggen voor een flat

Er is een typerende grap over de almaar stijgende huizenprijzen in China: hoe
lang moet je werken om een flat in Shanghai te kopen, die tegenwoordig een half
miljoen euro kan kosten?

Als je boer bent dan had je vanaf de Tangdynastie moeten werken: bijna 1.400
jaar lang. Arbeider: vanaf de Opiumoorlog in 1840. Escortdame: minstens
vijfduizend wippen. Kantoorbaan? Vijftig jaar werken, zonder vakantie of
uitgaan.

Wat bof je toch, als je een witteboordenbaan hebt dan hoef je slechts je hele
leven krom te liggen voor een blok beton in een buitenwijk. Maar ondanks de
hopeloos hoge prijzen blijven Chinese middenklassers flats kopen. De rijkeren
doet het als belegging, om te speculeren. De rest heeft gewoon een huis nodig om
in te wonen. Het zijn jonge mensen die gaan trouwen, stelletjes die een kind
krijgen en in de buurt van een goeie school willen komen te wonen.

Mijn vriendin JoJo is net verhuisd, want zij en haar man willen hun dochter op
een goede lagere school hebben. Die was er in hun oude buurt niet, dus hebben ze
hun flat verkocht en een nieuwe, veel duurdere in een betere wijk aangeschaft.
Je kunt in Shanghai namelijk je kind alleen op een goede school doen als je in
die buurt geregistreerd bent.

JoJo denkt strategisch. Haar eerste flat kocht ze al toen we samen op de
universiteit zaten. Dat was acht jaar geleden, toen de prijzen nog tamelijk
normaal waren. Het geld kwam van haar familie. Anderen waren niet zo
vooruitziend of ze hadden het geld niet. Mijn vriendin Qiu en haar man moesten
toen ze in 2009 trouwden geld lenen van beide families om een hypotheek te
kunnen krijgen. Sindsdien is de prijs al weer verdubbeld.

De regering zegt dat de huizenprijzen zullen worden bedwongen, maar je merkt er
niets van. Shanghai heeft gezegd dat prijsstijgingen onder de groei van het
bruto binnenlands product moeten blijven. Dat betekent dat ze niet meer dan tien
procent per jaar mogen stijgen. Wat heb je daaraan?

Het is een drama voor veel jonge mensen in de grote steden. Het is een spel
waarbij de staat de grootgrondbezitter is, die land verkoopt aan
projectontwikkelaars, terwijl staatsbanken hun er leningen voor geven. Ze hebben
er simpelweg geen belang bij dat prijzen dalen.

De gewone burgers mogen de veel te hoge prijs daarvoor betalen, en hun hele
leven afbetalen.

Ying Huang

20% economische groei is het streven van de provincie Luan

1.400 jaar zou een boer moeten werken voordat hij een flat kan kopen

LOAD-DATE: June 9, 2011

LANGUAGE: DUTCH; NEDERLANDS

GRAPHIC: Bouwproject in Luan, in de vroeger als arm bekendstaande provincie
Anhui. Met een paar jaar vertraging ten opzichte van de kustprovincies groeien
plaatsen zoals deze nu snel uit tot miljoenensteden. Foto Hans Moleman

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              158 of 200 DOCUMENTS



                                 de Volkskrant

                              8 juni 2011 woensdag

Column Evelien Tonkens Onze wil voor het volk

BYLINE: Evelien Tonkens is bijzonder hoogleraar actief burgerschap.

SECTION: Opinie en Debat; Blz. 31

LENGTH: 749 woorden


De lezer heeft altijd gelijk. Als de lezer het niet duidelijk vindt, is het niet
duidelijk. Punt. Het mag wezen dat er diepgravende en superslimme gedachten aan
je tekst ten grondslag liggen, maar die heb je dan waardeloos opgeschreven. Dat
is les één in leesbaar schrijven. Wie deze les niet wil leren, is zijn
levensdagen tot wartaal gedoemd.

Zo ligt het ook in de verhouding tussen gemeente en Rijk als het over
uitvoerbaarheid van decentraal beleid gaat. Als gemeenten het beleid massaal
onuitvoerbaar vinden, is het onuitvoerbaar. Het mag wezen dat er diepgravende en
superslimme analyses aan ten grondslag liggen, maar die heb je dan waardeloos
vormgegeven. Wie deze be- stuursles niet wil leren, is zijn levensdagen tot
wanbestuur gedoemd.

Het beoogde bestuursakkoord tussen gemeenten en Rijk is zo'n onuitvoerbaar plan.
Zelfs lokale VVD'ers en CDA'ers vinden dat. Het grootste struikelblok is het
onderdeel 'werken naar vermogen' over sociale werkvoorziening, bijstand en
arbeidsongeschiktheid. Dit beleid gaat integraal naar gemeenten, maar zoals
alles dat het Rijk aan gemeenten overdoet, wel met veel minder geld. Gemeenten
krijgen voor de sociale werkvoorziening bijna 4.000 euro minder per werkende.
Voor reïntegratie van andere werklozen zoals bijstandsgerechtigden en
jonggehandicapten blijft daardoor nog maar 20 procent van het budget over
http://(vng.nl). 'Werken naar vermogen' is voor honderdduizenden mensen een
enkele reis geraniums.

Gemeenten neigen ernaar om het deel over 'werken naar vermogen' te verwerpen en
de rest wel te tekenen. Maar minister Donner ziet daar niets is: het akkoord
moet integraal getekend, anders is het geen akkoord. Overigens mag de regering
het voorgenomen beleid wel doorzetten als gemeenten niet tekenen. Regentesk
doordouwen stuit niet op wettelijke grenzen.

Het zou zomaar kunnen dat dit gebeurt. Regentesk doordouwen tekent de
bestuursstijl van deze regering. De regenteske bestuursstijl is weer helemaal
terug; de dreiging van Donner past daar heel goed in. Maar het is regentesk
nieuwe stijl. De oude regent was een minzame, vanuit de hoogte vriendelijk naar
beneden buigende paternalist die wist wat goed voor het volk was. Hij duldde
weinig tegenspraak, maar had het beste met het volk voor. De democratisering van
de jaren zeventig heeft deze regenten uit de weg geruimd. Er voor in de plaats
kwamen polderaars, schikkers, plooiers en compromismakers. Interactieve
beleidsmakers, in bestuursjargon. Beleid was pas volwaardig beleid als het volk
intensief had meegepraat.

Dat is nu voorbij: de regent is terug. Niet minzaam en vanuit de hoogte
vriendelijk, maar wantrouwig en straflustig. 'We zullen dit luie, verwende volk
weleens even mores lezen. Leren op eigen benen te staan. Het moet uit zijn met
ziek, zwak en misselijk. Stoppen met mekkeren en handje ophouden! Het kan best
met minder geld, dat merk je vanzelf als je minder hebt.' Intensief meepraten
past daar niet bij: je laat een lastige puber ook niet meepraten over zijn
straf.

Tot nu toe spraken de humeurige regenten alleen het volk toe: werklozen,
werknemers in de sociale werkvoorziening, ontvangers van zorg, een
persoonsgebonden budget of een toelage in de kinderopvang en gevangenen (die aan
een strikt systeem van pavloviaanse beloning en straf onderworpen gaan worden,
aldus de recente plannen van staatssecretaris Teeven, Binnenland, 4 juni).

Nieuw is dat de humeurige regent nu ook wethouders en ambtenaren zo toespreekt.
Teneinde iedereen van het verwekende infuus van de verzorgingsstaat los te
trekken. Iedereen, van gehandicapte tot wethouder. Daarbij laat de regent zich
natuurlijk niet afleiden door voorspelbaar gejammer. Het kinderlijke gedram van
Rupsje Nooitgenoeg. Democratie is: onze wil voor het volk.

Individuele burgers laten zich misschien nog wel als drammerige kleuters
diskwalificeren, zolang ze menen dat vooral de buren gestraft worden. Maar
bestuurders weten dat zij net zo hard gepakt worden als naburige bestuurders.
Vandaag is de lakmoesproef: laten bestuurders zich zo koeioneren? Zo niet, dan
zou dat weleens een veel groter protest kunnen ontketenen. Nu bestuurders,
armen, zieken en hardwerkende Nederlanders allemaal op dezelfde manier worden
gepiepeld, kan een breed gedragen protest ontstaan tegen wantrouwige,
straflustige regenten. Als we dan aan regenten zijn overgeleverd, laten het dan
tenminste blijmoedige, vertrouwensvolle regenten zijn.

Opinie.Volkskrant.nl/auteurs

Humeurige regent laat zich niet afleiden door voorspelbaar gejammer

LOAD-DATE: June 7, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              159 of 200 DOCUMENTS



                                 de Volkskrant

                              7 juni 2011 dinsdag

BYLINE: Claartje Uitterhoeve, Brigitte Tadema, Baukje van Kesteren, H. van
Leeuwen, V. Prinsen, Hermine Brinkman,

SECTION: Opinie en Debat; Blz. 31

LENGTH: 757 woorden


Mobieltjes in de klas

Hans Schnitzler signaleert dat mobieltjes wel een deel van de leerlingen lijken
te zijn geworden (Opinie & Debat, 3 juni). In ieder geval een eerste
levensbehoefte. Een eerste levensbehoefte die heel veel aandacht vraagt.
Aandacht die bij de les behoort te zijn.

Als docente ben ik het met dat laatste natuurlijk eens. Mijn ervaring is echter
dat het ontkennen van de realiteit zinloos is, het bekende strijden tegen
windmolens.

Ook niet helemaal reëel is het om eraan voorbij te gaan dat leerlingen naast
school ook nog een leven leiden. Een zieke moeder, een bijbaantje (wat soms
broodnodig is), een sollicitatie voor een stage waarvoor wordt teruggebeld.

De wereld van vandaag is er een van keuzes maken. Een lastige situatie voor
leerlingen die nog niet van alle keuzes de gevolgen kunnen overzien.

Om dan maar in de school mobieltjes te verbieden en zo een stuk van de
werkelijkheid uit de school te bannen lijkt mij een te gemakkelijke oplossing
met veel vervelende bijwerkingen. Immers wat niet mag, wordt aantrekkelijk en
vergt ook nog eens handhavingsbeleid.

Leerlingen willen aangesproken worden zoals de docent dat zelf ook wil. Met
respect voor zijn of haar leven naast school. Ook aanspreken op eventueel
onfatsoenlijk gedrag met een mobieltje hoort daarbij.

Claartje Uitterhoeve, Gaanderen

Haal geloof uit politiek

Die zogenaamde ideologie/religie-discussie en het wel of niet terechte geknuffel
van deze en gene kan afgelopen zijn als we gewoon eens zouden ophouden elkaar te
bevechten over ideologie en/of religie in de politiek. Politiek gaat over de
gehele maatschappij, en staat boven religie en ideologie.

Dus meneer Wilders met uw one-trick pony tegen de islam: focus u op wat u zou
willen brengen aan de maatschappij. (En niet alleen aan de joods-christelijke
groep, onze maatschappij bestaat namelijk uit meer dan dat. Hou religie uit de
politiek!)

En Nausicaa Marbe: hulde aan uw betoog tegen het 'schuldknuffelen' (O&D, 3
juni).

Want: wanneer gaat het in de politieke discussies weer eens 'gewoon' over de
maatschappij van iedereen, zonder in te gaan op geloof?

Geloof, religie of levensovertuiging is voor ieder vrij, in zijn eigen ruimte.
In de publieke sfeer moet het er niet toe doen. Dus ook geen christelijk-joodse
traditie, maar gewoon neutraal. Elkaar in zijn waarde laten. Is dat nou zo
moeilijk?

Brigitte Tadema, Groningen

Jezus vergeeft

Volgens Peter Giessen in het artikel 'Wilders haalt De Witt uit context'

(Ten eerste, 3 juni) zou Jezus hebben gezegd dat hij 'de zonde bestrijdt, niet
de zondaars'. Bij mijn weten is er nergens in de Bijbel een dergelijk citaat te
vinden. Jezus bestrijdt de zonde dan ook niet, hij vergeeft deze, en spoort ons
aan dat ook te doen tot 'zeventig maal zeven maal' toe zelfs, volgens hoofstuk
18 uit het bijbelboek Mattheüs.

Wie Jezus hierin volgt, bestrijdt dus noch de islamieten, noch de islam, maar
vergeeft iedere medemens wat deze (al dan niet uit naam van een geloof) aan
onwenselijks doet. Steeds opnieuw.

Baukje van Kesteren, Sneek

Don Quichot

De slotwoorden van Wilders in zijn rechtszaak riepen bij sommigen vergelijkingen
op aan (de woorden van) grote Nederlandse staatslieden zoals Johan de Witt en
Oldebarnevelt. Wilders, zo betoogde hij zelf, kan niet anders. Ondanks
doodsbedreigingen moet hij blijven waarschuwen tegen de gevaren van de islam.
Hij doet dat echter voornamelijk door moslims te diskwalificeren en 'in de hoek
te zetten' (kopvoddentaks, stemvee, aanhangers van een fascistische ideologie).

Zijn manier van doen is stuitend, beledigend en een waarachtig staatsman
onwaardig. Elke vergelijking met grote staatslieden uit de Nederlandse historie
gaat daarom volkomen mank.

Als er dan toch vergeleken moet worden, dan is de naam Don Quichot hier op z'n
plaats, al was zijn gevecht veel minder beschadigend en kwaadaardig.

H. van Leeuwen, Leeuwarden

Pgb voor Vrijheid (2)

Wat moedig van Sandra van Velzen om in de krant van zaterdag (O&D, 4 juni) te
vermelden dat zij zichzelf als moeder betaalt uit het pgb om voor haar
gehandicapte dochter te zorgen. Hoezo, eigen verantwoordelijkheid?

V. Prinsen, Uithoorn

Buren van de minister

Ik ben benieuwd voor welke buren de minister zelf zo vanzelfsprekend
boodschappen gaat doen als haar plannen uitgevoerd worden.

Of hebben zij en andere personen met een hoge functie hier geen tijd voor, en
komt het mantelzorgen dus neer op Jan Modaal?

Fijn ook dat wie mantelzorg nodig hebben, straks mogen afwachten of er zo'n
beschikbare medemens naast hen woont of, per ongeluk, een hoge pief.

Hermine Brinkman, Amsterdam

LOAD-DATE: June 6, 2011

LANGUAGE: DUTCH; NEDERLANDS

GRAPHIC: Twee leerlingen zijn in de pauze druk in de weer met hun mobieltje.
Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              160 of 200 DOCUMENTS



                                 de Volkskrant

                              6 juni 2011 maandag

BYLINE: Bert Brussen Thomas von der Dunk

SECTION: Opinie en Debat; Blz. 21

LENGTH: 723 woorden


De logica van Von der Dunk in een notendop: de rechtse regering stelt zich ten
doel fors te bezuinigen, geld wordt weggehaald bij mensen die dit geld voorheen
zomaar gratis kregen, dat is gemeen en onmenselijk, daarom moeten rechtse mensen
niet zeuren en meer belasting betalen.

Het staat er niet letterlijk maar het kost weinig moeite dit tussen de regels
door te lezen. Al zou ik dat ook kunnen doen omdat ik als plebejer het inmiddels
gewend ben te worden weggezet als rancuneus en egoïstisch.

Terwijl de 'patjepeeërs' van de VVD met mij juist geloven dat mensen inderdaad
beter af zijn als ze zelfstandiger worden en financieel worden geprikkeld om het
beste van hun leven te maken. Het is heel simpel: individuele ontplooiing is het
mooiste wat er is. Tevredenheid bereiken zonder subsidie als ideaal.

De vrijheid mijzelf te ontplooien heeft me gemaakt tot wie ik ben: een tevreden
mens (beslist niet te verwarren met een gelukkig mens), in het bezit van
voldoende opgedane kennis, talent en kunde om elke dag iets te kunnen presteren
en daar een voldaan gevoel aan over te houden. En het levert ook nog geld op.
Helaas niet genoeg voor een solidaire villa in de duinen. Zelfs niet met
hypotheekrenteaftrek.

Strenge bezuinigingsmaatregelen zijn niet per se hardvochtig, ze zijn productief
en stimulerend. Ze verplichten niemand iets maar geven ruimte tot ontplooiing.

Of die ontplooiing zich vertaalt in het bezitten van vijf auto's of, om een
voorbeeld van Arnon Grunberg te lenen, het nabouwen van de Eiffeltoren met
lucifers is een persoonlijke keuze. De keuze voor succes en tevredenheid is
altijd persoonlijk. Daar kun je zo min mogelijk bemoeienis bij gebruiken.

Maar, ik geef grif toe: wat dat betreft is het bizar dat uitgerekend de VVD het
persoonsgebonden budget wil slopen. Daarmee kunnen de opa, oma en de
gehandicapte kinderen van Henk en Ingrid nou juist zelfstandig leven. Wat tot nu
toe tot veel tevredenheid leidt.

Bert Brussen

Ik geef het grif toe: de begrippen 'asociaal' en 'cultuurbarbaar' zijn in het
verleden erg snel gebruikt, zodat ze wat versleten zijn. Maar op het
gedoogcoalitieverbond tussen plebejers en patjepeeërs zijn ze meer van
toepassing dan ooit. Langzamerhand worden de concrete consequenties zichtbaar
van die tot nu toe zo abstracte 18 miljard. Om de rancune van Henk en Ingrid te
stillen belanden orkesten en bibliotheken massaal op de schroothoop. De
wetenschap kent straks nog maar één onderzoeksvraag: wat levert het onze
schroothandel op?

Het aantal mensen dat straks aanspraak kan maken op een persoonlijk zorgbudget
wordt letterlijk gedecimeerd. Dat betekent dat die niet meer zelfstandig kunnen
wonen, maar voor de resterende decennia van hun leven naar een verpleeghuis
verdwijnen. De sociale werkplaatsen worden feitelijk opgedoekt. Ook deze
obstakels voor het flitsende Nederland zonder gelukzoekers dat Rutte-rechts voor
ogen staat verdwijnen zo prettig uit het zicht. Mensen met een handicap worden
onder het mom van zelfredzaamheid de arbeidsmarkt opgeschopt: ze hebben gewoon
een extra prikkel nodig om harder 'echt' werk te zoeken.

Het is het soort maatregelen, dat de VVD propageert omwille van de
'lastenverlichting', omdat mensen 'zelf het beste weten' waar ze hun geld aan
kunnen besteden. Dat tallozen zo geen cent overhouden, wordt behendig verzwegen.
Leerzaam is ook waarop níet bezuinigd wordt. De JSF bijvoorbeeld. Om dit rechtse
hobbyvliegtuig te redden, heft Hillen desnoods de halve krijgsmacht op. Ook de
miljonairsvillasubsidie is taboe. Zeker, Bert: ook het PvdA-D66 echtpaar
Barth-Hoekema maakt van de hypotheekrenteaftrek gebruik.

Zolang een regeling bestaat, mag iedereen er namelijk gebruik van maken. Maar
Barth en Hoekema zijn wel bereid die regeling te veranderen. De coalitie is dat
niet, want anders kan vertrekkend VVD-senator Pieter Hofstra zijn vijf auto's
niet meer betalen. Een lichte belastingverhoging voor de hoogste inkomensschijf
zou veel bruut gehak in waardevolle voorzieningen die in een eeuw zijn opgebouwd
overbodig maken. Het een doen en het ander laten: dat is geen natuurwet, maar
een politieke keuze.

Thomas von der Dunk

In dit gedoogcoalitieverbond tussen plebejers en patjepeeërs is het begrip
asociaal meer dan ooit van toepassing, vindt Thomas von der Dunk. Onzin, strenge
bezuinigingsmaatregelen kunnen juist productief zijn, stelt Bert Brussen.

LOAD-DATE: June 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              161 of 200 DOCUMENTS



                                 de Volkskrant

                              4 juni 2011 zaterdag

Pgb Voor Vrijheid

BYLINE: Sandra van Velzen,

SECTION: Opinie en Debat; Blz. 35

LENGTH: 526 woorden


Ze is 13. Haar lichaam kan wat een baby van 3 maanden kan. Haar verstandelijke
leeftijd is een jaar of 7. Ze kan niet praten. Ze wil wat ieder kind wil.
Spelen, snoepen, grapjes maken, dwars zijn op zijn tijd, noem maar op. Ze is
onze dochter en wij zijn haar handen en voeten. De hele dag, iedere dag, of
zoals dat tegenwoordig heet 24/7.

Nadat ik een 16-jarige carrière in de IT afsloot met een burn-out van een jaar
besloten we dat het anders moest. We vroegen een pgb aan om de zorg rondom onze
dochter te regelen. Ik gebruikte een deel van het pgb om de niet-reguliere en
moeilijk door anderen in te vullen uren zelf in te vullen.

Wat heeft het ons gebracht? Vrijheid en rust. Logeren, vakantieopvang,
bed&bad-hulp, extra zorg op school, alles geregeld via het pgb. Met mensen die
we vertrouwen en die al jaren over de vloer komen. Ervaring met de thuiszorg
hebben we ook. Elke keer andere mensen in je huis, onrust, inbreuk op je
privacy, iedere keer weer uitleggen wat ze wel en niet met onze dochter kunnen
en mogen doen.

Wat hebben wij ervoor opgegeven? Een inkomen, een studie, waardeloos geworden
want gedateerde werkervaring in de IT, geen pensioenopbouw, geen recht op welke
uitkering dan ook. Maar, we zijn gelukkig op deze manier. Het pgb heeft ons
evenwicht gegeven en de rust om van onze dochter te genieten. Van elke
millimeter vooruitgang, van haar glimlach als we haar begrijpen.

Vandaag schieten al de hele dag de tranen in mijn ogen. Wat als? Wat als ons pgb
ophoudt te bestaan. De gemiddelde vriendenkring van mensen met een handicap is
al een stuk kleiner dan die van zijn gezonde medemens, familie woont te ver weg
en de buren hebben al een baan. Dan stort ons kaartenhuis in.

En wordt dat allemaal goedkoper? Voor iedereen die een beroep doet op AWBZ zorg
stelt het CIZ een indicatie. Vervolgens kan je aangeven of je dat in natura wilt
of middels pgb. Het Zorgkantoor bepaalt welk bedrag er bij de geïndiceerde uren
zorg hoort. Als je voor pgb kiest wordt er bij de berekening een tarief gebruikt
dat 25 procent lager ligt dan het tarief voor zorg in natura.

Nu dreigt het pgb ten onder te gaan aan zijn eigen succes. Omdat mensen in
natura niet de zorgkwaliteit krijgen die ze mogen verwachten kiezen ze voor een
pgb. Dan hebben ze net als de 'normale Nederlander' tenminste de regie over hun
eigen leven. Omdat steeds meer mensen voor het pgb kiezen, moet iedereen nu voor
straf zorg in natura gaan halen bij die instellingen waar ze juist niet tevreden
over waren. Gekker kan het niet, duurder wel.

De enige AWBZ-gelden die tot op de cent achterhaalbaar zijn, zijn de pgb's. Geen
instelling kan tippen aan de gedetailleerde verantwoording van wat er met
AWBZ-geld gebeurt. Bovendien wordt dit geld puur aan zorg besteed, geen
overbodige managementlagen en geen dure gebouwen. De overheid zou pgb's juist
moeten stimuleren om de zorg in zijn totaal goedkoper te maken.

Een tijdje geleden sprak het hele land schande over 'De Brandons' in de zorg. Ik
kan nu al voorspellen; als deze bezuinigingen doorgaan, krijgen we er grote
aantallen Brandons bij. De handicap verdwijnt namelijk niet met het verdwijnen
van het pgb!

Sandra van Velzen, Tiel

LOAD-DATE: June 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              162 of 200 DOCUMENTS



                                 de Volkskrant

                              4 juni 2011 zaterdag

Immuun voor revolutie?;
eSSSAy Spanningen in Europa kunnen leiden tot opstand

BYLINE: Door Thomas von der Dunk

SECTION: Het Vervolg; Blz. 9

LENGTH: 1566 woorden


Streng aanpakken, regels zijn regels, afspraak is afspraak, en desnoods zetten
ze hun halve land maar op http://marktplaats.nl. Draai de duimschroeven maar
aan! Aldus in de Europese Unie de vox populi in de schuldeisende landen ten
overstaan van de landen die zich diep in de schulden hebben gestoken. Hun
regeringen zeggen het de kiezer na uit angst voor de populistische storm die
door Europa waait. De Portugezen, de Ieren, de Grieken, de Spanjaarden: eigen
schuld, dikke bult, en hetzelfde geldt voor IJsland. Ook in Brussel en Den Haag
is dat de toon.

Brussel gaat er daarbij impliciet van uit dat de aanpak van het probleem van de
PIGS-landen binnen de eenmaal gemaakte wettelijke kaders zal verlopen, of dat
ginds nu voor politieke onrust zorgt of niet. Bezuinigd zal er worden, op
salarissen, pensioenen, publieke voorzieningen! Dit zou volgens het gezonde
economische verstand de enige verstandige aanpak zijn. Als de regering weigert,
zullen er sancties volgen en werkt zo'n schuldig land zich alleen nog maar
verder in de prut. De handtekening van de desbetreffende regering staat voor die
verstandige economische aanpak vervolgens garant.

Maar waarop is die zekerheid gebaseerd? Wat, als de wet in de ogen van de door
zulke enorme bezuinigingen getroffen bevolking niet met het rechtsgevoel spoort?
Wat, als zij zich daarom niet bij de uitkomst van de wet wil neerleggen? Wat,
als zij daarom de straat op gaat en de straat vervolgens in een slagveld
verandert? Wat, als de zittende regering daaronder bezwijkt?

In Spanje, waar meer dan 40 procent van de jongeren geen baan heeft, gingen
duizenden de afgelopen week de straat op, ondanks een wet die politieke
manifestaties op verkiezingsdag verbiedt. De politie waagde het gezien de
massaliteit van het protest niet om in te grijpen. In Griekenland is een
betaalstaking uitgebroken, in de metro en op tolwegen. In IJsland is tweemaal
per referendum de door de regering afgesproken betalingsregeling inzake Icesave
afgewezen. En een groot deel van de Ieren overweegt opnieuw naar Amerika te
verkassen omdat ze in eigen land geen toekomst meer zien.

De landen aan de goede kant van de financiële streep zijn geneigd te spreken van
het wangedrag van 'de' Grieken, 'de' Ieren, 'de' IJslanders. Maar zelf zien veel
Grieken, Ieren en IJslanders dat begrijpelijkerwijs anders. Driehonderdduizend
IJslanders boeten nu zwaar voor de inhaligheid van een dertigtal landgenoten,
die met hun bijeengegraaide miljoenen naar het Europese vasteland zijn
uitgeweken en nu van hun rijkdommen genieten ongestoord.

Begrijpelijk dat de driehonderdduizend achtergeblevenen de onbetaalde rekening
weigeren. Zeker: dat dertigtal 'Vikingen' opereerde op dat moment, net als al
die bonanerende bankiers elders, vast volledig binnen de bestaande juridische
kaders, inclusief instemming van de toenmalige democratisch gekozen regering in
Reykjavik. Maar hier spoort het recht, niet met het rechtsgevoel van de
overgrote meerderheid van hun landgenoten. Die hebben zelf niet het morele
misbruik van de geboden mogelijkheden door die Vikingen kunnen verhinderen, maar
worden nu wel met de gevolgen geconfronteerd. Die duimschroeven, die ook onze
Jan Kees de Jager graag verder aandraait, worden dus als onrechtvaardig
beschouwd. Als dat gevoel wijd verbreid raakt, kan een volk in opstand komen.

Ook in het verleden is het namelijk wel eens voorgekomen dat de bevolking het
uitgestippelde legale beleid heeft verstoord door zich niet aan de bestaande wet
te houden en de wet terzijde te schuiven. Zoiets noemen we een revolutie. Die is
illegaal en geheel in strijd met de regels, en vast ook vaak met het gezonde
economische verstand.

Prenatale adviezen

Helaas: noch in het Frankrijk van 1789, noch in het Europa van 1848 of het
Rusland van 1917 hield iedereen zich aan de adviezen van het IMF. De financiële
verplichtingen die het vorige bewind op wettige wijze was aangegaan, werden
gewoon terzijde geschoven. De Franse revolutionairen 'betaalden' de uitstaande
schulden met waardeloos papiergeld, de Russische verklaarden de in heel Europa
circulerende spoorwegaandelen van nul en generlei waarde. Zeker: in beide
gevallen zijn toen pogingen ondernomen om van buitenaf met geweld de oude orde
te herstellen. In het eerste geval lukte dat na twintig jaar oorlog, in het
tweede lukte dat nooit.

De revolutie vond toen niet alleen gewoon plaats, maar hield ook nog eens stand,
waaruit men dus moet concluderen dat dat wat legale beleidsmakers als verstandig
beschouwen en onderling afgesproken hebben, niet altijd ook gebeurt. Dat komt
doordat het sociale aspect voor het politieke handelen altijd doorslaggevender
is dan het economische. Waar financieringstekort en betalingsbalans ongrijpbare
abstracties zijn, zijn honger, kou en dakloosheid dat niet. 'Events, dear boy,
events', antwoordde de Britse premier MacMillan een halve eeuw geleden op de
vraag, wat hij het meeste vreesde. Ook revoluties vallen in die ongeplande
categorie.

Kleptocraten

Net begin dit jaar kwam het, uit onvrede met als oneerlijk ervaren
overheidsbeleid, tot opstanden in de Arabische wereld. Twee decennia terug zagen
we hetzelfde in de Russische hemisfeer. De kleptocraten die daar in 1989 en 2011
ten val kwamen, verschillen, zoals de film Inside Job leert, qua mentale habitus
niet zo sterk van de onze, ook al wordt die van Rijkman Groenink, anders dan die
van Mubarak, misschien nog wel door de letter van de wet gedekt.

Is Europa immuun voor revoluties? Daar lijken we impliciet van uit te gaan, op
grond van de stilzwijgende verinnerlijking van de these van Fukuyama uit de
dagen van de Val van de Muur: de liberale democratie als het logische en
'onvermijdelijke' eindstadium van de geschiedenis. Revoluties, opstanden,
staatsgrepen, burgeroorlogen: die heten begrijpelijk en zinvol voor die delen
van de wereld, die ons mooie eindstadium nog niet hebben bereikt. Maar Europa
lijkt daarvoor tot dusverre toch vooral immuun, omdat nog te veel mensen nog te
veel te verliezen hebben anders dan de straatarme opstandelingen van 1789, 1848
of 1917. Maar wat, als velen al veel verloren hebben, of alsnog alles kwijt
dreigen te raken?

Is herhaling ten principale ondenkbaar? Ook als een democratie niet meer de
economische en sociale rechtvaardigheid levert die zij als 'ideaal' stelsel
belooft, omdat de boosdoeners door de wet worden gedekt en de bevolking voor hun
puinhopen opdraait?

Het succes van de naoorlogse Bondsrepubliek valt niet los te zien van het
spoedig gebleken sociaal-economische succes van de nog onwennige democratische
staatsvorm de Weimarrepubliek was nu juist mede aan sociaal-economisch falen
bezweken, dat niet los is te zien van de enorme financiële verplichtingen aan
het buitenland: de herstelbetalingen vanwege de schuld van 'de' Duitsers aan de
Eerste Wereldoorlog. Wel: 'de' Duitsers waren even schuldig als elk ander volk.
Schuldig was de Duitse keizerlijke regering en die was net door een
novemberrevolutie van 1918 ten val gebracht, waarbij de protserige landgoederen
van de boosdoeners werden geconfisqueerd en tot nationaal bezit werden
verklaard. Na 1789 gebeurde dat ook: het vormde een vorm van morele
genoegdoening.

Studeerkamereconomen

Wat wil Brussel doen, als Athene straks bezwijkt voor de druk van de eigen
bevolking? Er een leger op afsturen om alsnog de herstelbetalingen te innen? Dat
deden de Fransen in 1923: die bezetten toen het Ruhrgebied, met een desastreuze
mega-inflatie als gevolg.

Strenge maatregelen zullen door gewone burgers niet worden geslikt alleen omdat
studeerkamereconomen die als verstandig en onvermijdelijk betitelen. Er zijn
twee dingen nodig. Allereerst het aanpakken van de schuldigen, die nu nog
ongestoord van hun megawinsten genieten en zich in nieuwe bonussen verheugen.
Hoevelen hunner zijn al tot terugbetaling gedwongen?

En het vergt de moed om stricte structurele maatregelen te nemen die herhaling
voorkomen, ook als daarmee de nauw met de politieke elite verweven bankenlobby
moet worden getrotseerd tot de nog steeds van elk inzicht in de morele noodzaak
van innerlijke financiële beschaving gespeende bankiersclub van Boele Staal toe.
Ook de monarchen van het ancien régime legitimeerden hunrijkdom altijd onder
verwijzing naar de internationale koninklijke standaard en het buitenland.

In 1777 bezocht Rooms-keizer Jozef II, zelf wél zeer spaarzaam, zijn zus Marie
Antoinette in Parijs, en hij schrok van de zelfzuchtige spilzucht die hij aan
het Franse hof aantrof: 'Als jullie zo doorgaan, dan komt de revolutie, en die
zal verschrikkelijk zijn.' Dat had hij goed gezien. Ook al herhaalt de
geschiedenis zich nooit exact, voor gewelddadige politieke ontsporingen is geen
enkel werelddeel per definitie immuun.

Wie, naar het woord van de eerste president van de Weimarrepubliek Friedrich
Ebert, 'de revolutie haat als de zonde' doet er verstandig aan niet een ander
land een sociaal wurgbeleid op te leggen dat door de inwoners ervan als
legitieme reden voor een opstand zou kunnen worden beschouwd. En dat vergt een
dikke streep door de neoliberale waandenkbeelden van de afgelopen twintig jaar
die een handvol multimiljonairs en miljoenen verontruste burgers hebben
gecreëerd.

Schuldigen die nu nog ongestoord van hun megawinsten genieten, moeten aangepakt

Griekenland en IJsland moeten betalen en anders bloeden. Maar is dat wel zo
eerlijk? En wat als het volk daar een revolutie ontketent? Door Thomas von der
Dunk

LOAD-DATE: June 3, 2011

LANGUAGE: DUTCH; NEDERLANDS

GRAPHIC: Demonstranten bij het parlementsgebouw in Athene hebben galgen
meegebracht 'om politici op te hangen'. Sinds twee weken protesteren ze elke dag
op het plein geïnspireerd door de Arabische Lente. Foto AFP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              163 of 200 DOCUMENTS



                                 de Volkskrant

                              4 juni 2011 zaterdag

TWIJFEL DARMKANKERTEST

SECTION: Wetenschap; Blz. 3

LENGTH: 701 woorden


Minister Schippers van Volksgezondheid heeft besloten toch te beginnen met het
bevolkingsonderzoek naar darmkanker. Haar voorganger vond nog dat er te weinig
geld en capaciteit voor was, maar die zijn er nu kennelijk wel. Wie zou er blij
zijn met dit besluit?

De gewone man? Een doorsneeman van 55 jaar heeft 50 procent kans om vììr zijn
tachtigste te overlijden, zijn vrouw wat minder. In die sterftekans zit voor hem
1,2 procent om aan darmkanker te overlijden, voor haar 0,7 procent.

Het bevolkingsonderzoek houdt in dat zij twintig jaar lang elke twee jaar, in
totaal elf keer, een beetje poep opsturen om dat te laten controleren op bloed.
Er zit gelukkig maar zelden bloed in de poep, in ongeveer 6 procent van de
monsters, maar als dat wordt gevonden, volgt een uitnodiging om de darm
grondiger te laten bekijken. Een kans van 6 procent lijkt klein, maar als ons
echtpaar trouw elf keer meedoet, zal een van hen een keer in het ziekenhuis
belanden voor zo'n colonoscopie.

Meestal voor niets van de 71 colonoscopieoen leveren 70 niets op maar die ene
die wel iets oplevert kan iemand het leven redden, althans, bespaart iemand op
dat moment darmkanker. Daarnaast worden in een paar gevallen ook voorstadia van
darmkanker gevonden, die dan kunnen worden weggenomen. Als het programma volgens
plan loopt, kunnen er met 78.000 colonoscopieoen per jaar 1.428 levens worden
verlengd, zo heeft de Gezondheidsraad laten uitrekenen. Was dat cijfer al een
erg zonnige computerschatting, de minister deed er nog een schepje bovenop en
sprak van 'bijna 2.500 geredde mensenlevens'.

Zo'n darmonderzoek kan weinig kwaad, al is het bepaald geen pretje. Hoewel, heel
soms prikt zelfs een bekwame specialist per ongeluk door de darm heen, en heel
soms geeft dat complicaties. Op 78.000 colonoscopieoen zijn volgens Nijmeegs
onderzoek 90 perforaties te verwachten, waarbij 36 complicaties optreden,
waaronder 8 sterfgevallen. Dat zijn overigens cijfers die men in 'eerlijke en
evenwichtige voorlichting over screening' zelden tegenkomt.

Door screening wordt, optimistisch, zo'n 20 procent van de sterfte aan
darmkanker voorkomen. De doorsneeman had, vooraf, een kans van 1,2 procent om
binnen 25 jaar aan darmkanker te overlijden. Daar gaat die 20 procent van af,
dus dat wordt 1,0 procent. Zijn kans niet aan darmkanker te overlijden stijgt
door trouwe deelname van 98,8 procent naar 99,0 procent. Zijn vrouw ziet haar
kansen verbeteren van 99,3 naar 99,5 procent.

Is hun huisarts blij met de screening? Uit een onderzoek onder huisartsen een
paar jaar geleden bleek dat daar verbazend weinig geestdrift was voor het
bevolkingsonderzoek. Dat betekent waarschijnlijk dat zij ook hun patioenten niet
erg enthousiast voor het onderzoek kunnen maken.

Darmspecialisten dan? Afgezien van de harde kern in Amsterdam, Rotterdam en
Nijmegen zal de beroepsgroep zich nu vooral zorgen maken over de werkdruk ze
hebben heus genoeg te doen en over de recht- en tuchtzaken die er zullen komen
als ze gezonde mensen op de operatietafel doen belanden, of ook fijn een keer
een gezwel missen. Zij zien de bui al hangen.

Het Koningin Wilhelminafonds misschien? Ja, dat was h©©l erg blij. Daar hingen,
aldus hoofd preventie Femke Welles op de radio, 'de vlaggen uit'. Hier had het
KWF zich jaren hard voor gemaakt, zei ze met andere woorden, de fors ingezette
lobby had zijn doel niet gemist. De verslaggever vroeg nog of het niet erg was
dat het geld voor de screening wordt weggehaald bij bewezen effectieve
publiekscampagnes, maar dat kon Welles even niets schelen. De overheid zou
daarvoor vast wel ergens 'middelen vinden', hoopte ze op niets af. Met nog wat
meer realiteitszin zou ze inzien dat screening ook, onvermijdelijk, ten koste
gaat van de zorg voor kankerpatioenten de mensen die het werkelijk nodig hebben.

Het kabinet heeft de mond vol van zuinigheid en eigen verantwoordelijkheid voor
de gezondheid, maar tuigt een miljoenenprogramma op waarvan alleen de
screeningsindustrie beter wordt. Zou het niet een idee zijn om gezonde mensen
die beslist moeten weten of ze geen darmkanker zullen krijgen, gewoon zelf te
laten betalen voor die poeptest? Dat scheelt vast een hele hoop.

BEWERING: SCREENEN REDT MENSENLEVENS OORDEEL: BANGMAKERIJ

LOAD-DATE: June 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              164 of 200 DOCUMENTS



                                 de Volkskrant

                              3 juni 2011 vrijdag

Omroepicoon bewonderd en verguisd;
Postuum willem duys (1928-2011), de man van de vuist

BYLINE: Door Wilco Dekker

SECTION: Ten Eerste; Blz. 4

LENGTH: 1080 woorden


In mei 2007 mochten zijn vele 'goede vrienden' het nog eens onderstrepen in een
tv-biografie van de ouderenomroep Max. Hij was 'een gedreven tovenaar, toegerust
met een innemend stemgeluid'. De 'ongekroonde tv-koning'. De 'plaatsvervanger
van God in Nederland' zelfs, en 'een zeer fijn mens die goed van binnen zit'
bovendien.

Maar de donderdag overleden Willem Duys (Bussum, 17 augustus 1928) was niet bij
iedereen geliefd. Bij links Nederland stond hij decennialang te boek als rechts
en gezagsgetrouw, en een gevaarlijke volksmenner.

Toen hij in 1966 in De Vuist geëmotioneerd het Wilhelmus aanhief uit boosheid
over de protesten tegen het huwelijk van Beatrix en Claus, sprak Herman Wigbold
van de VARA er schande van. Het volkslied was er voor nationale feestdagen.
Waarop Duys, gezegend met een uitstekend geheugen voor feiten en cijfers,
riposteerde dat het prinses Christina's verjaardag was geweest.

Vijf jaar later De Vuist beleefde hoogtijdagen met ruim acht miljoen kijkers
ontving Duys een moeder in de uitzending die begrip toonde voor de verkrachter
van haar dochtertje. 'Ik zou hem hartstikke doodslaan', zei de presentator onder
luid applaus van het publiek. 'En als-ie uit de gevangenis kwam nog een keer.'
Het werd een nationale rel, omdat Duys zou aanzetten tot moord. Jaren later
moest hij er nog steeds om lachen.

Het was Willem Duys ten voeten uit: hij hield wel van een stunt en wist
uitstekend hoe het volk te bespelen.

Naar eigen zeggen leerde hij dat in zijn jonge jaren als journalist bij Het
Vrije Volk. 'Echt hoor, mijn succes heb ik voor een belangrijk deel te danken
aan het socialisme', vertelde hij Het Parool in 1997. 'Bij die krant heb ik
geleerd hoe je de massa aanspreekt. Nooit moeilijke woorden gebruiken, je altijd
richten tot de grootste gemene deler van het volk.'

Het bleek een succesformule. In 1963 begon Voor De Vuist Weg met een mix van
gesprekken met gewone mensen en (internationale) sterren plus live muziek zijn
tijd ver vooruit. De eerste talkshow van Nederland bleef zestien seizoenen en
175 afleveringen op de buis.

Zijn andere 'monument', Muziekmozaïek , hield het zo lang vol dat het Guinness
Book of Records werd gehaald. Het programma was vanaf 1962 tot 1999 op de radio
te horen, elke zondagochtend om tien uur.

Net als bij zijn tv-werk improviseerde Duys alles aan elkaar. Hij combineerde
zijn warme stemgeluid 'Goedemorgen trouwe muziekvrienden, op deze zonnige
zondag' met bloemrijke volzinnen over de fabelachtige embouchure van Thijs van
Leer en het hemelse mondorgel van zijn goede vriend Toots Thielemans. Duys'
muziekkennis was onomstreden, zijn easy listening-smaak niet. Judy Garland,
Barbra Streisand, Rogier van Otterloo, Yves Montand, Quincy Jones, Rita Reys;
'dat had Duys kunnen draaien' werd in progressieve kringen een ernstige
belediging.

Maar ook daar trok Duys, gesteund door uitstekende luistercijfers, zich weinig
van aan. In zijn programma's lanceerde hij de ene na de andere ontdekking, van
drs. P via Gert Timmerman tot Lee Towers; die was onderhoudsmonteur in de
Rotterdamse haven, maar werd door Duys omgetoverd tot de 'zingende
kraandrijver'.

Dat de ontdekkingen geregeld onder contract stonden bij zijn eigen
platenmaatschappij, vond de populaire presentator geen probleem. 'Is daar iets
mis mee dan', zei hij in 2002 tegen Trouw. 'Alle Nederlandse coryfeeën zaten bij
mijn platenmaatschappij, van Jules de Corte tot Toon Hermans. Wie kan mij
verbieden om Toon Hermans te draaien, zo'n groot artiest?'

Ondanks zijn neus voor talent zat hij er ook wel eens naast. Graag vertelde hij
hoe Mies Bouwman en hij begin jaren zeventig werden geïnterviewd door een jonge
verslaggever van Elseviers Magazine. 'Een beetje saaie jongen, ongelooflijk
bescheiden en verlegen. Niets voor de televisie, zeiden Mies en ik. Zijn naam:
Paul Witteman.'

Met Mies Bouwman, een goede vriendin, was Duys de eerste Bekende Nederlander.
Naast De Vuist en Muziekmozaïek maakte hij furore met grote showprogramma's als
het Grand Gala du Disque. Ook was hij bekend als tenniscommentator; 23 jaar zat
hij het op het dak van het Melkhuisje, wat volgens de kenners bijdroeg aan de
popularisering van de tennissport.

Duys had zijn ambitie waargemaakt: als nakomertje met vijf oudere broers dat er
thuis niet aan te pas kwam, wilde hij beroemd worden zodat mensen wel naar hem
móesten luisteren. Dat de critici hem niet pruimden 'Behoort tot wormenkaste van
de televisie', schreef toenmalig NRC-recensent Gerrit Komrij in 1976 deerde hem
niet. Alleen de mening van zijn vrouw en drie kinderen telde. 'Ik heb de
breedste rug na Anton Geesink', mocht hij graag zeggen. Of: 'Het maakt niet uit
wat ze over mij schrijven, als het maar lang is.'

Duys voelde zich altijd thuis bij de AVRO, 'vanwege de kleur, of kleurloosheid'
van de omroep. Zijn levensbeschouwing? 'Oranje Boven, vlieg KLM en heb eerbied
voor Gert Timmerman.'

Duys noemde zichzelf een realist en pragmaticus, wars van idealisme. Zijn
'zonnige karakter' haperde alleen als Joop den Uyl ter sprake kwam. Duys voelde
'een ongelooflijke minachting' voor de PvdA-leider, die 'het land naar de
afgrond had gevoerd'.

De haat ging zo diep dat Duys naar Zuid-Frankrijk verhuisde toen de PvdA in 1977
onder leiding van Den Uyl tien zetels won. Zijn 'goede vriend' Dries van Agt
ging regeren met de VVD, maar Duys bleef wonen in het schilderachtige Saint Paul
de Vence, op zijn gemak tussen internationale sterren als Roger Moore en Yves
Montand. De busladingen landgenoten voor zijn deur nam hij voor lief.

In 1999, veertig jaar na zijn tv-debuut, belde Willem Duys toenmalig
AVRO-directeur Boudewijn Klap. 'Ik stop', zei hij, en legde de hoorn neer. Duys
was een jaar eerder getroffen door een herseninfarct, waar zijn beroemde stem
onder leed. Het twee keer per maand reizen naar Nederland werd hem te veel, net
als alle aandacht.

Er werd uitgebreid stilgestaan bij zijn afscheid en met het nieuwe millennium in
zicht bleek het Hilversumse fenomeen de geesten nog ouderwets te scheiden.

Terwijl VPRO-programmamaker Jan Donkers sprak van een 'dubieuze figuur, met dat
loze gebabbel', roemde AVRO-directeur Klap hem als het gezicht van de
Nederlandse omroep. 'Willem was een van de laatste pioniers.'

Het maakt me niet uit wat ze over me schrijven, als het maar lang is Willem Duys
Tv-presentator over zijn critici

Zestien jaar Voor De Vuist Weg en 37 jaar Muziekmozaïek maakten AVRO-boegbeeld
Willem Duys tot een Hilversumse legende. En al die kritiek van links deed hem
niks. Door Wilco Dekker

LOAD-DATE: June 2, 2011

LANGUAGE: DUTCH; NEDERLANDS

GRAPHIC: Willem Duys met zijn dochtertje Saskia in 1970, tijdens een opname van
Voor De Vuist Weg met de befaamde goudvissenkom. In zijn show met gewone
Nederlanders en beroemde gasten wist hij uitstekend hoe het volk te bespelen.
Foto Kippa / ANP Duys met zijn 'linkse concurrente' Mies Bouwman in 1974, en op
een recentere foto uit 2005. Foto's Kippa / ANP en Robert Vos / ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              165 of 200 DOCUMENTS



                                 de Volkskrant

                              3 juni 2011 vrijdag

Verantwoording van eigen uitgaven was ooit een VVD-kindje;
zes vragen hoe veranderen AWBZ en pgb?

BYLINE: Wat is de AWBZ eigenlijk? Wat kost dat? Wanneer krijg ik AWBZ-zorg?
Waarom moet het anders? Wat krijg ik straks nog? Waarin zit de bezuiniging?

SECTION: Binnenland; Blz. 8

LENGTH: 585 woorden


Wat is de AWBZ eigenlijk?

De Algemene Wet Bijzondere Ziektekosten dekt 'onverzekerbare
gezondheidsrisico's.' Eerst ging het om verpleeghuizen en
gehandicapteninstellingen, later ook om psychiatrische inrichtingen,
verzorgingshuizen, beschermd wonen, hulpmiddelen zoals rolstoelen en rollators,
revalidatie, huishoudelijke hulp, begeleiding en thuiszorg.

In 2007 verhuisde de thuiszorg uit de AWBZ naar de gemeenten. De Wet
Maatschappelijke Ondersteuning maakt hen verantwoordelijke voor huishoudelijke
hulp. Gemeenten sluiten daarvoor contracten met thuiszorgbedrijven.

Wat kost dat?

Dit jaar bijna 25 miljard euro. De AWBZ wordt betaald uit premies en uit de
belastingen. Jan Modaal, met een jaarinkomen van 33 duizend euro bruto, betaalt
jaarlijks 12 procent ofwel 4000 euro AWBZ-premie en via de belastingen nog eens
3000 euro.

Wanneer krijg ik AWBZ-zorg?

Wie een gratis rollator of andere AWBZ-zorg wil, moet een 'indicatie' hebben.
Die geeft het Centrum Indicatiestelling Zorg. Dit CIZ geeft jaarlijks bijna een
miljoen indicaties af.

Wie een indicatie heeft, kan kiezen tussen 'zorg in natura' of een
'persoonsgebonden budget'.

Natura-zorg betekent dat een thuiszorgorganisatie langskomt om bijvoorbeeld de
verpleging thuis te verzorgen of opname in een verpleeg- of verzorgingshuis. Wie
kiest voor een persoonsgebonden budget, krijgt geld om daarmee zelf zorg in te
kopen. Dat kan bij een officiële zorginstelling, maar ook bij de buren.

Waarom moet het anders?

De AWBZ is het koekoeksjong van de overheidsuitgaven geworden. De kosten zijn
gestegen van bijna 13 miljard in 1998 naar bijna 25 miljard dit jaar. Daarbij
speelt een reeks factoren een rol, zoals de uitdijende dekking en de
vergrijzing. Ouderen doen nu eenmaal eerder een beroep op zorg dan jongeren.

Een forse stijging zit ook in het persoonsgebonden budget. Dat werd in 1995
geïntroduceerd door Erica Terpstra (VVD) als staatssecretaris van
Volksgezondheid. Het gold als de emancipatie van de hulpbehoevende bij uitstek;
een VVD-kindje. De hoop was dat door pgb's het beroep op standaardzorg zou
dalen. Niets is minder waar. Met pgb's wordt nu vaak zorg betaald die eerder
gratis door mantelzorgers zoals familie en buren werd verleend.

Wat krijg ik straks nog?

Het kabinet brengt de AWBZ terug naar de oervorm. Wie een indicatie krijgt voor
verblijf in een instelling, krijgt daar standaardzorg vergoed. Wel moet voortaan
huur worden betaald voor de kamer. Wie naar een instelling moet verhuizen en
genoeg geld heeft, kan in een mooie kamer in een betere instelling terecht. Een
pgb wordt alleen nog gegeven voor opname in een 'kleinschalig wooninitiatief'.
Ook voor individuen die innovatief en aantoonbaar goedkoper zorg hebben
gerealiseerd, blijft het pgb bestaan.

De bijna 120 duizend mensen die hun pgb kwijtraken en de 180 duizend mensen die
nu buiten een instelling AWBZ-begeleiding krijgen, zijn aangewezen op de
gemeente en op mantelzorg van familie, vrienden en buren.

Waarin zit de bezuiniging?

In het schrappen van de pgb's maar vooral in de techniek. Bijna 120 duizend
mensen die nu een pgb hebben, raken die kwijt. Zij moeten of in een instelling
gaan wonen of een beroep doen op gemeentezorg. De techniek is boekhoudkunde: de
AWBZ-zorg is een recht. Wie een indicatie heeft, heeft recht op zorg die bij de
rechter kan worden opgeëist. De zorg die de gemeente verleent op basis van de
WMO is een 'voorziening'. Als het geld op is, wordt geen zorg meer verleend.

De hoop was dat door het pgb het beroep op de zorg zou dalen. Niets is minder
waar.

LOAD-DATE: June 2, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              166 of 200 DOCUMENTS



                                 de Volkskrant

                              1 juni 2011 woensdag

De onzekere toekomst van Achmed en Joris Column Evelien Tonkens

BYLINE: Evelien Tonkens is bijzonder hoogleraar actief burgerschap.

SECTION: Opinie en Debat; Blz. 31

LENGTH: 699 woorden


'Maxime, we moeten nog 300 miljoen extra bezuinigen.' 'Pff, het vet is nu toch
wel van de botten?'

'Niet in de jeugd-ggz. Psychiatrie voor kinderen, zeg maar.'

'Alweer de zorg? Dat wordt Malieveld.'

'Noem het geen bezuiniging. Zeg overheveling. Krachtenbundeling.
Efficiëntieverhoging. Driehonderd miljoen kan er pijnloos af.'

'Bij de psychiatrie? Dat zijn toch zware gevallen?'

'Niet bij kinderen. Een paar nachtmerries en wat ruzie in de klas en je hebt
tegenwoordig ADHD. Een tikje contactgestoord en hop, je bent autist. Terwijl ze
gewoon groeistuipen hebben of lijden onder een echtscheiding. Zulke kinderen tot
psychiatrische patiënten bombarderen is onnodig duur. En miskent de eigen
verantwoordelijkheid van ouders en gemeenschap.'

'Goed argument voor mijn rechtse achterban, Mark, maar...'

'Tegen links zeggen we dat het huidige beleid ziekmakend is. Medicaliserend. En
dat het voorstel past in de nieuwe visie op welzijn. Welzijn Nieuwe Stijl, weet
je wel.'

'Geen idee, maar klinkt goed! Proost!'

Zo ongeveer moet het in regeringskringen zijn toegegaan toen werd besloten de
jeugd-ggz uit de verzekerde zorg naar de gemeente over te hevelen. Het is
onderdeel van het bestuursakkoord tussen gemeenten en rijk waarover op 8 juni
wordt besloten. Binnen de ggz is een storm van verontwaardiging en kritiek
losgebarsten, maar de krantenlezer of tv-kijker merkt er niks van. Te technisch
en gedetailleerd. Er gaan zoveel taken naar gemeenten, daar kun je moeilijk elke
keer een itempje over maken. Bezuinigen op zorg is natuurlijk voer voor verzet.
Tenzij je het kunt verkopen als het Gouden Trio: betere samenwerking,
bureaucratiebestrijding en efficiëntieverhoging.

Trap daar niet in. Het is een gevaarlijk en onbezonnen plan. Criminaliteit en
zorgkosten zullen erdoor stijgen. Bureaucratie wordt erger en samenwerking
moeilijker. Risico's op verwaarlozing, geweld, scheidingen en criminaliteit
nemen toe.

Het gaat bijvoorbeeld om de 3-jarige Achmed. Hij stoot alleen wat klanken uit,
kijkt mensen niet aan en reageert extreem angstig op kleine veranderingen. Soms
gaat hij in grote opwinding op zijn tenen staan en fladdert met zijn handen. Hij
heeft vaak onverwachte woede- en huilbuien en houdt zijn ouders de halve nacht
wakker. Ze hebben veel ruzie over de aanpak. Via de huisarts komen ze bij de
kinderpsychiater. Diagnose: autistische stoornis en tubereuze sclerose, een
genetische aandoening gepaard gaande met tumoren in organen, en soms
verstandelijke beperkingen, epilepsie en autisme. De ouders krijgen hulp bij een
zeer gestructureerde opvoeding. Achmed reageert daar goed op.

Of neem Joris, 17 jaar. Joris voelt zich waardeloos en mislukt. Zijn ouders
krijgen hem bijna niet uit bed. Bij een woedeaanval heeft hij zijn moeder in
haar oog geraakt. De huisarts verwijst naar de jeugdpsychiatrie. Hij blijkt
depressief en suïcidaal. Een afgewezen vriendschap, zorgen over school en de
dreigende werkloosheid van zijn vader zijn aanleidingen daarvoor. Slaapmiddelen,
individuele therapie en antidepressiva maken zijn stemming beter, maar zijn
gedrag niet. De diagnose manische ontremming vanwege een bipolaire stoornis en
een overbelast gezin nopen tot opname. Met nieuwe medicatie is hij snel weer in
evenwicht. Psychiatrische hulp blijft voorlopig nodig.

Wat gebeurt er met Achmed en Joris als het voorstel van de regering doorgaat?
Echt duidelijk is dit niet. Dat is op zich al zorgelijk. Waarom zoveel
onzekerheid creëren terwijl het goed loopt? Nu kun je via de huisarts direct
naar een psychiatrisch centrum. Straks moet je aankloppen bij een gemeentelijk
loket. Hoeveel psychiatrische deskundigheid is daar? En is er geld voor hulp?
Recht op zorg heb je niet meer (tenzij je wacht tot je 18 bent). Pech als het
geld op is. Of als de gemeente voor psychiaters geen geld meer heeft en de
problemen probeert te dempen met vrijwilligers of thuiszorg. Waardoor Achmed en
Joris verder afglijden, in de gevangenis belanden of hun ouders tot scheiding
drijven. Allemaal veel duurder.

Weg met de overheveling van de jeugd-ggz naar gemeenten. Voor Joris, Achmed en
andere kinderen van Henk en Ingrid.

Opinie.Volkskrant.nl/auteurs

Overheveling van de jeugd-ggz uit de verzekerde zorg is onbezonnen plan

LOAD-DATE: June 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              167 of 200 DOCUMENTS



                                 de Volkskrant

                              28 mei 2011 zaterdag

Linkse enclave in Rutteland;
reportage utrechts college heeft 'groen, open en sociaal' als motto

BYLINE: Door Charlotte Huisman

SECTION: Het Vervolg; Blz. 6

LENGTH: 2927 woorden


Je hebt het maar gemakkelijk, in dat linkse Utrecht. Rens van de Bulck van de
biologische winkel Rio de Bio in de Utrechtse Vogelenbuurt hoort geregeld
dergelijke opmerkingen van biologische winkeliers elders in het land. De

Vogelenbuurt, met zijn knusse, inmiddels peperdure vooroorlogse huizen met
glas-in-lood, was jarenlang de wijk in Nederland met het hoogste percentage
GroenLinks-stemmers. Bij de laatste gemeenteraadsverkiezingen werd GroenLinks in
heel Utrecht de grootste partij. Een goudmijn voor biologische winkels.

Terwijl de landelijke politiek een ruk naar rechts heeft gemaakt, wordt Utrecht
geregeerd door een links-progressief college onder leiding van GroenLinks.
'Groen, open en sociaal' is het motto van het Utrechtse stadsbestuur, tegen de
landelijke stroom in. Utrecht is een linkse enclave in Rutteland. Waar de
minister van Onderwijs heeft besloten zwarte scholen niet langer te bestrijden,
blijft Utrecht zich inspannen de school zo veel mogelijk een afspiegeling te
laten zijn van de wijk. Waar het kabinet-Rutte inzet op asfalt en de
maximumsnelheid naar 130 kilometer per uur heeft verhoogd, wil Utrecht de groei
van het autoverkeer halveren, door investeringen in openbaar vervoer en de
fiets. En misschien wel het opvallendste verschil: terwijl andere steden het mes
zetten in hun uitgaven in tijden van bezuinigingen en bijvoorbeeld bibliotheken,
muziekscholen of zwembaden sluiten, blijven in Utrecht alle voorzieningen
overeind. Een organisatie die zich inzet voor illegalen krijgt er subsidie bij
en ook de gesubsidieerde banen blijven bestaan, al worden het er wel wat minder.

In de welvarende wijken klinkt veel enthousiasme. Bijvoorbeeld onder de vrouwen,
veelal gekleed in modieuze, fel gekleurde jurken of rokken, die bij het
Wijkbureau Oost gratis plantjes komen ophalen voor de gemeenschappelijke tuinen,
uitgedeeld door ambtenaren van stadswerken en betaald uit het
Leefbaarheidsbudget. Een 47-jarige grafisch ontwerpster zegt 'er helemaal voor
te zijn', duurzaamheid en zorg voor de zwakkeren. Ze voelt zich bevoorrecht om
in de wijk Wittevrouwen te wonen, en dan is het heel gemakkelijk om sociaal te
zijn, zegt ze. 'We hebben het zo goed.' Een 41-jarige juriste, met chique
oorbellen: 'We wonen in een luxe wijk, maar hebben linksige meningen over
bijvoorbeeld verkeer.'

Relatief welvarend

Dat in Utrecht anders wordt gestemd dan gemiddeld in Nederland is niet
verwonderlijk. Net als Groningen en Nijmegen, andere steden met een links
college, is het een typische studentenstad. Relatief welvarend bovendien, met
een jonge, hoogopgeleide bevolking, een stad die op vele lijstjes van
aantrekkelijke stad of economisch sterke gemeente in de bovenste regionen staat.

Voor een 34-jarige biologe, die haar bakfiets vollaadt met plantjes voor haar
geveltuin, is het linkse karakter zelfs een reden om in Utrecht te blijven
wonen. 'Mijn twee zoontjes krijgen hier toch andere dingen mee.' Een van de
weinige aanwezige mannelijke bewoners, een 61-jarige communicatie-expert, vindt
het vooral jammer dat niet 'heel Nederland zo denkt'.

Ook aan de andere, minder welvarende kant van de stad is het enthousiasme te
horen. Een bezitster van een woonark aan het Merwedekanaal wijst trots naar haar
zonnepaneel op het dak. 'Hoeveel mensen vanwege mijn paneeltje niet warm kunnen
douchen als hier wordt gezwommen in het kanaal', vertelt ze. Wat haar betreft
kunnen de Utrechtse duurzaamheidsplannen niet ver genoeg gaan. 'Dit college is
geweldig. We hebben tenslotte maar één aarde. Laat het kabinet een voorbeeld
nemen aan Utrecht en het geld in plaats van aan kernenergie aan zonnepanelen
besteden.'

De meeste maatregelen van het links-progressieve college moeten nog worden
ingevoerd. De invloed is dus nog niet goed meetbaar, maar de plannen doen soms
vermoeden dat de jaren zeventig weer helemaal terug zijn. Neem de
'cannabisclub', een plan dat D66-wethouder Victor Everhardt in maart lanceerde.
Daarin gaan, als het experiment doorgaat, 125 recreatieve softdrugsgebruikers
met steun van de gemeente wiet voor eigen gebruik telen, als alternatief voor de
schimmig aangevoerde spullen uit koffieshops. VVD-minister Opstelten is tegen,
liet hij meteen weten.

In koffieshop 't Grasje in Oost vinden ze het een prachtig plan. Dat zo'n
wethouder toch, ondanks tegenwerking, blowers zelf hun eigen planten wil laten
kweken, spreekt Jeroen aan. 'En hij doet het ook nog eens omdat hij goede wiet
voor de mensen wil en niet omdat hij overlast wil bestrijden.'

'Sociaal zwakkeren' kunnen op de onvoorwaardelijke steun van het college
rekenen. 'We hebben als college met elkaar afgesproken: de sociale stad houden
we overeind', zegt PvdA-wethouder Rinda den Besten. Het is volgens haar een taak
van de overheid om wat zwakker is te beschermen: zowel mensen als milieu. Den
Besten: 'Als je al je voorzieningen zou schrappen, ligt Hoog Catharijne zo weer
vol met daklozen. Dat winkelcentrum hebben we ook leeg gekregen door sociale
projecten. Door de crisis zijn er nu meer huisuitzettingen. Dan kun je niet de
andere kant op kijken.'

Den Besten (37), schijnbaar altijd optimistisch gestemd, zit in haar ruime
werkkamer in het stadhuis die is volgepropt met aandenkens aan haar vijf jaar
wethouderschap: in het vorige college deed ze onderwijs, nu is ze
verantwoordelijk voor sociale zaken. Als fanatieke twitteraar steekt ze haar
onmin over kabinetsplannen niet onder stoelen of banken. Sommige
rijksbezuinigingen zijn volgens haar echt funest: op cultuur, groen,
inburgering, reïntegratie. 'Veel mensen zullen erop achteruit gaan, ze zullen
het merken', zegt ze. 'De mensen zijn nu blij met de toon van het kabinet, maar
merken straks dat de wijkagent er opeens niet meer is.'

Niet voor luie donders

Utrecht probeert volgens Den Besten, tegen de klippen op, steun voor minder
kansrijke bewoners op peil te houden, bijvoorbeeld gesubsidieerde banen, 'voor
degenen die dit stapje nodig hebben op weg naar een reguliere baan'. Maar,
benadrukt ze, het is een 'sociaal vangnet, geen sociale hangmat'. Volgens haar
hebben de PvdA en GroenLinks daarin een ontwikkeling doorgemaakt; misbruik van
voorzieningen wordt niet getolereerd. 'Mensen betalen met liefde voor mensen die
echt niet kunnen, maar niet voor luie donders.' Ironisch, vindt Den Besten:
'Juist de welgestelden en kansrijken in de stad stemmen vaak links/progressief.
'Veel mensen voor wie je keihard werkt, stemmen niet of op de PVV.'

Dat laatste blijkt duidelijk in de volkswijk Ondiep. Rond de Boerhaavelaan is de
sfeer totaal anders dan in de wijken met veel hoogopgeleiden. De bewoners, die
op deze zonnige middag in hun voortuinen zitten, kennen elkaar bijna allemaal.
'Er wordt hier heel veel PVV gestemd', zegt een 42-jarige blonde vrouw,
assistente in een consultatiebureau. Ze kan het weten, omdat ze op het
stembureau werkt en mensen in deze buurt geen blad voor de mond nemen. 'Als ze
geen PVV stemmen, stemmen ze blanco, omdat ze de politiek niet vertrouwen,
vertellen ze dan. De PvdA vinden ze meer een partij voor buitenlanders.'

Haar 41-jarige overbuurman, die voor de met kanten gordijnen behangen voorruit
op zijn tuinstoel vrolijk zit te mopperen tegen zijn buurvrouw, wil wel even
vertellen hoe 'waardeloos' hij die linkse partijen vindt. Potverteren kunnen ze,
en ze zijn veel te soft. En met het isoleren van huizen heeft hij weinig op.
Maar laatst zag hij in de wijk agenten goed bezig: ze pakten een paar rottige
buurtjongens stevig aan. 'Dat vond ik juist zielig voor die jongens', zegt zijn
buurvrouw.

Het streven naar duurzaamheid wordt gepersonifieerd door GroenLinks-wethouder
Mirjam de Rijk, voormalig voorzitter van de Stichting Natuur en Milieu. Utrecht
moet de duurzaamste stad van Nederland worden, met windmolens op
industrieterreinen en optimaal geïsoleerde huizen. Voor dit ambitieuze streven
heeft het college een Duurzaamheidsfonds ingesteld, met 26 miljoen euro in kas.

Volgens De Rijk, verantwoordelijk voor Financiën, Economische Zaken en
Duurzaamheid, is de kunst om in tijden van bezuinigingen ook te blijven
investeren, in duurzaamheid, openbaar vervoer en cultuur. 'Dat
duurzaamheidsfonds kost maar 6 miljoen euro per jaar, dat wringt niet', zegt De
Rijk. Ze noemt het 'te gemakkelijk' bij bezuinigingen te beginnen met het korten
op bibliotheken en subsidies. Ze is ervan overtuigd: 'De 55 miljoen die Utrecht
gaat bezuinigen op het gemeentelijk apparaat, moeten we kunnen halen zonder dat
de burger daar wat van merkt.' Daarbij is volgens haar geen sprake van een roze
bril.

En er is geen sprake van repressie, betoogt ze. De gemeente wil huiseigenaren
inderdaad dwingen hun huizen te isoleren, maar dat betreft in de eerste plaats
pandjesbazen, niet eigenaar-bewoners. En die extra handhavers op het naleven van
energiebesparingen in het bedrijfsleven zijn volgens haar 'niet meer dan
logisch, aangezien de wet voorschrijft dat die maatregelen genomen moeten
worden'.

Niet iedereen is enthousiast. Media als Geenstijl en Powned maken regelmatig een
karikatuur van de meest links bestuurde stad van de vier grote steden. Een
gemeente waar onhoudbare Roma-families villa's krijgen toebedeeld, terwijl
gepeste homo's zelf voor hun verhuiskosten moeten opdraaien. Waar eerlijke
huizenbezitters worden gedwongen hun huizen te isoleren en het geld opgaat aan
linkse hobby's als cultuur en welzijnsprojecten, waar Henk en Ingrid natuurlijk
helemaal niet op zitten te wachten.

Terrasverwarmers

Veel ondernemende Utrechters zien dat linksige ook niet zo zitten, merkt Tom
Broekman, spreekbuis van de ondernemersvereniging Historische Binnenstad.
Volgens hem heeft wethouder Mirjam de Rijk winkeliers tegen zich in het harnas
gejaagd met haar pleidooien tegen terrasverwarmers en het sluiten van
winkeldeuren op koude dagen. Dit college houdt niet echt van ondernemers, meent
Broekman: 'Wij moeten zelf onze bloembakken betalen, in de buitenwijken worden
ze bekostigd uit het Leefbaarheidsbudget.' Ondernemers houden ook van groen en
milieu, benadrukt Broekman. 'Maar als je geen klanten meer krijgt omdat de stad
onbereikbaar is geworden voor auto's, kun je de tent wel sluiten.'

Ook voorzitter Michaël Kortbeek van de Kamer van Koophandel Midden-Nederland zou
liever zien dat wethouder De Rijk wat meer aandacht zou besteden aan de
economische ontwikkelingen in de stad. In Utrecht heerst bij velen het idee dat
het niet uitmaakt wie Utrecht bestuurt. De economie zou onverwoestbaar zijn,
omdat de stad alles mee heeft: een compacte historische binnenstad met grachten,
centraal gelegen in het midden van het land omgeven door groene gebieden en met
een grote, prestigieuze universiteit. Maar volgens Kortbeek kan de welvaart wel
degelijk in gevaar komen, zeker die van laagopgeleiden. 'Als de bereikbaarheid
niet goed op orde komt, zouden bedrijven de stad en regio kunnen verlaten. Als
de klassieke bedrijven en hun werkgelegenheid wegtrekken, krijg je hier
werkloosheid onder de laagopgeleiden.'

De slechte bereikbaarheid van Utrecht blijft een heikel punt. Dat is al jaren
zo. Voor VVD'er Halbe Zijstra, nu staatssecretaris, waren de
bereikbaarheidsproblemen van de 'linkse stad' al in 1998 aanleiding de Utrechtse
raad in te gaan. Maar het is nog steeds erg lastig om wegen aan te leggen. Een
nieuwe invalsweg aan de westkant van de stad, die volgens alle
verkeersonderzoeken hoogst noodzakelijk is, komt er voorlopig niet. Het vorige
college met de VVD had al overeenstemming over de aanleg, maar GroenLinks is
tegen. Een fatale misrekening, zegt de huidige VVD-fractievoorzitter Geldof. De
verbreding van de ring Utrecht gaat wel door, maar dat komt alleen doordat de
minister van Verkeer en Waterstaat daarin de grootste stem heeft.

Volgens de Utrechtse VVD-fractievoorzitter Geldof druipt 'het geloof in
maakbaarheid en de bemoeizucht' van dit college af. Hij spreekt van een 'roze
bril', waardoor dit college volgens hem de financiën van de stad beziet, waarbij
'subsidies met een doodknuffel- element' overeind worden gehouden en
onverantwoord wordt ingeteerd op de reserves. Er wordt, betoogt hij, niet
geanticipeerd op mogelijke toekomstige tegenvallers in economisch zware tijden,
door scherpe keuzes te maken. In plaats daarvan, zegt hij, is het college druk
met 'leuke dingetjes' als een wietclub en een duurzaamheidsfonds. 'Dat
dwingende' van die duurzaamheidsplannen als de strijd tegen de terrasverwarmers
en het plan om het isoleren van woningen te verplichten is de rechtse liberaal
een doorn in het oog.

De twee D66-wethouders, Jeroen Kreijkamp en Victor Everhardt, spreken liever van
een progressief dan van een links college. Kreijkamp (36) is sinds 2006
voorzitter van D66 Utrecht en heeft de lastige taak het gemeentelijk apparaat af
te slanken. Everhardt (42) is voormalige leidinggevende van het
Trimbos-kennisinstituut voor onder meer verslaving. Beide wethouders zijn niet
van plan om de tegenstellingen met het kabinet aan te wakkeren.

Wietclub

Everhardt kwam in botsing met minister Opstelten toen hij zijn plan lanceerde
voor een wietclub. VVD-minister Opstelten schoot zijn plan 'binnen een
kwartier'af. Tot ongenoegen van Everhardt. 'Kijk eens naar het liberale aspect
dat erin zit', zou hij de minister willen zeggen.

Maar ze zullen niet net zo hard terugslaan. Kreijkamp: 'We gaan er niet met een
gestrekt been in. We hebben de minister hard nodig.'

Everhardt: 'We moeten de verschillen niet groter maken dan ze zijn.'

Volgens Everhardt vervult Utrecht landelijk een voorbeeldfunctie, bijvoorbeeld
met de opvang van dakloze verslaafden. 'De voormalige PvdA-wethouder Spekman
zette er begin deze eeuw woonvoorzieningen op voor de daklozen, en de overlast
in het centrum verminderde spectaculair. Dit was met repressieve maatregelen
nooit gelukt. Ook met bijvoorbeeld de aanpak van overgewicht van kinderen in
achterstandswijken, bijvoorbeeld in Overvecht, weet Utrecht aandacht te
trekken.'

Daarnaast weigert Utrecht, in de woorden van Kreijkamp, 'bot te hakken' in de
voorzieningen. 'We moeten niet alleen in het heden kijken, van, het gaat
financieel niet goed, we gaan de boel sluiten. We moeten ook dingen toevoegen,
als een nieuw bibliotheekgebouw. Uit onze onderzoeken blijkt dat het kan, om die
geplande 55 miljoen euro te besparen op het gemeentelijk apparaat. We willen de
pijn niet bij de burgers leggen.'

Volgens biowinkelier Van de Bulck is Utrecht het links/rechts-onderscheid
grotendeels ontstegen. Het is niet meer voorbehouden aan krakend, 'aktivisties'
links, om biologisch te eten. In zijn winkel zie je behalve klassiek links
ogende jonge vrouwen met opgeschoren haren, versleten kleding en piercings,
vooral keurige meneren en mevrouwen lopen, onder wie, volgens Van de Bulck 'ook
aardig wat mensen die VVD zouden kunnen stemmen'. Tussen de schappen met zelf
geïmporteerde Palestijnse olijfolie, biologische zuivel en brood, zegt de
biowinkelier dat hij helemaal niet het gevoel heeft in een linkse stad te leven.
Er is nog weinig zichtbaar van de nieuwe wind, vindt hij. 'Ze zouden een mooi
parkje kunnen aanleggen voor het stadhuis.' Een klant in zijn winkel: 'Je kunt
nog steeds je fiets niet goed parkeren op het station.'

Andere roemruchte linkse colleges

De ayatollah van Groningen

In de jaren zeventig, vanaf 1972, had Groningen een opvallend links college van
PvdA, D66 en de Communistische Partij Nederland (CPN) met onder anderen de
PvdA'ers Max van den Berg en Jacques Wallage, die tot 2009 bijna tien jaar
burgemeester was van Groningen. Van den Berg bedacht het ambitieuze
verkeerscirculatieplan dat auto's zo veel mogelijk uit de stad moest weren. Toen
Van den Berg, met als bijnaam de ayatollah van Groningen, commissaris van de
koningin werd in 2007, memoreerden toenmalige raadsleden van CDA en VVD in het
Nieuwsblad van het Noorden hoe slecht in die tijd de relatie was met
ondernemers. Zij herinnerden zich ook hoe Van den Berg soms onder tafel verdween
om aan yoga te doen.

Havana aan de Waal

Nijmegen, oftewel Havana aan de Waal, heeft waarschijnlijk van alle Nederlandse
steden het meest linkse imago. In 2002 trad er een linkse coalitie aan van
GroenLinks, PvdA en SP, dat het liefst alle SUV's uit de binnenstad zou weren.
Het stadsbestuur hield de aanleg van een geplande overslaghaven tegen en een
omstreden kraakpand werd gelegaliseerd. In 2009 knapte het college, omdat de
PvdA de onroerendezaakbelasting wilde verhogen. Volgens de VVD hebben de linkse
colleges het ondernemersklimaat in de stad verslechterd.

Moskou aan den IJssel

Deventer kreeg de bijnaam Moskou aan den IJssel vanwege het linkse college van
1982-1986 van PvdA en PPR/PSP met de CPN als gedoogpartner. Toenmalig
CPN-raadslid Bep Spa (nu raadslid van de PvdA) herinnert zich dat VVD en CDA
destijds eens een raadsvergadering hebben geboycot 'uit pure ergernis, omdat wij
te ver zouden gaan'. Het college was druk met vrouwenemancipatie, met aandacht
voor onder meer kinderopvang en scholing.

'Groen, open, sociaal' Experiment beginnen met een 'cannabisclub'. Bedoeling is
dat 125 recreatieve softdrugsgebruikers met steun van de gemeente wiet voor
eigen gebruik telen, als alternatief voor de schimmig aangevoerde wiet van
koffieshops. Experimenteel aanbieden van medicinale wiet aan schizofrene
patiënten die hun ziekteverschijnselen verergeren met overmatig cannabisgebruik.
Een geplande invalsweg aan de westkant van de stad wordt niet aangelegd. Utrecht
wil investeren in de fiets en het openbaar vervoer.

Utrecht is van de grote steden het allerlinkst. Maatregelen druisen vaak recht
in tegen het kabinetsbeleid. De bovenklasse reageert enthousiast, maar in de
volkswijken wordt gemord. Door Charlotte Huisman

LOAD-DATE: May 27, 2011

LANGUAGE: DUTCH; NEDERLANDS

GRAPHIC: GroenLinks-wethouder Mirjam de Rijk (rechts) opent met een
confettiregen een voetbalveldje in het Majellapark in de Utrechtse wijk Lombok.
Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              168 of 200 DOCUMENTS



                                 de Volkskrant

                              25 mei 2011 woensdag

GEACHTE REDactie

BYLINE: Janneke Louwerse, Rudy Schreijnders, Willem Verhagen, Hans Gimbel,
Joanne van Aalst, Saskia Nijhof,

SECTION: Opinie en Debat; Blz. 31

LENGTH: 999 woorden


Proeve in neuroseksisme

Het Cito had voor de eindexamen-kandidaten havo afgelopen week, bij monde van
Hans Kennepohl, een geruststellende boodschap: 'mannen en vrouwen zijn beiden
mens'. Dat viel nog alles mee, want in de tekst met de illustere ondertitel 'Hoe
mannen en vrouwen zichzelf proberen terug te vinden' waren tot dan toe weinig
redenen gegeven waaruit dit zou blijken.

De frase 'emancipatie is weer helemaal in' uit de inleiding deed al het ergste
vermoeden en inderdaad: jongens zijn ruw, meisjes sociaal, vrouwen houden van
schoonheid, mannen van status, 'vrouwen zijn beter toegerust voor zorgtaken',
zijn manipulatief, mannen competitief en agressief. Deze reutel aan
pseudo-wetenschappelijke gegevens leidt uiteindelijk 'tot het inzicht dat
vrouwen momenteel eerder nadeel dan voordeel ondervinden van de feministische
nadruk op gelijkheid'.

Als docent geef je je leerlingen graag iets mee, iets wat verder reikt dan je
vak. Maar dit jaar hoeft dat niet, want het Cito doet het al. En hoe: wat een
boodschap om je vrouwelijke én mannelijke leerlingen de wijde wereld mee in te
sturen!

Kennepohl mag schrijven en beweren wat hij wil. Maar dat het Cito uit de talloze
artikelen die in aanmerking komen, juist deze tekst selecteerde voor deze
samenvattingsopdracht waarbij geen enkele kritische kanttekening wordt
geplaatst, is volstrekt onbegrijpelijk en kwalijk. Gelukkig waren mijn
leerlingen zozeer in beslag genomen door de opdracht, dat de inhoud van de tekst
nauwelijks tot hen doordrong.

Desalniettemin adviseer ik alle schoolleidingen dit jaar bij de
diploma-uitreikingen de trotse jonge vrouwen en mannen bij hun havo-certificaat
ook het boek Waarom we allemaal van Mars komen te overhandigen. Hierin veegt
Cordelia Fine overtuigend de vloer aan met het door Kennepohl aangehangen
'neuroseksisme'. Bonnetjes ter declaratie zijn in te dienen bij het Cito.

Janneke Louwerse, Rotterdam, docente Nederlands

Foute ouders (2)

Pier van Pommeren (O&D, 24 mei) vindt dat je kinderen niet verantwoordelijk kunt
stellen voor de daden van hun (groot)ouders. Dat is voor mij niet de kern van de
zaak.

Mij gaat het erom of die kinderen afstand hebben genomen van de daden of het
gedachtengoed van hun ouders. Dat heeft Rost van Tonningen bijvoorbeeld wel
gedaan.

Voor zover ik weet, heeft Máxima geen afstand genomen van de daden of het
gedachtengoed van haar vader. Dat neem ik haar kwalijk.

Rudy Schreijnders, Amsterdam

Pottenkijkers niet welkom

Staatssecretaris Zijlstra vindt dat leraren en schoolleiders collega's op andere
scholen moeten aanspreken op hun manier van lesgeven. Enige jaren geleden was ik
docent aan een heao en ik was nieuw in het onderwijs. Ik vroeg collega's of zij
bij mij in de klas erbij wilden komen om mij feedback te geven op mijn lessen.
Evenzo vroeg ik hun toestemming om in hun lessen aanwezig te mogen zijn om te
zien hoe zij het deden.

Helaas, dit was onbespreekbaar. Misschien wilde men nog wel bij mij komen, maar
een collega toelaten tot je eigen klas? Geen sprake van.

Mijn conclusie: leraren hebben hun eigen koninkrijkjes gebouwd en daar willen ze
geen pottenkijkers bij hebben. Daarom ben ik bijzonder benieuwd hoe Zijlstra
deze cultuur denkt te kunnen doorbreken.

Willem Verhagen, Utrecht

Bereikbaarheid huisartsen

De afgelopen week heeft de inspectie gezondheidszorg (IGZ) met veel tamtam
wereldkundig gemaakt dat het slecht gesteld is met de bereikbaarheid van
huisartsen. De minister had ook meteen haar oordeel klaar: de situatie was ten
hemel schreiend en zij stelde hoge boetes in het vooruitzicht aan huisartsen die
faalden in de bereikbaarheid: 2.000 euro per week met een maximum van 30.000
euro. Een gewone Nederlander moet een misdaad begaan om zo'n boete op te lopen.

Ook in de Volkskrant werd gewag gemaakt van de slechte bereikbaarheid van de
huisartsen (Binnenland, 18 & 19 mei). Tevens werd gemeld dat niet-spoedeisende
telefoontjes niet binnen twee minuten werden beantwoord. De tweeminuten-norm
voor niet-spoedeisende telefoontjes bestaat helemaal niet. Die zou ook
onuitvoerbaar zijn, want als op maandagochtend om 8 uur de praktijk opengaat,
kunnen er wel vijftien mensen tegelijk bellen voor een afspraak. Het is dan niet
mogelijk om die mensen binnen twee minuten, zelfs niet binnen tien minuten, te
woord te staan. Dat is ook niet nodig: men kan op een ander moment bellen (want
het is geen spoed), of wachten.

Bij spoedtelefoontjes heeft de beroepsgroep zich wel een strenge norm opgelegd:
binnen 30 seconden wordt de telefoon opgenomen door een medisch geschoold
persoon.

Hiertoe is door de huisartsen de afgelopen jaren heel wat ondernomen: er zijn
massaal nieuwe telefooncentrales aangekocht met veel meer lijnen, er zijn aparte
spoednummers gekomen, er zijn receptenlijnen gekomen, en bij veel praktijken kan
men via de website van de praktijk medicijnen bestellen.

Hoe kan het dan dat de Inspectie bij zoveel huisartsen niet binnen 30 seconden
contact kreeg bij een spoedtelefoontje? Dat vroegen veel huisartsen zich ook af.

Het antwoord kregen we afgelopen weekeinde: de Inspectie heeft verkeerde
telefoonnummers gebeld. Dit werd de met boetes bedreigde huisartsen in een
excuusbrief meegedeeld. Wellicht kan de Inspectie in het vervolg haar energie
beter steken in het doen van een goed onderzoek in plaats van het met veel
bombarie in de media brengen van verkeerde conclusies.

Hans Gimbel, Heerhugowaard, huisarts

Zwarte kousen

Vreemd toch dat de partijen die het hardst ageren tegen 'het wegzetten van
bevolkingsgroepen', GroenLinks en D66, zelf geen mogelijkheid onbenut laten om,
verwijzend naar de SGP-achterban, denigrerend te spreken over 'zwarte kousen'.
Wie het snapt, mag het zeggen.

Joanne van Aalst, Alphen a/d Rijn

Voetbalvandalisme

Volgens Bert Brussen lijken de incidentjes in Urk en Volendam een stuk minder
fundamenteel dan die in veertig 'Marokkanen-gemeenten' (O&D, 23 mei).

Ik krijg hier toch een ongemakkelijk gevoel bij. Wat dacht u van
voetbalvandalisme? Toch een overwegend blanke aangelegenheid.

Saskia Nijhof, Deventer

LOAD-DATE: May 24, 2011

LANGUAGE: DUTCH; NEDERLANDS

GRAPHIC: Leerlingen van het Alberdingk Thijm College in Hilversum doen
eindexamen economie. Foto Julius Schrank

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              169 of 200 DOCUMENTS



                                 de Volkskrant

                              25 mei 2011 woensdag

Excellente scholen

BYLINE: Peter Giesen

SECTION: Opinie en Debat; Blz. 28

LENGTH: 327 woorden


Het kabinet zegt vaak dat de lat hoger moet in het onderwijs. Maar de zwakkere
leerling mag niet worden vergeten.

Het kabinet-Rutte meet zich graag een wat revolutionaire toon aan, als het
kabinet dat 'het land teruggeeft aan de hardwerkende Nederlander' en afrekent
met de erfenis van de jaren zestig en zeventig.

Die toon waart ook zeker door de actieplannen voor beter onderwijs die minister
Van Bijsterveldt en staatssecretaris Zijlstra gisteren presenteerden. Woorden
als 'presteren', 'excellentie' en 'ambitie' vallen bijna om de andere zin,
evenals de frase 'de lat moet hoger'. Het is duidelijk: dit kabinet wil breken
met de gelijkheidsideologie die het Nederlandse onderwijs lange tijd zou hebben
gekenmerkt.

In grote lijnen moet dit streven worden toegejuicht. Niet alleen zwakke
leerlingen hebben recht op passend onderwijs, ook de betere leerlingen moeten
worden uitgedaagd. Dat is niet alleen goed voor de economie, het is ook een
kwestie van rechtvaardigheid.

Bij de uitwerking is echter enige voorzichtigheid geboden. Het recente echec in
het hbo liet zien hoeveel schade kan worden aangericht als een sector zich richt
op de doelen die de overheid stelt, in dit geval het aantrekken en laten
afstuderen van zo veel mogelijk studenten. Zo schuilt er ook een gevaar in het
aanwakkeren van de concurrentie tussen scholen, waarvan de beste zich met de
titel 'excellente school' mogen tooien.

Aandacht voor de betere leerlingen is prima, maar scholen moeten zich ook
bekommeren om zwakkere leerlingen of leerlingen die om allerlei redenen
(puberteit, ouders in scheiding, psychische problemen, laatbloeiers) tijdelijk
minder presteren. Nu al wordt erg snel tegen leerlingen gezegd dat ze beter
kunnen 'afstromen' naar een lager niveau.

Een goed onderwijssysteem kijkt niet alleen naar cijfers en andere
'opbrengsten', maar ook naar de individuele leerling die op een zo hoog mogelijk
niveau moet worden gebracht, ook als dat wat meer tijd kost. Peter Giesen

LOAD-DATE: May 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              170 of 200 DOCUMENTS



                                 de Volkskrant

                              24 mei 2011 dinsdag

Het Griekse schijngevecht Column Pieter Hilhorst

BYLINE: Pieter Hilhorst is politicoloog.

SECTION: Opinie en Debat; Blz. 31

LENGTH: 749 woorden


Als mensen elkaar flink de waarheid zeggen, loopt een debat al snel hoog op.
Maar het omgekeerde is niet waar. Als een debat hoog oploopt, wil dat niet per
se zeggen dat mensen elkaar de waarheid zeggen.

Dat bleek afgelopen week bij het debat over de Griekse schulden. Wilders noemde
Rutte een ezel, die de belangen van zijn achterban verkwanselt. Rutte verweet
zijn gedoogpartner fact free politics. Maar de felle woordenstrijd verhulde dat
ze allebei om de hete brei heen draaien. Wilders wil dat er geen cent meer naar
Griekenland gaat. Het is een recept voor economische rampspoed. Hij kan dat
alleen voorstellen omdat hij weet dat het niet wordt overgenomen.

Als Wilders zijn zin krijgt en Griekenland uit de euro stapt, is de kans dat
Griekenland nog iets terugbetaalt nihil. De nieuwe drachme is dan weinig waard,
maar de schuld moet nog wel in euro's worden afbetaald. Bovendien zullen Grieken
massaal hun geld van hun rekening halen om het te stallen bij buitenlandse
banken. Dus is de kans groot dat Griekse banken failliet gaan. Dat is dan weer
een bedreiging voor andere banken.

Wilders ontkent hoezeer hun rommel onze rommel is. De Europese Centrale Bank
heeft zo'n 45 miljard aan Griekse schulden in bezit. Naar dat geld kunnen we dan
fluiten. Ook gewone banken hebben de Grieken geld geleend. Een Grieks failliet
brengt hen in problemen. Voor je het weet, moet de belastingbetaler bijspringen
om de banken te redden. Een val van Griekenland brengt Portugal en Ierland ook
verder in de problemen. Dagblad Trouw vatte de positie van Wilders in het debat
mooi samen. Of Wilders begrijpt er niks van of hij denkt dat Henk en Ingrid het
niet begrijpen.

Rutte en De Jager stelden zich niet minder wereldvreemd op. Zij weigeren te
erkennen dat de Griekse crisis de Nederlandse belastingbetaler geld gaat kosten.
Ze voelen wel aan dat hulp aan de Grieken niet populair is. Daarom doen ze zich
stoer voor. Als de Griekse regering zich niet aan de afspraken houdt, dan hoeft
zij niet op genade te rekenen. Dan wordt de geldkraan dichtgedraaid.

Maar Rutte en De Jager weten ook wel dat hoe strenger de eisen zijn en hoe hoger
de rente is die in rekening wordt gebracht (om ze te straffen voor hun
wangedrag), hoe kleiner de kans is dat de Grieken aan hun verplichtingen kunnen
voldoen. De schuld kan alleen tot normale proporties worden teruggebracht als
Griekenland jarenlang een begrotingsoverschot heeft van meer dan 10 procent. Dat
houdt niemand voor mogelijk.

Het komt er op neer dat Rutte en De Jager hopen op een wonder en dat Wilders
doelbewust kiest voor een nachtmerrie. Zou het niet beter zijn om de pijnlijke
waarheid eerlijk onder ogen te zien? De waarheid is dat de Griekse crisis ons
linksom of rechtsom geld gaat kosten (maar wel veel minder dan Europese
samenwerking ons oplevert). De opdracht aan politici is om de schade te
minimaliseren. Daarvoor is het noodzakelijk dat Griekenland perspectief krijgt.
Dat kan alleen als de schulden worden geherstructureerd. Maar zo'n
herstructurering is niet zonder gevaar. Het betekent dat banken een deel van hun
bezit moeten afschrijven en dat kan de banken in het nauw brengen. Er is dus
heel wat creativiteit nodig om een uitweg te vinden.

Barry Eichengreen, van de Universiteit van Californië, heeft zo'n creatieve
schuldsanering bepleit. In zijn voorstel geven zowel private als publieke
schuldeisers een deel van hun claim op. De afbetaling kan gekoppeld worden aan
het Griekse nationale inkomen. Bij een hogere groei wordt er meer afbetaald. Zo
hebben schuldeisers belang bij een Grieks economisch herstel. In Argentinië en
Oost-Europa is dat eerder gedaan. Banken moeten verder worden verplicht om
openbaar te maken voor hoeveel ze het schip in gaan. Dit om te voorkomen dat
financiële instellingen elkaar niet meer vertrouwen.

Een onderdeel van het voorstel is dat banken deze verliezen voor de belasting
mogen aftrekken. Dat is pijnlijk want waarom moet de belastingbetaler bloeden
voor het risico dat de banken hebben genomen? Maar, zo schrijft Mathijs Bouman
in zijn column in het FD over dit plan, het gaat de belastingbetaler toch geld
kosten. Dan kan het geld beter zo worden ingezet dat de schade beperkt blijft.

Maar zowel Wilders als Rutte en De Jager praten niet over dit enige reële
alternatief. Ze draaien liever de kiezer een rad voor ogen. Vroeger had Wilders
een scheldwoord voor zulke politici: werkelijkheidsontkenners.

Opinie.Volkskrant.nl/auteurs

Is het niet beter om de pijnlijke waarheid eerlijk onder ogen te zien?

LOAD-DATE: May 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              171 of 200 DOCUMENTS



                                 de Volkskrant

                              23 mei 2011 maandag

BYLINE: Thomas von der Dunk  Bert Brussen

SECTION: Opinie en Debat; Blz. 21

LENGTH: 752 woorden


'Verrassend, veelzijdig, voortvarend... Urk!' Aldus de poster achter de door
brandbommen geplaagde burgemeester Jaap Kroon op de foto in de Volkskrant
afgelopen week.

Dat kun je wel zeggen, ja. Alle drie epitheta blijken onbedoeld recht in de
roos. Urk vertoont gelijkenis met Volendam, dat andere door drugsproblemen
geplaagde vissersdorp dat niet deugt. Beiden kenmerken zich door een rechts
anarchisme, dat aan de Amerikaanse Tea Party herinnert. Vissers zijn op zee
altijd eigen baas, en moeten vervolgens ook aan land weinig van de autoriteiten
hebben. Godvruchtigheid blijkt daarvoor geen beletsel te zijn. Visquota? God
vult de vis wel weer aan, en aan klimaatverandering hebben vissers dus geen
boodschap.

Ook in Volendam vormt de 'hardwerkende' bevolking een gesloten gemeenschap, die
lak heeft aan de overheid, maar tegelijk wel boos is als die haar niet van
ellende vrijwaart. Dat bleek bij de befaamde Oudejaarsbrand tien jaar terug:
toen was niet de onverantwoordelijke cafébaas Veerman 'een van ons' maar de
burgemeester de gebeten hond. Geen twijfel: als die wél eerder had ingegrepen,
hadden diezelfde ouders woedend op de stadhuisstoep gestaan omdat een leuk
feestje voor hun kinderen was verpest. Het is de populistische mentaliteit bij
uitstek: men wil absolute veiligheid en absolute vrijheid tegelijk. Niet
toevallig scoort Wilders hier torenhoog.

We hebben in Urk te maken met een politiek lang verwaarloosd probleem: het
geweld van Henk en Ingrid. Als het een allochtone brandbom was geweest, was er
vast gewezen op de islam. Nu niet. Integendeel: 'Ik denk dat dit kinderen zijn
die de Heere nog niet kennen', aldus een nog hoopvolle Urkenaar.

Bij autochtonen wordt ook altijd naar individuele oorzaken gekeken: zie de
schietende amokmaker van Alphen, die door persoonlijke rancune jegens de
samenleving gedreven werd. Dat hij nog in maart PVV gestemd had, verbaast
socio-psychologisch niet.

Bert Brussen pleitte op 11 april bij Marokkaanse straatschoffies voor 'drie maal
gepakt, tien jaar cel'. Nu het Urkse recidivisten betreft, is mijn vraag aan
hem: doen?

Thomas von der Dunk

Jammer genoeg voor de op fitties beluste lezer (en de Urker-reljeugd in kwestie)
luidt mijn antwoord op Von der Dunks vraag als volgt: ja, ook die Urker reljeugd
mag wat mij betreft na three strikes out met 10 jaar cel. Of het nu
oranje-blanje- bleue Henk en Ingrid-jeugd is die een burgemeester belaagt, of
reljeugd van Marokkaanse komaf is mij om het even. Straatterrorisme is
straaterrorisme, daar valt niet tegenop te discrimineren. Dat stond overigens
ook al in mijn door Von der Dunk aangehaalde column: 'Dat kan overigens allemaal
zonder etnische registratie. (...) Is dat ethische vraagstuk ook gelijk
getackeld.'

Voor wat de rest van zijn betoog betreft: interessant, je zou haast zeggen dat
een door religie gedomineerde, sterk hiërarchische samenleving waarin kinderen
patriarchaal en streng worden opgevoed, leidt tot excessen met vooral jonge
mannen die hun frustratie uiten in machtsvertoon en gewelddadigheid.

De streng-religieuze culturen zadelen de maatschappij kennelijk op met zo'n
beetje dezelfde ongeciviliseerde probleemjeugd. Het enige verschil is het al dan
niet gebruiken van grote hoeveelheden coke en drank.

Wat dat laatste betreft ben ik er nog niet helemaal over uit wat geciviliseerder
is. De reportage onlangs in deze krant over 'studenten' die blijmoedig hun
volstrekt oppervlakkige, inhoudsloze, door coke benevelde levens uit de doeken
deden, doet vermoeden dat de decadente westerse samenleving nog een hoop kan
leren van andere samenlevingen.

Maar de door Von der Dunk beschreven excessen vinden plaats in pittoreske
middeleeuwse enclaves als Urk en Volendam. Het straatterrorisme waarover ik in
mijn eerste colunm schreef, vindt plaats in zeker 40 gemeenten (door de overheid
officieel aangeduid als 'Marokkanengemeenten') en niet in twee folkloristische
stadjes uit het Openluchtmuseum.

Ook al spreekt men per definitie van 'incidentjes' als reljeugd weer eens wat
woonwijken heeft belaagd, in Urk en Volendam lijken de incidentjes een stuk
minder fundamenteel dan in die 40 'Marokkanengemeenten'. Een belangrijk verschil
waaraan men niet zomaar voorbij mag gaan.

Bert Brussen

Wat doen we met de vernielzuchtige jongeren in rechts-anarchistische stadjes als
Urk en Volendam? vraagt Thomas von der Dunk. Dezelfde behandeling als
Marokkaanse straatschoffies? Zeker, vindt Bert Brussen. Maar de excessen daar
zijn heel wat minder ernstig dan het straatterrorisme in 'Marokkanengemeenten'.

LOAD-DATE: May 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              172 of 200 DOCUMENTS



                                 de Volkskrant

                              21 mei 2011 zaterdag

Onvoorwaardelijke steun aan de Grieken dient ook onze belangen

SECTION: Opinie en Debat; Blz. 31

LENGTH: 715 woorden


De ongekend moedige Griekse premier Papandreou stelt alles in het werk om
Griekenland uit de grootste crisis in zijn moderne geschiedenis te loodsen. Het
is dan ook meer dan teleurstellend dat de bezuinigingen in Griekenland trager
gaan dan afgesproken. De broekriem moet nog steviger aangehaald worden en rijke
Grieken zullen belasting moeten betalen. Papandreou versnelt terecht het
omvangrijke privatiseringsprogramma. Dat is ook de boodschap van het IMF en de
Europese lidstaten.

De commotie die nu echter in Nederland ontstaat over de Griekse steunoperatie
neemt absurde vormen aan en gaat allang niet meer over het oplossen van de
crisis. Anti-Europeanen grijpen de crisis aan om hun gelijk te halen. De
anti-Europeaan Geert Wilders voedt het Eurochagrijn door te roepen dat
Griekenland mag opdonderen.

Helaas is hij niet de enige die olie op de uitslaande Europese brand gooit. Mijn
partijgenoot René Cuperus deed er ook een scheutje olie bij in zijn
Volkskrant-column van afgelopen maandag. Volgens hem zien 'Eurocraten' de crisis
als een uitgelezen kans om 'meer Europa' op te leggen. Maar Cuperus vecht tegen
zijn eigen mythen. Het gaat namelijk niet over meer of minder Europa. Het gaat
allereerst over onze toekomst en die van onze kinderen. Over stabiliteit in
Nederland én in Europa.

De problemen in Griekenland zijn zeer ernstig. Het land staat aan de rand van de
afgrond en de vraag is of we het land de hand reiken of het laten vallen. De
eerste optie kan ons misschien geld kosten. De tweede optie kost ons zeer zeker
geld. De keuze om Griekenland te helpen en te kiezen voor Europese solidariteit
is in ieder geval de weg die leidt naar een stabiele toekomst, via herstel van
het vertrouwen in de euro. Griekenland laten vallen leidt tot onvoorspelbare
kettingreacties.

De financiële markten peilen momenteel het sentiment in Europa. Is er geen
solidariteit met de Grieken, dan rijzen vragen over solidariteit met de Ieren en
Portugezen. De onzekerheid van de geldschieters kost ons geld. Hoe groter de
onzekerheid, hoe hoger de rente, hoe duurder de operatie. Door de onzekerheid te
voeden, creëren Wilders en Cuperus een nieuwe waarheid. Het draagvlak voor
steunoperaties daalt naar een dieptepunt en kan leiden tot het failliet van
Griekenland.

De Griekse tragedie staat echter los van de discussie over meer Europa, waar
Cuperus over spreekt. Meer Europa betekent dat Europa zich zou bezighouden met
onderwerpen waar het geen bevoegdheden over heeft. Nonsens: dat kan Europa
helemaal niet. De EU is nog steeds een supranationale organisatie die niet
buiten het Verdrag van Lissabon om kan opereren.

'Europa' als autonome structuur bestaat dus ook niet. Het zijn de
regeringsleiders die afspraken maken om samen te werken op gebieden die buiten
het Verdrag vallen. Het zijn de Ruttes, Merkels en Sarkozy's die tot afgrijzen
van de vakbonden afspreken om hun beleid met betrekking tot de pensioenen, lonen
en sociale stelsels af te stemmen. Zij zijn het die de banken aaien en de
werknemers slaan. Tegen hen moet een sociaal-democraat als Cuperus ageren, niet
tegen het allesomvattende begrip 'Europa'. Cuperus heeft echter gelijk wanneer
hij zegt dat het spannende tijden zijn voor de Europese samenwerking. Als we
niet snel onze onvoorwaardelijke steun voor Griekenland uitspreken, lopen we het
risico dat de situatie uit de hand loopt .

De retoriek van het moment gaat helaas van kwaad tot erger. De Grieken worden
momenteel bestempeld als luie mensen die er een zooitje van hebben gemaakt en
die nu komen aankloppen bij de hardwerkende Nederlanders. Laat ze maar stikken,
luidt het devies. Men vergeet hierbij dat ze het slachtoffer zijn van wanbeleid
van hun regeringen, en vooral van de laatste, conservatieve die de schuld liet
verdubbelen.

Het aloude socialistische adagium dat we op de bres springen voor de zwakkeren,
overal ter wereld, is aan het afbrokkelen. Als er een uitdaging is voor de
internationale sociaal-democratie, dan is het wel het herstel van deze
identiteit. Te beginnen met Griekenland.

Thijs Berman

De auteur zit voor de PvdA in het Europees Parlement. Hij laakt de anti-Europese
reflexen waar de Griekse crisis aanleiding toe geeft. Maar juist bij guur weer
moet de EU haar bestaansrecht tonen.

Het gaat tijdens deze crisis niet om meer of minder Europa

LOAD-DATE: May 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              173 of 200 DOCUMENTS



                                 de Volkskrant

                              21 mei 2011 zaterdag

Máxima moet zich geen koningin noemen

BYLINE: Carolien van Grinsven, Sander van den Raad,

SECTION: Opinie en Debat; Blz. 34

LENGTH: 301 woorden


Ik zou het schandalig vinden als Máxima straks koningin mag worden. Het signaal
dat aan Jan met de pet wordt afgegeven is dat de titel 'koningin' minder waard
is dan 'koning'.

Als namelijk prins Claus en prins Bernhard 'koning' waren geworden, zou men in
binnen- en buitenland ervan zijn uitgegaan dat zij de regerend vorst zouden
zijn, dit natuurlijk in het geval dat men het niet zou weten. Zij moesten
'prins' blijven om aan te geven dat zij niet de regerende persoon waren.

Máxima mag 'koninginnetje' spelen, want in haar geval zal men heus niet denken
dat zij een regerend persoon zou zijn naast haar 'koning'.

Zonder het specifiek te zeggen, geeft men aan dat de vrouw (de koningin) minder
waard is dan de man (de koning).

Overigens speelt dit natuurlijk door de hele maatschappij heen. Talloze malen
heb ik kunnen lezen dat vrouwen nog steeds minder betaald krijgen, voor
hetzelfde werk, dan mannen.

Voor D66-leider Alexander Pechtold is het vooral van belang dat hij het nog kan
uitleggen aan zijn dochter. 'Een koning heeft een koningin, anders begrijpt mijn
dochter het niet meer', zoals ik las op de website van Spits.

Ik zou Pechtold willen vragen of hij aan zijn dochter wil uitleggen waarom hij
vrouwen, dus ook haar, als minderwaardig beschouwt. Als geëmancipeerde vrouw zou
het Máxima sieren als ze afstand zou doen van de titel 'koningin'.

Als Máxima koningin wordt, verwacht ik dat te zijner tijd de echtgenoot van
Amalia koning wordt.

Carolien van Grinsven, Amsterdam

Veel te veel aandacht

Wat is Máxima meer dan prins Hendrik, prins Claus en prins Bernhard? Zij krijgt
al veel en veel te veel aandacht.

Wie wordt er straks ons staatshoofd? Kroonprins Willem-Alexander. Hij verdient
straks de aandacht van het Nederlandse volk, niet een Argentijnse met een foute
vader.

Sander van den Raad, Vogelenzang

LOAD-DATE: May 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              174 of 200 DOCUMENTS



                                 de Volkskrant

                              21 mei 2011 zaterdag

Wat te doen aan Grieks drama?

BYLINE: Ada Tieman, A.P.Beemster, Charles Boissevain, Wilbert Pot, Paf Bakx,
Eelco Grimm,

SECTION: Opinie en Debat; Blz. 35

LENGTH: 978 woorden


Als bewoner van een van de Griekse eilanden struikel ik met regelmaat over de
denigrerende toonzetting als het de berichtgeving over de Griekse financiële
crisis betreft. 'De Grieken' blijken telkens weer een onbetrouwbaar en
gemakzuchtig volkje wat alle ellende aan hun eigen, sjoemelende, geaardheid te
danken heeft.

Of het 'de Griek' is die liegt, op te grote voet leeft, belasting ontduikt en
met de regels sjoemelt, is nog maar de vraag. Zeker op de eilanden, waar niet
alleen de sociale controle groter is, maar ook de controle van de overheid veel
gemakkelijker uitvoerbaar blijkt.

De lokale overheid deinst er niet voor terug om 's avonds om 12 uur langs te
gaan bij een lokale taverna aan het strand, tijdens een jaarlijks volksfeest,
waarbij de eigenaar en zijn vrouw (die zich geen personeel kunnen veroorloven)
zich uit de naad werken om op één avond een omzet te kunnen halen waar ze de
rest van het jaar alleen maar van kunnen dromen.

Een soort appeltje voor de dorst, een buffertje voor onvoorziene uitgaven. De
lokale belastinginspecteurs vragen de eigenaar (de kok) die voor vijftien tafels
tegelijk aan het koken is, het werk onmiddellijk neer te leggen om te bewijzen
of hij voor zijn inkomsten wel de benodigde kassabonnen kan overleggen. Dit
soort verrassingsinvallen zijn zeker niet van recente datum, of ingegeven door
de huidige crisis.

Ook hier blijkt de 'gewone man/vrouw' veel makkelijker te pakken als het om het
afdragen van belastinggeld gaat.

En de Griek met schuld die voorlopig niet betaalt? Ik ken het (beslist niet
unieke) verhaal van een gezin waarvan de vader en twee van zijn kinderen
gezamenlijk een huis hebben laten bouwen met hypotheek van de bank. Binnen drie
maanden zijn alle drie de hypotheekbetalers hun baan kwijtgeraakt. Dan komt het
dus neer op het niet meer kúnnen betalen van de hypotheek, omdat een
werkloosheidsuitkering hier uit het absolute minimum bestaat.

Frappant is de berichtgeving in de media over de niet onaanzienlijke
belastingfraude in de bouwsector in Nederland. Als het om Nederlanders gaat is
het 'de sector' die fraudeert. 'De Nederlander' is er, in vergelijking met 'de
Griek', blijkbaar veel te fatsoenlijk voor.

Ada Tieman, Polichnitos, Lesvos

Mea Culpa

Griekenland heeft dus in de afgelopen jaren 325 miljard euro staatsschuld
opgebouwd, dat is zo ongeveer 30.000 euro per inwoner. Met als achtergrond
grootscheepse belastingfraude van de inwoners en bedrieglijke cijfers van de
Griekse overheid om de Europartners te belazeren.

Een grotere onbetrouwbaarheid van een partner kan je je nauwelijks indenken.

De vraag die zich hierbij opdringt, is toch wel; hoe is het mogelijk dat onze
politici zich zo hebben laten bedriegen. Waren ze zo dom en naïef dat ze deze
situatie niet hebben voorzien?

En de volgende vraag is dan, zijn hun beslissingen dan nu opeens wel de juiste?
Ze doen nu wel alsof ze zeker zijn van zichzelf, terwijl enige

deemoed en een mea culpa op zijn plaats zou zijn.

A.P.Beemster, Emmeloord

Oplossingen

Twee elementen zijn van het grootste belang bij oplossingen voor de Griekse
crisis. De Grieken moeten leren afstand te doen van hun onrechtmatig verkregen
voordelen, zoals te hoge salarissen en te vroege pensionering. En in andere
landen moet het gevoel ontstaan dat Grieken zelf ook het nodige bijdragen.

De Griekse schuldencrisis is mede veroorzaakt doordat alle Grieken tezamen
jarenlang boven hun stand hebben geleefd. De rijkeren hebben daarvan meer
geprofiteerd dan de minder bedeelden. Je zou hen dat onrechtmatig verkregen
voordeel eigenlijk moeten afpakken, maar dat is technisch ondoenlijk.

Wel kunnen alle Grieken hun bijdrage leveren, als volgt. Belast alle erfenissen
en schenkingen met 50 procent (liever meer). Verbied overmaking van
vermogensbestanddelen naar het buitenland.

Stel op ontduiking onvoorwaardelijke gevangenisstraf en verbeurdverklaring van
de hele erfenis of schenking of overmaking slappe sancties en boetes werken
niet.

Zo'n wet kan er binnen een maand zijn, zelfs met terugwerkende kracht tot
vandaag. Voordelen: Niemand gaat erop achteruit. De erflaters en schenkers niet.
De erfgenamen en ontvangers ook niet die krijgen alleen wat minder gratis en
voor niets dan ze hadden gehoopt.

De mensen die het meeste hebben geprofiteerd dragen het meeste bij, wat alle
overige Grieken zal aanspreken. Als andere landen zien dat de Grieken zelf op
deze manier ook het nodige bijdragen, zal dat het accepteren van verlenen van
hulp aan Griekenland in de hand werken. Er zijn meer oplossingen nodig, maar
deze maatregel is gemakkelijk en alle beetjes helpen.

Charles Boissevain, Leidschendam

Tijd voor hervormingen

Graag wil ik Peter de Waard bedanken voor de rubriek 'De Kwestie over
Griekenland' (Economie, 19 mei). Voor het eerst sinds tijden een genuanceerd
beeld over de feitelijke situatie in Griekenland.

Wij zijn net terug van een verblijf in Griekenland en weer is ons gebleken dat
Grieken wel degelijk beseffen welke omslag er gemaakt moet worden op alle
terreinen. Veel van onze vrienden schamen zich voor de manier waarop hun land de
afgelopen jaren de zaak voor de gek heeft gehouden en zijn bereid daarvoor te
boeten. Maar wat nu nodig is, is tijd om de hervormingen door te zetten.

Wilbert Pot, Woerden

Eilanden verkopen

Griekenland heeft bij de EU, het IMF en de financiële wereld een schuld van
totaal 800 miljard euro. Hier geldt maar één oplossing: laat Griekenland een
paar van zijn eilanden verkopen!

Paf Bakx, Tilburg

De echte baas

Wilders dreigt het kabinet te laten vallen over Griekenland. Wat hij eigenlijk
zegt is: CDA'ers, zorg ervoor dat er maandag een meerderheid voor de coalitie is
in de Eerste Kamer, anders kan ik zomaar het kabinet laten vallen en dat vinden
jullie niet leuk. Je kunt wel zien wie de echte baas is in het kabinet. Of wordt
hier dubbelspel gespeeld en grijnst minister-president Rutte niet voor niets
naar hem?

Eelco Grimm, Utrecht

LOAD-DATE: May 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              175 of 200 DOCUMENTS



                                 de Volkskrant

                              20 mei 2011 vrijdag

De week van Freud;
interview De Amerikaanse kunstenares Zoe Beloff

BYLINE: Door Bob Witman

SECTION: V Opening; Blz. 9

LENGTH: 625 woorden


De Amerikaanse kunstenares Zoe Beloff (53) botvierde haar fascinatie voor de
grondlegger van de psychoanalyse, Sigmund Freud (1856-1939), met het
fantasiepark Freuds Droomland. Met een paviljoen voor het onderbewustzijn, een
dromenfabriek en het libido. Te zien in Het Dolhuys in Haarlem.

Wat zien we in Freuds Droomland?

'Films, tekeningen, lachspiegels. Het is de reconstructie van een plan van
Grass. Een maquette met een paviljoen voor het Onderbewustzijn, de Dream
Factory, Psycho Center, allemaal rondom het grootste paviljoen: Het Libido.'

Wat steken we er van op?

'Dat er meer is dan onze ratio. Dat je niet rijk hoeft te zijn voor
psychoanalyse. Dat je het ook met vrienden kunt doen, in een pretpark.'

Sigmund Freud heeft Amerika een enorm misverstand genoemd.

'We weten niet echt veel van wat Freud vond van de VS. Hij is er maar een keer
geweest, in 1909, om lezingen over psychoanalyse te geven. En toen heeft hij
Coney Island bezocht. Zoals alle toeristen indertijd.'

Wat zag hij in 1909?

'Coney Island ligt op het zuidpuntje van een schiereiland naast Brooklyn, New
York en bezat het eerste attractiepark te wereld. Het waren toen drie parken,
Luna Park, Steeplechase Park en Dream Land. Mijn versie van het Freudiaanse
pretpark is vernoemd naar Dream Land.'

Wat ambieert u met uw Droomland?

'Freud bereikbaar maken voor de gewone man. Coney Island is working
class-vermaak geweest. Arbeiders hebben geen geld voor therapie.'

Maar wel angsten?

'Volgens Freud kunnen gebeurtenissen uit de kindertijd een grote betekenis in
het onderbewuste hebben. Daar is veel voor en tegen te zeggen, maar ik vind het
in elk geval goed dat iemand de deur opent naar onbewuste angsten. We zijn niet
alleen een door chemie en ratio gestuurde machine.'

Uw ouders waren psycholoog?

'Maar geen psychoanalytici.'

Wie was Albert Grass?

'Om mijn verhaal te vertellen, had ik een raamwerk nodig. Dat is Albert Grass
geworden, de oprichter van de The Coney Island Amateur Psychoanalytic Society
and Its Circle, 1926-1972. Ik heb hem gesitueerd in de jaren twintig op Coney
Island, hij bedacht de attracties voor Freuds Dream Land en schreef een
wedstrijd uit voor amateurfilms over Freudiaanse obsessies.'

Wat dreef Grass?

'Een betere wereld maken voor arbeiders door ze inzicht te geven in hun
onderbewuste. Zoals ook de socialisten het lot van de werkende man wilden
verbeteren.'

Wat is The Praying Mantis?

'Het is een stomme film over een vrouw die openlijk over haar biseksualiteit
spreekt, een van de films uit de competitie van de Freudfans. The Bear Dream is
een film over een man die droomt dat hij een beer is en door vrouwen wordt
geaaid.'

De arbeider spreekt wel heel makkelijk over zijn seksuele obsessies op film.

'U zult verbaasd zijn hoe openhartig men is in deze huisgemaakte films.'

Hoe komt u aan de films?

'Ik koop ze op rommelmarkten en eBay. Dan verwerk ik ze in mijn installaties en
tentoonstellingen.'

De tentoonstelling in Haarlem is ooit gemaakt voor het Coney Island Museum?

'Er is daar een klein museum, boven een freakshow. Coney Island is natuurlijk
vergane glorie, maar het museum heeft mooie stukken uit de geschiedenis van het
eiland. Een paar originelen zet ik in Het Dolhuys.'

In Nederland is Freud net uit de verzekering gegooid. De psychoanalyse wordt
niet meer vergoed.

'Dat komt omdat het over praten gaat. Verzekeraars houden niet van praten.
Praten kost tijd. Pillen erin stoppen kost geen tijd. Terwijl praten vaak wel
een goede oplossing is.'

Freuds Droomland, De amateurclub van psychoanalytici op Coney Island, 1926-1972,
van Zoe Beloff, Haarlem. Het Dolhuys, 25 mei tot en met 23 oktober.
http://hetdolhuys.nl

Niet in een dure psychoanalyse, maar met je vrienden naar een Freudiaans
pretpark. Bedacht door de Amerikaanse Zoe Beloff. Door Bob Witman

LOAD-DATE: May 19, 2011

LANGUAGE: DUTCH; NEDERLANDS

GRAPHIC: Zoe Beloff bezig met het opbouwen van haar tentoonstelling in het
Dolhuys in Haarlem. Foto Bart Mühl

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              176 of 200 DOCUMENTS



                                 de Volkskrant

                             19 mei 2011 donderdag

Afwijzing asielaanvraag speelde rol in affaire Baflo

BYLINE: Van onze verslaggeefster Ana van Es

SECTION: Ten Eerste; Blz. 6

LENGTH: 767 woorden


Van onze verslaggeefster

Ana van Es

GRONINGEN Dick Haveman, de 48-motoragent die op 13 april is doodgeschoten in het
Groningse Baflo, is door de vermoedelijke schutter Alasam S. mogelijk niet
herkend als politieman. Dat zegt justitie.

Om 19.20 uur op woensdagavond 13 april parkeert de 29-jarige biologe Renske
Hekman haar auto bij het Witte Huis in Baflo, waar zij een appartement huurt.
Zojuist heeft ze haar vriend Alasam S., een uitgeprocedeerde asielzoeker van 25,
opgehaald uit Groningen. Hekman en hij wonen officieel niet samen, maar S. komt
vaak langs in Baflo.

Zorgeloos is deze ontmoeting allerminst. S., die in 2001 vanuit Benin naar
Nederland is gevlucht, heeft zojuist een brief gekregen waarin staat dat de Raad
van State zijn asielaanvraag definitief heeft afgewezen. Dat komt keihard aan
bij S., die wordt behandeld voor psychoses als gevolg van een posttraumatische
stressstoornis. De afwijzingsbrief was 'zeer belastend' voor hem, zegt
persofficier Corine Fahner, en heeft vermoedelijk een rol gespeeld bij het drama
dat zich daarna afspeelt.

Maar wat er die avond precies is voorgevallen tussen hem en Hekman, blijft ook
voor de politie onduidelijk. Om 19.45 uur horen andere bewoners van het Witte
Huis een schreeuw. Daarna nog een schreeuw.

Een buurman gaat kijken en ziet Hekman op de grond liggen. De politie denk dat
S. haar heeft doodgeslagen met een brandblusser.

De hysterische S. stort zich nu op de toegesnelde buurman. Die raakt gewond,
maar weet zich in veiligheid te brengen. Ook een tweede buurman moet dekking
zoeken. Om 19.57 uur belt hij het alarmnummer.

De meldkamer zoekt contact met motoragent Dick Haveman, die op dat moment
toevallig in de buurt van Baflo rijdt. Hij zal op zoek gaan naar S. Haveman weet
dan al dat er twee slachtoffers zijn, en dat een van die slachtoffers is
overleden. Haveman meldt om 20.20 uur dat hij bij het Witte Huis is gearriveerd.
Daarna is er geen contact meer met hem.

Ondertussen vlucht S. naar het station van Baflo, maar rent in paniek de
doodlopende Sasmaweg in. 'Wat doe je hier?' vraagt een nietsvermoedende
omwonende. 'Voor het station moet je terug naar het dorp.' Om 20.24 uur ziet een
voorbijganger S. telefoneren.

Ook Haveman, gekleed in burger en op een gewone motor, arriveert bij de
Sasmaweg. Volgens getuigen stormt S. direct op de agent af, slaat hem in het
gezicht. Haveman verweert zich, eerst met pepperspray, daarna met zijn
dienstwapen. In de worsteling valt dat op de grond en S. weet het als eerste te
pakken. Van dichtbij vuurt hij twee kogels op Haveman af.

De motoragent is op slag dood. Hij wordt gevonden met het vizier van zijn helm
omhoog en zijn dikke motorhandschoenen nog aan. Onduidelijk is, of hij met die
handschoenen aan überhaupt zelf een schot had kunnen lossen. Het OM doet daar
onderzoek naar.

Aanvankelijk zegt S. dat hij begreep dat Haveman een politieman was, maar later
trekt hij die verklaring weer in. Het OM houdt rekening met de mogelijkheid dat
hij Haveman aanzag voor een gewone burger en zal in dat geval een lagere straf
eisen.

Met het dienstwapen van Haveman nog in de hand, loopt S. terug naar het dorp.
Zijn volgende slachtoffer aan de normaal doodstille Sasmaweg is de 72-jarige
Arie Brandsma, die gewond raakt door een kogel. De Bafloënaar Huisman, die even
verderop woont, wordt eveneens beschoten, maar weet zich via de garage van zijn
woning in veiligheid te brengen. Het is dan 20.26 uur: er zijn nog geen drie
minuten verstreken sinds de eerste confrontatie van S. met Haveman.

Even verderop bedreigt S. een 15-jarige krantenbezorger, maar die weet te
ontkomen. Schieten kan hij niet meer: het magazijn van het politiewapen, met
ruimte voor acht kogels, is leeg.

Even later klinken aan de Sasmaweg opnieuw schoten. Ditmaal van nieuw
toegesnelde agenten, die S. proberen aan te houden. Hij loopt met getrokken
pistool op hun dienstauto af. De agenten wagen het nog uit te stappen, maar
zoeken even later dekking achter hun eigen auto. Ze schieten dertig keer op S.
Vijf schoten zijn raak.

De gewonde S. kruipt in de verlaten politieauto, maar richt even later opnieuw
zijn pistool op de agenten. Pas dan zien ze aan de positie van de slede dat het
wapen leeg is en stoppen ze zelf met schieten. S. geeft zich niet zomaar
gewonnen en slaat met het lege pistool een 22-jarige agente op haar hoofd. Met
pepperspray wordt hij om 20.39 uur overmeesterd. Hij ligt in het
gevangenisziekenhuis in Scheveningen en moet eind juli voor het eerst voor de
rechter komen.

Uit een reconstructie blijkt dat de verdachte van de moorden in Baflo mogelijk
niet wist dat hij te maken had met een politieman.

LOAD-DATE: May 18, 2011

LANGUAGE: DUTCH; NEDERLANDS

GRAPHIC:  april. De begrafenis van motoragent Dick Haveman met een erehaag van
politiemensen. Foto Vincent Jannink / ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              177 of 200 DOCUMENTS



                                 de Volkskrant

                              17 mei 2011 dinsdag

Prinses van het volk

BYLINE: Door Toine Heijmans en Remco Meijer Foto's Erwin Olaf

SECTION: Uitgelicht; Blz. 18

LENGTH: 1237 woorden


Máxima is geen gewone naam, ook niet in Argentinië. Het is een verwachtingsvolle
naam: wie zijn kind bij geboorte Máxima noemt, zet hoog in. Dat kind moet alles
uit het leven halen, alleen genoegen nemen met het maximale. De juiste
opleiding, het juiste netwerk, de juiste looks, de juiste man hard werken voor
een plaats op het wereldtoneel.

Ook voor iemand uit de hogere Argentijnse middenklasse, is dat een hele klus.

Máxima, Prinses der Nederlanden, Prinses van Oranje-Nassau, Mevrouw van Amsberg
heeft haar ouders niet teleurgesteld. Veertig jaar later leeft ze het leven van
een kosmopoliet. Ze is de flonkerende ster van een klein en wat getroebleerd
koningshuis sommigen zeggen: ze is de redder van dat koningshuis.

Waar Máxima komt, schijnt de zon, daar is iedereen links of rechts, republikein
of niet het over eens. Slim, charmant, sexy en serieus, zeggen de mensen die
haar kennen. Open en supersociaal. Ze is van alles tegelijk: de econome die mee
kan praten over internationaal bankieren, de echtgenote, de goede moeder die
meehelpt op school (als 'luizenmoeder' meldde ze zelf, al is niet bekend of ze
dat daadwerkelijk ooit heeft gedaan), de huisvrouw, de vamp, de prinses. Waar
andere nieuwkomers aan het hof gebukt gingen onder het klemmende koninklijke
protocol, of onder het eeuwige koekhappen op Koninginnedag, maakt zij er juist
gebruik van. Stijf als het moet, los als het kan in een tijd van constante
media-aandacht; een levenshouding die alleen nog voor filmsterren leek
weggelegd.

Ze is de prinses die het aandurft een leren jurk te dragen met killer-laarzen.
Of deftig zwarte naaldhakken met stiekem een felrode zool.

Ze is ook nog eens begaan met de wereld, of het nu de inburgerende
migrantenvrouwen zijn in Amsterdam-West, of de armen in Senegal.

Zo is ze de vrouw die iedere vrouw zou willen zijn.

Veertig jaar Máxima, en het wordt gevierd als een troonsbestijging. Met een
televisiedocumentaire. Met een aparte glossy bijlage in het AD. Met profielen in
kranten, en discussies in de Tweede Kamer (of ze koningin mag worden natuurlijk
mag ze koningin worden, welk land zou zich zo'n koningin ontzeggen?)

Niemand kan om haar heen. Beter: niemand wil om haar heen. En dat heeft ze
allemaal aan zichzelf te danken. Natuurlijk heeft ze talent, natuurlijk heeft ze
een waaier aan adviseurs om zich heen maar het bouwen aan een sterrenstatus is
vooral iets wat je zelf moet doen. Hard werken, nooit versagen.

Haar ambitie is groot. Maar waarom dan, is de vraag, heeft ze Nederland als
basis uitgekozen? Een stip op de kaart, een land waar de mensen struikelen over
elkaars benen. Waarom wil Máxima wonen in het dorp Wassenaar, terwijl het ook
Manhattan kan zijn?

Vraag het aan de mensen die haar kennen, en ze komen met hetzelfde antwoord.

'Dat wordt weleens liefde genoemd, denk ik', zegt Paul Schnabel, die haar kent
als bestuurslid van het Oranjefonds en als lid van het curatorium van de
Máxima-leerstoel aan de Vrije Universiteit. 'Het heeft te maken met de man met
wie ze is getrouwd. Liefde is het, en de baan heeft ze erbij gekregen.'

'Dit is wat je doet als je iemand liefhebt', zegt Halleh Gorashi, bijzonder
hoogleraar Management van Diversiteit en Integratie aan de VU de
Máxima-leerstoel. 'Je eigen grenzen openbreken. Als een gewone burger prinses
wordt, is dat erg bijzonder. Maar tegelijk betaalt zo iemand een prijs.'

Berichten dat Máxima het koningshuis gebruikt om haar persoonlijke en brandende
ambitie te botvieren zijn er wel, maar niemand neemt ze echt serieus.

Twee Argentijnse journalisten schreven een boek over haar jeugd (Máxima, de
Argentijnse jaren) en kwamen ongeveer tot de conclusie dat het altijd al haar
grote wens was koningin te worden. Zelf ontkent ze dat, en het boek werd
afgedaan als een grabbelton van feitelijke fouten.

Zo blijft kritiek op de prinses hangen in de sferen van het amusement: een
misdaadboek van Thomas Ross (Het meisje uit Buenos Aires) of een kluchtige
theatervoorstelling van Niek Barendsen, waarin ze wordt weggezet als
machtsbeluste 'Evita in de polder' die probeert haar schoonmoeder en man uit de
weg te ruimen ('Landgenoten, u heeft precies een week de tijd om katholiek te
worden. Daarna zal de inquisitie van Maxime Verhagen u een handje helpen.'). Het
blijft satire, die niet eens bedoeld is om haar te raken.

Haar ambitie is ontegenzeggelijk zichtbaar, overal waar ze komt. Evengoed had ze
het de afgelopen decennium als prinses kalm aan kunnen doen, maar ze koos voor
een groot profiel. Dat is risicovol: één chagrijnige opmerking op televisie en
het sprookjeskasteel valt uit elkaar.

Ze heeft, zegt Paul Schnabel, 'met haar volle verstand voor die baan gekozen. Ze
was geen achttien of zo. Ze wist wat het inhield, dat is haar natuurlijk ook
uitgebreid verteld. Dit leven is een keuze. Het is een zware functie, maar je
komt overal en als je van aandacht houdt, krijg je die meer dan je op kunt.'

Ze krijgt aandacht, en ze geeft het volk de aandacht terug. Dat is de grond van
haar succes. Vraag het Iris Schut, het 15-jarige meisje dat Máxima overal volgt,
en er een website over bijhoudt http://(fanvanmaxima.nl). Iris zegt: 'Ze staat
heel dicht bij het volk. Elke keer als ik haar zie, komt ze automatisch naar me
toe en maakt een praatje. Ik geef haar altijd een cadeautje. Willem-Alexander is
daar niet zo gemakkelijk in, maar die roept ze er dan gewoon bij. Dan roept ze
"hé Alex, kom eens hier!"'

Halleh Gorashi: 'Het gekke is: qua positie staat ze ver van de samenleving, maar
niet als persoon. Ze kan zó hartelijk overkomen. Ze is authentiek. Ze zegt
dingen die ze echt meent. Dat is haar kracht.'

Iris Schut: 'Je ziet dat Beatrix er ook losser door is geworden. Máxima heeft
het hele koninklijk huis dichter bij het volk gebracht.'

Verliefd, verloofd, getrouwd

Prins Willem-Alexander (1967) ontmoette Máxima Zorreguieta (1971) naar eigen
zeggen in april 1999 tijdens de voorjaarsfeesten in Sevilla. Máxima werkte op
dat moment in New York, eerst bij Dresdner Kleinwort Benson, daarna bij Deutsche
Bank. Ze had in haar geboorteland economie gestudeerd.

Na de ontmoeting in Spanje reisde Willem-Alexander ettelijke malen naar New
York. De twee belden ook veel. De relatie werd al snel serieus genoeg om uit te
lekken: dat gebeurde op 31 augustus in de Volkskrant. Minister-president Kok
bevestigde die dag dat de situatie 'bijzonder genoeg' was om te melden.

Máxima ging mee met de millenniumvakantie in India van de Oranjes. In 2000 werd
duidelijk dat de verhouding duurzaam was. Máxima verhuisde naar Brussel, dichter
bij Den Haag dan New York, en na de zomer werd een begin gemaakt met gesprekken
tussen het paar en Kok over een verloving en huwelijk. De premier zag alleen
draagvlak voor een huwelijk als vader Jorge Zorreguieta, die deel had uitgemaakt
van het bewind van dictator Videla, zou wegblijven. Bovendien moest Máxima een
verklaring afleggen, waaruit haar democratische gezindheid zou blijken.

Zo geschiedde. Op 30 maart 2001 werd de verloving aangekondigd en op 02-02-02
vond de huwelijksvoltrekking plaats. Máxima en Willem-Alexander hebben inmiddels
drie kinderen: prinses Amalia (2003), prinses Alexia (2005) en prinses Ariane
(2007). In de NOS-documentaire komen de dochters voor het eerst alle drie aan
het woord.

De econome, de echtgenote, de goede moeder, de prinses, de vamp. Prinses Máxima
is van alles tegelijk: 'Ze zegt dingen die ze echt meent. Dat is haar kracht.'
Door Toine Heijmans en Remco Meijer Foto's Erwin Olaf

LOAD-DATE: May 16, 2011

LANGUAGE: DUTCH; NEDERLANDS

GRAPHIC: Prinses Máxima. 'Soms moet ik mezelf knijpen, hoeveel ik wel niet kan
doen.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              178 of 200 DOCUMENTS



                                 de Volkskrant

                              17 mei 2011 dinsdag

In handboeien door het flitslicht;
reportage Imf-topman Strauss-Kahn voorgeleid in new york

BYLINE: Van onze correspondent Arie Elshout

SECTION: Ten Eerste; Blz. 7

LENGTH: 605 woorden


Van onze correspondent

Arie Elshout

New York De grappen zijn niet even fijnzinnig, maar in de straat in East Harlem,
waar de Fransman Dominique Strauss-Kahn het hele weekeinde vastzat, kunnen de
gewone man en vrouw hun lol niet op.

'Voor 3.000 dollar had ik wel naar die hotelkamer willen komen', roept Joe
Rodriguez, vet grijnzend, vanachter zijn kassa. Gelach vult het krappe
winkeltje.

'Hij is zóóó stom' zegt een opgewonden Cynthia Brown, die niet uitgepraat lijkt
te raken over de Fransman. 'Dit is het domste kwakje uit de geschiedenis. Ik zou
het presidentschap niet hebben geriskeerd, voor geen enkele pik,' verkondigt de
jonge moeder luid als ze haar kinderkarretje naar buiten duwt en er weer
instemmend gelachen wordt.

De rauwe volkshumor gedijt goed deze ochtend in de zwarte wijk van New York. Wat
wil je: het nieuws van de dag gaat over politiek, macht en seks, in de
geschiedenis van de mensheid een even onuitroeibaar als onweerstaanbaar trio.
Een hoge piet uit de financiële wereld, die logeert in hotelkamers van 3.000
dollar (2.200 euro) per nacht en misschien wel president van Frankrijk had
kunnen worden, wordt als een misdadiger in de boeien geslagen, omdat hij een
kamermeisje zou hebben verkracht. Daar vindt iedereen wel iets van.

Woud aan camera's

Zeker als op zijn Amerikaans geen detail wordt achtergehouden. Achteruitgangen
bestaan hier niet. Strauss-Kahn werd zondagavond uit zijn cel in het
politiebureau in East Harlem gehaald en ten overstaan van een woud aan camera's
en in het volle flitslicht naar een wachtende auto gebracht. In handboeien.
Volledig herkenbaar.

In de rechtbank was het maandag niet anders. De topman van het Internationaal
Monetair Fonds had op een vergadering van de Europese ministers van Financiën
moeten zijn, maar in plaats daarvan stond hij in de beklaagdenbank van een
rechtbank in Manhattan. Er was een nacht verstreken, maar hij had nog dezelfde
kleren aan als de avond daarvoor en misschien ook nog van de dag dáárvoor.
Intussen werd er over gesproken hoe hij het kamermeisje bij de borsten zou
hebben gegrepen, daarna geprobeerd zou hebben haar panty's uit te trekken en
haar in haar kruis greep. Strauss-Kahn moet het gevoel hebben gehad te zijn
beland in de door demonen en trollen bevolkte wereld van de middeleeuwse
schilder Jheronimus Bosch.

Openbaarheid

'Zeer vernederend', noemde Martine Aubry, de leider van de Socialistische Partij
in Frankrijk, de beelden uit Amerika. 'Gelukkig hebben we in Frankrijk een wet
die bepaalt dat iemand onschuldig is tot zijn schuld is bewezen. Dat betekent
dat in dit stadium van een zaak mensen niet zo kunnen worden getoond.'

In Amerika ligt dat anders. Daar heerst, ook als iemand nog verdachte is, het
primaat van de openbaarheid. Zonder aanziens des persoons. Kenneth Lay, de
wegens corruptie veroordeelde Enron-topman, werd in handboeien naar de rechtbank
gebracht. Net als de frauderende belegger Bernard Madoff. En van president Bill
Clinton is nog bekend hoe hij tijdens het Lewinksy-schandaal werd verhoord door
de speciale aanklager Kenneth Starr. Dat was rechtstreeks op tv: urenlang konden
miljoenen kijkers in Amerika en daarbuiten volgen met welke spitsvondigheden de
machtigste man ter wereld stug volhield dat fellatio niet als seks mag worden
beschouwd. In de Amerikaanse pers worden verdachten met naam en toenaam genoemd.
Zelfs het adres van verdachten wordt soms genoemd. Dit om te voorkomen dat er
verwarring ontstaat met personen die dezelfde naam hebben.

In de VS worden verdachten bij naam en toenaam genoemd. Achteruitgangen van
politiebureaus bestaan niet. Vernederend? Het is het primaat van de
openbaarheid.

LOAD-DATE: May 16, 2011

LANGUAGE: DUTCH; NEDERLANDS

GRAPHIC: Dominique Strauss-Kahn (in donkere jas) wordt maandag voorgeleid voor
rechter Melissa Jackson (r) in New York. Foto Andrew Gombert / Getty Images

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              179 of 200 DOCUMENTS



                                 de Volkskrant

                              16 mei 2011 maandag

SECTION: V Opening; Blz. 2

LENGTH: 80 woorden


De Hollandse Máxima

Waarom zou je geen rood-wit-blauw dragen op Koninginnedag als je nog volop bezig
bent de harten van het Nederlandse volk te veroveren? Boer zoekt vrouw bestond
nog niet, maar Máxima had het al begrepen: de combinatie spijkergoed, Hollandse
kleuren en gezellige baret maakte een uiterst sympathieke indruk in de
huiskamer. Fris, vlot, en ook voor de gewone vrouw nog betaalbaar: het jasje van
380 euro van het Belgische modehuis Natan vloog na 30 april de winkel uit.

LOAD-DATE: May 15, 2011

LANGUAGE: DUTCH; NEDERLANDS

GRAPHIC:  april 2004 Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              180 of 200 DOCUMENTS



                                 de Volkskrant

                              14 mei 2011 zaterdag

Volgende week: Kanalen mail: dernederlanden@volkskrant.nl of kijk op
http://vk.nl/dernederlanden Der Nederlanden School, Amsterdamse; Vissen

SECTION: Het Vervolg; Blz. 8

LENGTH: 1715 woorden


Het is terecht dat in het lemma 'De Deltawerken' zeer prominent de
Stormvloedkering in de Oosterschelde wordt genoemd (DN, 7 mei), vanwege grootte
en omvang van het werk. Maar wat innovativiteit betreft gaat de Maeslantkering
toch echt aan de top. Al was het alleen maar vanwege de speciale bolvormige
scharnieren die alle kanten op moeten kunnen bewegen. Er was in die tijd maar
één firma die de bouw van dit grote bolvormige scharnier van even meer dan 10
meter in doorsnede aan kon: de Skodafabrieken in Tsjechië. Maar ook de
waterafsluiting aan de onderkant stelde de waterbouwkundige ingenieurs voor de
nodige problemen. Middels speciale vormgeving en het aanbrengen van 'skirts'
werd dit probleem afdoende verholpen.

Ab Woudstra, Miami (VS)

Naast de waterkering was een bijkomend doel van de Deltawerken het tegengaan van
verzilting in Laag Nederland. Een duinenrij vormt een goede afweer tegen het
binnendringende zeewater, dankzij de zoetwaterbel die daarin is ontstaan door de
regen. De Deltawerken verkortten de kustlijn. Daarachter konden nieuwe
zoetwaterreservoirs worden aangelegd.

Gerard Herbers, Arnhem

Encyclopedie van Nederland, deel 51

uw rEACTIES EN tIPS

School, Amsterdamse De Amsterdamse School is misschien niet eens de
belangrijkste architectonische stroming die Nederland heeft voortgebracht, en of
het de mooiste is, is ook maar een kwestie van smaak. Ongetwijfeld zijn er
mensen die 'het rijtjeshuis' (ruim de helft van de zeven miljoen Nederlandse
woningen is een rijtjeshuis) of de Euromast in Rotterdam mooier vinden, en
exemplarischer voor de Nederlandse bouwkunst.

Of anders de Amsterdamse grachtengordel wel, aangelegd tussen 1613 en 1662. De
Herengracht, Keizersgracht en Prinsengracht staan niet alleen symbool voor de
rijkdom waarover Amsterdam in de Gouden Eeuw beschikte, maar bereikten ook
architectonisch een perfectionisme dat in de drie eeuwen erna niet meer werd
geëvenaard.

Eigenlijk was Nederland tot 1900 ook niet echt een land van architecten, ondanks
de aanwezigheid van een enkel genie als Hendrik de Keyser. Het aanzien van
Nederland werd eerder bepaald door de ingenieurs (zie ook: ingenieurs) die
polders drooglegden, rivieren verlegden en dijken opwierpen.

Pas aan het begin van de 20ste eeuw begon er in Nederland zoiets als een
architectuurtraditie te ontstaan, met de Amsterdamse School als opmerkelijke
stroming, en het is vast geen toeval dat een van de eerste bouwwerken in de
stijl van de Amsterdamse School de vorm van een schip had.

'Het Schip', onderdeel van een wooncomplex in de Amsterdamse Spaarndammerbuurt
(nu deels in gebruik als museum) werd gebouwd tussen 1917 en 1921 en was al snel
wereldberoemd. En dat terwijl het ontwerp van architect Michel de Klerk in
eerste instantie niet eens de goedkeuring van de gemeente Amsterdam kon
wegdragen. Die vond het overvloedige gebruik van ornamenten, gietijzeren
raamkozijnen en expressieve kleuren, plus een geheel overbodige toren, maar luxe
aanstellerij.

Dat het complex er toch kwam, had alles te maken met de tijdgeest die
propageerde dat er 'paleizen voor de arbeiders' moesten worden gebouwd. In 1901
was de Woningwet ingevoerd. Grote arbeidersgezinnen leefden in die tijd op
elkaar gestapeld tussen de kakkerlakken in bedompte krotten, en de Woningwet zou
daaraan een einde maken. Voor het eerst werden aan woningen eisen op het gebied
van hygiène en leefbaarheid.

Woningbouwverenigingen moesten voor betaalbare huizen zorgen.

Een daarvan was de Amsterdamse woningbouwvereniging Eigen Haard. Die gaf Michel
de Klerk opdracht een woonblok te bouwen langs de spoorlijn naar Haarlem. De
Klerk was net klaar met het Scheepvaarthuis aan de Prins Hendrikkade in
Amsterdam, tegenwoordig in gebruik als vijfsterrenhotel Amrâth, dat hij samen
met onder anderen Johan Melchior van der Mey (de hoofdarchitect) en Pieter
Lodewijk Kramer had ontworpen. Na Het Schip in de Spaarndammerbuurt volgden de
opdrachten vanzelf, ook buiten Amsterdam.

Nederland werd toonaangevend op het gebied van de sociale woningbouw. Van der
Mey, Kramer en De Klerk zouden de geschiedenis ingaan als de belangrijkste
vertegenwoordigers van de Amsterdamse School. Alledrie hadden ze op het bureau
van Eduard Cuypers gewerkt, waar ze elkaar vonden in hun enorme fantasie, het
belang dat ze aan schoonheid hechtten en hun liefde voor de vorm die in elk
detail (kozijnen, deuren, glas, het interieur) tot uiting moest komen: een
gebouw was voor hen een Gesammtkunstwerk.

Het tijdschrift Wendingen, van het architectengenootschap Architectura et
Amicitia, werd hun spreekbuis.

Volgens hun rationelere tijdgenoot Hendrik Petrus Berlage, tegen wie de mannen
van de Amsterdamse School zich afzetten, moest de vorm van een gebouw juist
altijd ondergeschikt zijn aan de functie. Berlage en de vertegenwoordigers van
de Amsterdamse School deelden wel hun liefde voor bijvoorbeeld het gebruik van
bakstenen gevels; reden waarom Berlages Beurs nog wel eens ten onrechte wordt
gezien als een typisch product van de Amsterdamse School.

Als stroming heeft de Amsterdamse School niet heel lang bestaan. De dood van
Michel de Klerk in 1923, na een longontsteking, luidde het einde in; de
economische crisis van de jaren twintig deed de rest.

Verse stromingen als De Nieuwe Zakelijkheid namen het stokje over.

Vissen Over veertien dagen is het alweer zover: Nationale Hengeldag. Dan gaan ze
weer, de mannen en steeds meer vrouwen hengeltje in de hand, naar de waterkant.
Vroeger ging op 1 juni het visseizoen weer open, na drie maanden rust voor de
geschubde vrienden. Tegenwoordig mag er op de meeste soorten het hele jaar door
worden gevist, maar zomeravonden achter de rietkraag, starend naar je dobbertje,
blijven toch het mooist.

Dag ventje met de fiets op de vaas met de bloem/ ploem ploem/ dag stoel naast de
tafel/ dag brood op de tafel/ dag visserke-vis met de pijp/ en/ dag visserke-vis
met de pet/ pet en pijp/ van het visserke-vis/ goeiendag/ Daa-ag vis/ dag lieve
vis/ dag klein visselijn mijn (Paul van Ostayen, 'Marc groet 's morgens de
dingen').

Er zijn in Nederland meer dan twee miljoen mensen die regelmatig langs de
waterkant vertoeven om een visje te verschalken. Behalve 1.3 miljoen mannen ook
250 duizend vrouwen en 550 duizend jongeren onder de veertien. Het aantal
sportvissers neemt sterk toe. Vissen een typische ouwelullenactiviteit? Onzin.
De groei zit voornamelijk bij de jongeren.

Dit land telt zo'n duizend visclubs. Sinds een paar jaar zijn er hier zelfs drie
Sportvis Academies, in Alkmaar, Zwolle en Gorinchem. Het zijn MBO-opleidingen
voor een baan in de bloeiende sportvisserij-branche.

De recente groei wordt vooral toegeschreven aan de recessie: mensen gaan op zoek
naar betaalbaar vermaak.

Vissen is jagen voor de gewone man. Maar de tijden van een eenvoudig
bamboe-stokje en een tuigje van anderhalve piek zijn wel voorbij. De wereld van
de hengelsport is er een van ruimtevaartmaterialen en vangsttechnieken die
vroeger waren voorbehouden aan de geheime dienst. 'No-knot rigs', 'hairs van
braid', 'Gamakatsu-haken', 'feeders', 'wartels', 'winkle pickers', 'leadclips'
en 'tailrubbers': neem vooral een insider mee naar de speciaalzaak.

En dan hebben we het nog niet eens over de 'sonar fish finders' en
voedingstechnologisch ver doorontwikkelde aassoorten, die de argeloze vis
onweerstaanbaar naar de fatale haak lokken. Jaarlijks geven de sportvissers zo'n
zevenhonderd miljoen euro uit aan hun hobby. Twintig procent daarvan gaat op aan
voer en kunstaas.

Maar nog altijd kun je voor een bescheiden bedrag een eenvoudig vissetje
aanschaffen, een 'vispas' kopen en een stukje wittebrood aan de haak prutsen,
waarna het geduldig wachten kan beginnen.

Het is daarbij voor de beginnende visser handig om even de 'vissengids'-app te
downloaden. Zodat onmiddellijk na het 'landen' van de buit kan worden gecheckt
met welke soort vis we het genoegen hebben. Is het een hele grote vis, dan kan
een collega-visser worden verzocht een foto te maken van de vanger, met de vis
trots voor de borst.

Vroeger werd er gevist om de vis mee naar huis te nemen en daar op te eten. Dat
is uit de mode geraakt. Veruit de meeste door sportvissers gevangen vis wordt
meteen na de vangst weer teruggezet. Behalve misschien de snoekbaars. Die brengt
een aardige prijs op bij restaurants, er wordt daarom ook veel illegaal op
gestroopt.

Het hengelen, louter voor het plezier en ten koste van de vis, stuit de Partij
voor de Dieren tegen de borst. Uit onderzoek zou zijn gebleken dat de vis veel
stress ervaart op het moment dat hij erachter komt dat er een haakje in het
hapje zit en hij opeens verandert in een vliegende vis. Maar in de pogingen de
sportvisserij een halt toe te roepen, zijn dierenbeschermers voorlopig kansloos.
Daarvoor is de massa liefhebbers veel te groot.

De vissengids telt voor het Nederlandse binnenwater 73 vissoorten, maar
daaronder zitten ook de ontsnapte goudvissen en guppy's. Voor de sportvisserij
zijn een paar soorten van belang: voorn, brasem, karper, snoek, snoekbaars en
baars. Vroeger hoorde daar ook de paling bij, maar daarvoor geldt wegens
zeldzaamheid en dioxinegehalte een vangstverbod.

De meerval mag zich in een toenemende populariteit verheugen, ook omdat het de
grootste inheemse vis in onze wateren is. Er zijn meervallen gespot van twee
meter lang en naar verluidt bevinden zich in de duistere diepten exemplaren van
drie meter.

Vissers beschikken over een eigen taal, het 'visserslatijn'. Kenmerk van de taal
is dat alles wordt overdreven, en dan met name de grootte van de gevangen vis en
de moeite die het kostte het monster op het droge te krijgen.

Voor mijn part word ik arm, heb ik het nooit meer warm/ Voor mijn part moet ik
verder leven zonder blinde darm/ Maar er is één ding wat ik nooit zou willen
missen:/ En dat is vissen (Eli Asser, 'Vissen').

De rode baksteen en sierlijke vormen van de architecten van de Amsterdamse
school mogen dan Amsterdam-Zuid domineren, dat wil niet zeggen dat er buiten
Amsterdam maar wat werd aangerommeld. Een vermaard voorbeeld van de
architectonische stroming staat bijvoorbeeld bij het Friese Lemmer: het
stoomgemaal ir. Wouda staat niet voor niets op de werelderfgoedlijst. Het
betreft daar tevens een vermaarde visstek, met name voor de snoekbaars:
Nederlanders zijn verwoede hengelaars. Wie we zijn, hoe het zover kon komen, en
waarom, deel 51.

LOAD-DATE: May 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              181 of 200 DOCUMENTS



                                 de Volkskrant

                               6 mei 2011 vrijdag

Australisch lawaai werkt in Indonesioe;
In buitenlandse gevangenschap Ambassades zouden niet genoeg doen voor
Nederlanders die elders vastzitten, blijkt uit onderzoek. Waaruit bestaat
diplomatieke ondersteuning?

BYLINE: Van onze correspondent Michel Maas  Interviews: Ianthe Sahadat

SECTION: Binnenland; Blz. 8

LENGTH: 1415 woorden


Van onze correspondent

Michel Maas

JAKARTA Landen op Jakarta gaat gepaard met een stevige welkomstgroet: na de
aankondiging dat het vliegtuig bijna de wielen aan de grond zet, volgt op
dezelfde vrolijke toon de mededeling dat op het invoeren van verdovende middelen
de doodstraf kan staan. Welkom in Indonesioe en dank voor het vliegen met
Garuda.

Ook Singapore en Maleisioe kennen de doodstraf voor drugsdelicten. En ze spreken
die geregeld uit, ììk tegen buitenlanders. Islamitische pressiegroepen in
Indonesioe oefenen zware druk uit op rechtbanken om die doodstraf te geven. De
doodstraf wordt zelfs uitgesproken voor medeplichtigen, en voor vergrijpen die
in het Westen met lichte straffen worden afgedaan. Tientallen buitenlanders
zitten in Indonesische dodencellen. Onder hen veel Australioers en twee
Nederlanders.

De bijstand van de Nederlandse autoriteiten is beperkt. De regering tekent
formeel bezwaar aan, met de aantekening dat de Europese Unie principieel
tegenstander van de doodstraf is. Indonesioe neemt daar kennis van en dat is het
dan.

Voor de veroordeelde is het belangrijker wat er daarna voor hem wordt gedaan.
Daarin verschillen landen duidelijk van aanpak. Een land als Nigeria laat
veroordeelde landgenoten geruisloos executeren, terwijl Australioe openlijk de
strijd aan gaat. De Australische regering protesteert niet ©©n keer, maar
voortdurend, en doet dat met alle middelen. Zij kaart de doodstraffen aan bij
elk staatsbezoek, en geneert zich niet daarbij de Australische en Indonesische
media in te schakelen. Elke stap in de juridische procedures van de
veroordeelden wordt nauwlettend gevolgd.

Met succes: de straffen van de meeste leden van de beroemdste groep verdachten,
'de negen van Bali', zijn verlaagd. Doodstraffen werden levenslang, levenslang
werd twintig jaar. E©n doodstraf bleef gehandhaafd. Het beroep tot 'herziening
van het proces' van een tweede ter dood veroordeelde werd gehonoreerd, wat hem
een nieuwe kans geeft op strafvermindering.

Den Haag werkt bewust anders. Het denkt dat lawaai meer schaadt dan goed doet.
Het ministerie van Buitenlandse Zaken zegt daarom Indonesioe liever te bewerken
met 'stille diplomatie'. Wat dat inhoudt, weet niemand. De veroordeelden horen
alleen dat zij zich zo rustig mogelijk moeten houden, want publiciteit kan 'de
zaak' enkel schaden. Dat trekt de aandacht van radicale moslims en
anti-drugsbewegingen die zich tegen strafvermindering verzetten.

Nederlandse ministers op bezoek zwijgen ook in alle talen, in elk geval tegen de
pers. Niets wijst erop dat zij zich in gesprekken met Indonesische bewindslieden
sterk maken voor de ter dood veroordeelden. Als zij dat al wel doen, is er niets
dat erop wijst dat Indonesioe daar op enige manier van wakker ligt.

De minister van Buitenlandse Zaken heeft geld beschikbaar gesteld voor de
juridische afhandeling van de enige nog niet afgehandelde Indonesische zaak. Die
staat voor zijn allerlaatste kans: een herziening. Dat is meestal een
uitzichtloze procedure. Herziening wordt alleen toegekend als er nieuwe bewijzen
zijn die de vorige rechtszaak onderuit halen.

De Australioer die onlangs zijn herziening kreeg toegekend, was een van de heel
weinigen die daarin de afgelopen jaren zijn geslaagd. Hij had een advocaat ©n
een regering die Indonesioe onder druk zette.

Als de Nederlandse veroordeelde zijn herziening niet krijgt, zal hij sterven in
een Indonesische gevangenis. Mogelijk wordt hij niet daadwerkelijk
geoexecuteerd, want dat gebeurt relatief weinig in Indonesioe, maar vrij komt
hij nooit meer. De doodstraf kent geen strafvermindering, levenslang wel. Met
goed gedrag en clementie van de president kan een tot levenslang veroordeelde
uitkijken naar een vrijlating, al is het na vijftien jaar.

'Eens in de twee maanden gaan ze op bezoek'

'Het is fijn om even je moedertaal te horen'

'Ik wilde een eerlijk proces, dat vond het consulaat maar lastig'

Franklin Zwiers (52) zat 2,5 jaar vast in een Amerikaanse cel op verdenking van
drugshandel. Nederland leverde hem in 2008 uit aan de VS.

'Ik ben uitgeleverd aan de VS, door Nederland. Als een land dat aan Nederland
vraagt, leveren ze meteen uit. Ik ben niet aangehouden, ik moest mij melden. Dat
heb ik gedaan. Zodra ik de Nederlandse bodem verliet, werd ik in de boeien
geslagen.

'Van het consulaat kreeg ik een boekje Gevangen in den vreemde en nu? Dus ik
zei: Hebben jullie ook een boekje Uitgeleverd aan Amerika en nu? Daar reageerden
ze niet op.

'Ik ben al die tijd eigenlijk amper begeleid. Ik heb 15 maanden in een
politiecel in Vermont gezeten, met dag en nacht het licht aan. Ik mocht een uur
per week naar buiten. Twee keer is er iemand van de ambassade uit New York
langsgekomen, die zei: Doe nou niet zo eigenwijs, beken gewoon schuld dan ben je
zo weer terug in Nederland. Ze willen dat je meewerkt, ook al ben je onschuldig.
Mijn advocaat kan dit bevestigen, hij heeft meer van deze zaken gehad. Die
werkten allemaal mee, maar ik weigerde. Ik wilde gewoon een eerlijk proces. Dat
vond het consulaat maar lastig.

'Ik zat op een gegeven moment in een gevangenis waar een gangoorlog bezig was.
Er waren net twee gasten doodgestoken. Zegt de consulair medewerker: Wat is dit?
Maar die deed deed verder niets. Zit je daar als gewone burger. Ik heb
gescrabbeld met ter dood veroordeelden en met een man die een moskee wilde
opblazen.

'Ik had een Amerikaanse advocaat die al tien jaar uit het vak was en ik heb in
acht verschillende gevangenissen gezeten. Niemand deed iets. Nederland is veel
te bang om de VS voor het hoofd te stoten. Het respect richting de Amerikanen is
zo groot, Nederland kruipt er voor. Een senator dreigde om de import van verse
waren en bloembollen te frustreren. En de consulaire medewerkers stelden zich
toch een beetje op van 'u zit hier vast niet voor niets'.'

Joseph Oubelkas (30) zat vierenhalf jaar onschuldig vast in Marokkaanse
gevangenissen. Hij werd in 2005 veroordeeld voor drugssmokkel en schreef over
zijn onterechte veroordeling het boek 400 brieven van mijn moeder.

'Toen ik net te horen had gekregen dat ik tien jaar de cel in moest, kwamen er
twee representanten van de ambassade bij me. Ze waren ook bij mijn hoger beroep.
Dat heb ik wel als steun ervaren.

'De ambassadeur zelf heb ik nooit gezien volgens mij, maar er kwam elke maand
iemand langs voor alle Nederlanders. Dat waren er een stuk of 4, 5. Het is fijn
om je moedertaal te horen, en aan iemand van buiten je verhaal te kunnen doen.
Je kunt je hart even uitstorten, sommige mannen huilden ook.

'Je krijgt elke maand 30 euro en ze nemen je post mee. Van die 30 euro kocht je
sigaretten. Zelf rook ik niet, maar ik gaf ze aan de bewakers. Dan krijg je
privileges, je woont in hun wereld. Zo kon ik de spullen regelen voor Engelse
les of om te sporten, bijvoorbeeld.

'Met enkele mensen van de ambassade en de reclassering heb ik nog steeds
contact. Dat zijn echt vrienden geworden. Maar ik ben wel een apart geval denk
ik, omdat ook het Nederlandse Ministerie van Buitenlandse Zaken aantoonde dat er
geen enkel bewijs in mijn richting wees.

'Er werd veel onderling vergeleken. De Spanjaarden hadden het het best voor
elkaar. Die kregen 120 euro per maand en veruit het meeste bezoek. De Fransen
kregen niets en hoorden soms maanden niets van de ambassade.'

Irma van Lien, moeder van Wendy (23) die vijfenhalf jaar vast zat in Peru voor
drugssmokkel. Wendy is sinds december vrij, maar nog niet terug in Nederland.
Haar papieren zijn nog niet in orde.

'Wij houden contact met Buitenlandse Zaken en de dame van de ambassade, een hele
lieve mevrouw. Die kennen we na 5,5 jaar onderhand wel goed.

'Ze gaan eens in de twee maanden bij alle gevangen op bezoek, eerst was dat elke
maand. Voor een praatje, post of een pakketje, meer kunnen ze ook niet doen. Als
Wendy bijvoorbeeld spulletjes had gehaakt voor de kleine, dan gaven ze die aan
mij af. Ze praten over de zaak, maar ze kunnen in de rechtszaak niets betekenen.

'We hebben heel wat advocaten gehad die niet te vertrouwen waren, die er met je
geld vandoor gaan. Daar kan de ambassade je dan niet bij helpen.

'Toen Wendy net bevallen was, is er iemand van de ambassade langsgegaan in het
ziekenhuis in Lima. Ze mocht toen een mobieltje lenen om mij te bellen, dat was
heel fijn.

'Er zitten veel Nederlanders vast in Peru. De meeste mensen krijgen nooit
familie of vrienden op bezoek. Het is hartstikke duur om daarheen te gaan.
Daarom nam ik vaak dingen mee voor andere mensen.'

Interviews: Ianthe Sahadat

Indonesioers niet erg onder de indruk van de Nederlandse stille diplomatie

LOAD-DATE: May 5, 2011

LANGUAGE: DUTCH; NEDERLANDS

GRAPHIC: Irma van Lien Foto Martijn Beekman / de Volkskrant Joseph Oubelkas Foto
Martijn Beekman / de Volkskrant Franklin Zwiers Foto Guus Dubbelman / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              182 of 200 DOCUMENTS



                                 de Volkskrant

                              5 mei 2011 donderdag

Hoe treurig dat de elite in een tentje zichzelf bevlekt

SECTION: Opinie en Debat; Blz. 28

LENGTH: 690 woorden


Vier kunstenaars en vier politici kruipen deze week samen in een tentje 'op zoek
naar commitment' (V, maandag 2 mei). Met als voorwendsel een 'kritisch debat'
over de bezuinigingen op kunst en cultuur wordt een wedstrijd
quasi-intellectuele zelfbevrediging gehouden die alleen maar samenvat hoe
wereldvreemd onze culturele elite is.

Neem allereerst de naam: Allegories of good and bad government, naar de
14de-eeuwse fresco's van Lorenzetti. Van wie? Lorenzetti, kent u die niet?
Schande. Ambrogio Lorenzetti zoekt u het nog even na was een Italiaanse schilder
die voor Machiavelli een belangrijke inspiratiebron was. Machiavelli? U weet
wel, uitvinder van de machtspolitiek. Van de PVV, zeg maar.

De Italiaanse titel van zijn werk is naar het Engels vertaald  Want in het
Nederlands ga je je als culturele elite natuurlijk niet uitdrukken. Kom nou
toch! De Nederlandse identiteit bestaat toch al niet. (Zijn Henk en Ingrid daar
nou nog niet achter?)

Het initiatief gaat over de Nederlandse kloof, tussen de Nederlandse politiek en
de Nederlandse kunsten. Waarom dan toch een Engelse naamgeving? Belangrijker
nog, wie bereikt men met deze titel, en vooral: wie haakt erdoor af?

Als er een kloof is tussen kunst en politiek, heeft dat ook te maken met een
onvermogen om grote delen van de samenleving te bereiken.

Een prangend probleem van de sector, die dat niet alleen volledig negeert maar
zich er zelfs schaamteloos op laat voorstaan, getuige zo'n esoterische titel.

Dan de deelnemers. De politiek is vertegenwoordigd door prominenten van PvdA
(wethouder Amsterdam), GroenLinks (Tweede Kamer) en D66 (fractieleider
Rotterdam). De oppositie doet dus stevig mee. Als vierde kruipt ook een
VVD-wethouder uit het niet onverdienstelijke, doch kleinstedelijke Arnhem in de
tent; afgewisseld door de VVD-burgemeester van Bloemendaal.

Deelname van de coalitiepartijen beperkt zich dus tot twee brave VVD'ers van
beperkte invloed, die samen een luchtbedje delen.

Het CDA ontbreekt op het culturele kampeerfeest. De PVV, de meest spraakmakende
partij, die toch deze regering mogelijk maakt en het cultuurdebat oppookt, is
bewust niet uitgenodigd. Want PVV-ers zijn 'andersdenkenden', met wie men niet
wil 'verzanden in het verdedigen van standpunten'.

Het is hierin dat de stuitende arrogantie en kortzichtigheid schuilen van onze
culturele elite die het debat in een nog veel klemmender wurggreep neemt dan de
PVV dat doet. Het doel van het tentenkamp is 'een eerste cel zijn in een lang
proces van vermenigvuldiging'.

'Een eerste stap van een nieuw artistiek en politiek model, een laboratorium,
een platform, waar de grenzen tussen de domeinen opengaan.' (De Groene
Amsterdammer, 20 april) Hier spreekt een zelfingenomenheid die geen enkele grens
opent, maar slechts verouderde kaders dikker aanzet.

Het deel van de kunstensector dat profiteert van subsidies toont net als
bijvoorbeeld het academische milieu zijn verlammende onvermogen om zichzelf te
verantwoorden aan belastingbetalers.

Van de laatsten voelt een grote groep zich vertegenwoordigd door VVD, CDA en ook
PVV. Om SP en de kleinere partijen nog maar niet te noemen. Hoe kan een
discussie over het 'vacuüm tussen kunst en politiek' gevoerd worden zonder
noemenswaardige participatie van de meerderheid van leden van de Tweede Kamer?

Het zijn alleen de vertrouwde paarse partijen (met een zeer magere VVD-deelname)
die het vier dagen samen eens gaan zitten zijn in een tentje. Met camera's erop.
Net Big Brother.

Maar die show had tenminste iets te bieden: daar sloeg de vlam nog weleens in de
pan. Van het debat in W139 valt niets anders te verwachten dan een muffe
tentlucht.

Het is fijn dat de elite bereid is de stap te wagen van de chique hotels naar de
'camping'. Maar pas als zij het volk echt serieus gaat nemen, zal de elite weer
op het vertrouwen van het volk kunnen rekenen.

Geerten Waling

De auteur is historicus en promovendus aan de Universiteit Leiden. Hij stelt dat
een 'kritisch debat' over een nieuw artistiek en politiek model zoals dat nu
wordt gevoerd arrogant en volkomen wereldvreemd is.

De PVV, de meest spraakmakende partij die het cultuurdebat oppookt, is bewust
niet uitgenodigd

LOAD-DATE: May 4, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              183 of 200 DOCUMENTS



                                 de Volkskrant

                               2 mei 2011 maandag

UIT DE POSTZAK

SECTION: V DIDU; Blz. 12

LENGTH: 131 woorden


De inhoud van de grote Telfort-doos die deze week werd afgeleverd op kantoor
Didu is op z'n gunstigst te typeren als 'toevallig'. Een doosje lucifers, een
foto van een snordrager in een poepbruin pak, een tang om kreeft mee te eten en
een bakje instant-noedels, beef flavour. En er zit piepschuim in. Dat is dan
weer niet toevallig. Dat hoort bij dergelijke dozen.

Wie wil dit hebben? Hans van den Berg wil het hebben, blijkt uit het begeleidend
schrijven. Hans is de snordrager in het poepbruine pak. Vroeger was Hans
miljonair, nu is hij weer een gewone man met een betaalbaar Telfort-abonnement.
Dat verklaart de inhoud van de doos nog steeds niet, maar wel de doos zelf. De
gewone man ontvangt zijn kleine geneugten nu eenmaal het liefst in een doos. Een
grote doos met veel piepschuim.

LOAD-DATE: May 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              184 of 200 DOCUMENTS



                                 de Volkskrant

                               2 mei 2011 maandag

Ik, de SS'er Televisie;
interview joost seelen, maker van 'zwarte soldaten'

BYLINE: Door Berend Jan Bockting

SECTION: V Opening; Blz. 2

LENGTH: 2131 woorden


Documentairemaker Joost Seelen (53) vond acht tachtigers, bijna allen oud-lid
van de Nederlandse Waffen-SS, bereid hun herinneringen voor zijn camera te
delen. Zes haalden zijn documentaire Zwarte Soldaten, die vanavond om 23.00 uur
op Nederland 2 wordt uitgezonden. Twee oud-SS'ers zijn inmiddels overleden.

Vrij van controverse is zijn project niet. Familieleden van de twee overleden
mannen zijn niet blij met de documentaire. In overleg met de NCRV besloot hij de
achternamen van de hoofdpersonen te verwijderen. 'Zij hebben na de oorlog enorme
ellende meegemaakt omdat ze gezien werden als kinderen van verraders', zegt
Seelen. 'Ik kan mij hun reactie goed voorstellen.'

Hoe raakte u met deze mannen in contact?

'Een aantal jaar geleden ontmoette ik Stijn Reurs, een student journalistiek
wiens oom bij de Waffen-SS heeft gezeten. Hij doet al sinds zijn 17de onderzoek
naar oud-SS'ers. Zo bouwde hij in die kringen langzaam contacten op. Via hem en
Cees Kleijn, inmiddels een afgestudeerd historicus, kwam ik met andere SS'ers in
contact. Zij hebben vier hoofdpersonen aangedragen. De twee anderen vond ik via
Alie Noorlag, schrijfster van het boek Een leven lang gezwegen, waarin ze
getuigenissen van voormalig NSB'ers heeft opgetekend.'

De mannen vertellen heel open over hun verleden. Hoe kreeg u ze zover?

'De twee researchers deden het voorwerk. Zij maakten aantekeningen en
geluidsopnamen, maar voor de hoofdpersonen was een film iets nieuws. Cornelis,
een van hen, zei: het maakt mij niet uit, als die documentaire uit komt, ben ik
toch dood. Hij besefte: ik kan dit verhaal voor de laatste keer vertellen. Ik
heb bij meer documentaires gemerkt dat mensen op die momenten opener zijn. Oude
mensen zijn minder kwetsbaar. Ze hoeven niet te vrezen voor hun baan en zijn in
sociaal opzicht toch al wat meer geïsoleerd.'

Welk verhaal wilde u vertellen?

'Ik vind de motivatie van die mannen fascinerend. Hoe kom je in zo'n situatie
terecht? Hoe ervaar je dat, hoe ga je ermee om, hoe kijk je erop terug? Die
dingen lopen continu in elkaar over. Het zijn allemaal mensen rond de 85 jaar
die herinneringen ophalen aan de periode dat ze ongeveer 20 waren. Ik zie het
daarom niet als een documentaire die interessant is om zijn feitelijkheden.'

Twijfelde u soms aan de getuigenissen?

'Nee, maar ik denk wel dat ze in de loop der jaren mooier of juist minder mooi
zijn geworden. Dat er verhalen verdrongen zijn of bewust niet worden verteld.'

Er is de afgelopen jaren een nuance gekomen in het strikte denken tussen goed en
fout. Wil u daaraan bijdragen?

'Ik heb niet het gevoel dat ik het heel anders zou hebben gedaan als ik de
documentaire tien of twintig jaar geleden had gemaakt.'

Was u wel op zoek naar een bepaalde nuance?

'Mij gaat het niet om zwart-wit of goed-fout. Ik wil die mensen begrijpen. De
kijker laten zien: dit zijn gewone mensen. Dit had ik zelf kunnen zijn. Of mijn
buurman. Ik ben er heilig van overtuigd dat iedereen goede en slechte kanten
heeft. En in bepaalde omstandigheden kan dat slechte makkelijker naar boven
komen dan het goede.'

Klaas, een van de zes hoofdpersonen, vertelt hoe hij met een ploertendoder Joden
in elkaar sloeg. Was hij een uitzondering? Een psychopaat tussen de
opportunisten?

'Hij behoorde wel tot de minderheidsgroep. Als je ziet hoeveel gewone burgers in
Duitsland, bakkers, slagers, leraren uiteindelijk de meest vreselijke misdaden
hebben begaan, vind ik het te makkelijk om ze als psychopaten af te schilderen.
Als in Duitsland alleen de psychopaten de Jodenvervolging waren gestart was het
nooit zo massaal geweest. Dat gebeurde juist vanwege de gewone burgers. En daar
zaten ook types tussen die gingen geilen op de macht, het geweld. Zo'n type was
Klaas. Geen psychopaat, maar iemand die ontzettend gefrustreerd is door de
armoede en vernederingen in zijn jeugd. Hij werd trots op het uniform, had één
vijand, bewonderde één iemand, en maakte zijn leven zo verdomd simpel.'

Bestaat de kans dat je te veel betrokken raakt bij deze verhalen?

'Tijdens de interviews had ik daar niet zo'n last van. Dan ben ik betrokken
omdat ik die mensen wil doorgronden. Ik schrik op dat moment niet van wat ze
zeggen. Pas achteraf dacht ik: oef, oef.'

U keek tijdens de montage anders naar de interviews?

'Hoe verder ik in de montage van de film kwam, hoe meer de film mij zelf ging
verontrusten. Ik kan mij herinneren dat ik met Jeroen Goeijers, die de muziek en
geluidsafwerking verzorgt, de film bekeek en zei: ik wil het helemaal niet meer
zien.'

U walgde ervan?

'Het raakt mij heel erg. Ik ging mij als maker ook afvragen waarom ik nou per se
zo'n film moest maken. Met dit soort mensen.'

Nou?

'Het zette aan tot zelfonderzoek. Zou ik ervan kunnen genieten om mensen in die
omstandigheden in elkaar te knuppelen? Ik kan soms heel fel reageren op mensen,
dan denk ik wel: waarom reageer ik nu zo agressief? Je herkent het wel: dat je
in een bepaalde situatie zo moe of gefrustreerd raakt dat er in één keer pats
iets bij je naar boven komt waarvan je denkt: wacht even, zo wil ik niet zijn.'

Heeft die gedachte u in de montage beïnvloed?

'Nee. Hoewel: ik zeg heel hard nee, maar ik denk van niet. Zoals een chirurg
niet misselijk wordt als hij een patiënt opereert.'

De researchers herkennen hun werk niet meer in de documentaire. Ze missen het
menselijke uitgangspunt en vinden de nadruk op iemand als Klaas te sensationeel.

'Het uitgangspunt is altijd geweest dat ík de documentaire zou maken. Ik ben 25
jaar documentairemaker zij hebben nooit iets met documentaires te maken gehad.
De documentaire is mijn verhaal, mijn kind, het beeld dat ik geschapen heb. Zij
vinden bijvoorbeeld dat de film te veel over de Jodenvervolging gaat. Ik vind
dat je niet naar de Tweede Wereldoorlog kunt kijken zonder de Jodenvervolging,
vanwege dat het ultieme kwaad dat daar is geschied. Het is zo onlosmakelijk met
elkaar verbonden.'

Waarom is deze documentaire een aanvulling op bestaande getuigenissen?

'Omdat je op sommige momenten het gevoel hebt dat je het kwaad recht in de ogen
kijkt. Ik denk dat dat heel confronterend is. Het is niet opa die een leuk
verhaal vertelt het zijn mensen die het zelf hebben beleefd.'

'Ik ging mij als maker afvragen waarom ik nou per se zo'n film moest maken'

&ack;&ensp;Lees verder op pagina V4

&ack;&ensp;Vervolg van pagina V3

Researchers distantiëren zich van documentaire

Oorlog op televisie rond 4 en 5 mei

Enkele van de researchers van Zwarte Soldaten kunnen zich niet vinden in het
beeld dat de documentaire schetst van de oud-leden van de Waffen-SS.

Alle documentaires en films over de Tweede Wereldoorlog dragen een zware morele
boodschap met zich mee. Dat vindt historicus Cees Kleijn (29), samen met Stijn
Reurs (25) een van de researchers van Zwarte Soldaten. 'Het denken tussen goed
en fout is daarin nog heel sterk vertegenwoordigd.'

Met Zwarte Soldaten wilden Kleijn en Reurs meewerken aan 'iets vernieuwends'.
Een documentaire waarin de mens centraal staat, los van een 'vertroebelend'
moreel oordeel. 'Wij vragen ons in alle eerlijkheid af wie deze mensen waren,
waar ze bij zijn geweest, wat ze hebben meegemaakt, waarom ze tot welke keuzes
zijn gekomen.'

De crux: de meeste geïnterviewden in de documentaire waren lid van de Waffen-SS.
'Als historicus weet ik dat zij niet direct met de Jodenvervolging te maken
hebben gehad', zegt Kleijn, die samen met Reurs meer dan honderd van hen heeft
gesproken. 'Het waren over het algemeen frontsoldaten. De Jodenvervolging is een
heel belangrijk deel van de oorlogsgeschiedenis, maar een klein deel van het
verhaal van deze mensen.'

Toch krijgen de hoofdpersonen voornamelijk vragen over die Jodenvervolging, zegt
Kleijn. 'Door daar de nadruk op te leggen, wordt de documentaire ouderwets beeld
bevestigend: deze mensen waren diep fout. Dat wordt het best geïllustreerd door
Klaas die met een ploertendoder Joden in elkaar sloeg. Deze Klaas was, in
tegenstelling tot wat de regisseur beweert, echter geen lid van de Waffen-SS.'

Kleijn schaart zich achter historici als Chris van der Heijden en Hans Blom.
Blom hield in 1982 een oratie waarin hij afstand nam van het goed/fout-denken.

'In dat opzicht is deze documentaire een stap terug. De regisseur heeft zich
niet los willen maken van de morele ondertoon die in veel documentaires en
boeken is terug te vinden. In zijn ogen hebben deze mensen een foute keuze
gemaakt en zo is hij deze mensen ook tegemoet getreden. Wij proberen hier
afstand van te nemen en inzichtelijk te maken waarom deze mensen tot een
bepaalde keuze zijn gekomen.'

Vanuit de filmmaker die een verhaal wil vertellen, is het te billijken, weet
Kleijn. 'Het is niet eenvoudig om met zes hoofdpersonen uit ruim twintig uur
beeldmateriaal een genuanceerd beeld naar voren te brengen. Maar ik denk dat hij
goud in handen heeft, en genoegen neemt met zilver.'

De omroepen pakken in de week van 4 en 5 mei traditiegetrouw uit met
documentaires over de Tweede Wereldoorlog. RTL 7 en SBS 6 leggen het accent op
oorlogsfilms.

Maandag 2 mei:

Nederland 2, 23.00 uur, Dokument (Zwarte soldaten): Oud-SS'ers blikken terug op
hun ervaringen in de oorlog.

SBS 6, 20.30 uur, Valkyrie (2008): Speelfilm over een samenzwering van Duitse
officieren om Adolf Hitler uit de weg te ruimen.

Dinsdag 3 mei:

Nederland 1, 22.35 uur, Oorlogsgeheimen: Rene de Vries overleefde de oorlog, in
tegenstelling tot veel van zijn Joodse familieleden. Het dagboek van zijn
favoriete tante Riek is een tastbare herinnering aan die tijd.

Nederland 2, 23.00 uur, Omdat hun hart sprak: Een documentaire over de Utrechtse
crèche Kindjeshaven. De rechtenstudente Geertruida van Lier stopte in de oorlog
met haar studie om deze crèche op te richten. Talloze Joodse kinderen doken hier
onder.

RTL 7, 20.30, uur, Der Untergang: Een speelfilm over de laatste dagen van het
bewind van Hitler.

Woensdag 4 mei:

Nederland 1, 2 en 3, 19.50 uur, Nationale Herdenking 2011: Dodenherdenking bij
het nationale monument op de Dam in Amsterdam.

RTL 4 en RTL 5, 19.50 uur, Dodenherdenking vanaf de Waalsdorpervlakte.

Nederland 1, 20.55 uur, Oorlogswinter: Verfilming van het gelijknamige boek van
Jan Terlouw.

Nederland 1, 22.40 uur, Oorlogsgeheimen: Marga van Haaren is op zoek naar de man
die in de oorlog bevriend was met haar vader.

Nederland 2, 20.40 uur, Kamp Westerbork: Het verhaal over de enige film ter
wereld waarop transporten van en naar een concentratiekamp te zien zijn. De film
werd gemaakt door de Joodse kampgevangene Rudolf Breslauer.

Nederland 2, 23.00 uur, Profiel (De muur in de school): De Amsterdamse
Wilhelmina Catharina school aan de Weteringschans werd in 1941 in tweeën gedeeld
door een muur. Veel Joodse kinderen, die in de achterste helft van de school les
kregen, overleefden de oorlog niet.

Nederland 2, 23.35 uur, Import (Pizza in Auschwitz): Documentaire over Dani
Hanoch (74). Hij overleefde meerdere concentratiekampen. In de documentaire
reist hij met zijn kinderen naar de plekken die herinneringen oproepen.

SBS 6, 20.30 uur, The Boy in the Striped Pyjamas: Een speelfilm over de 9-jarige
Bruno die vriendschap sluit met een Joodse jongen die in een concentratiekamp
leeft.

RTL 7, 19.00 uur, Great Escape: Speelfilm over de beroemde ontsnapping van 76
geallieerde piloten uit een Duits kamp.

RTL 7, 20.03 uur, Schindler's List: Speelfilm over het leven van de industrieel
Oskar Schindler. Hij redde in de oorlog het leven van duizenden Joden door ze te
laten werken in zijn fabriek.

Donderdag 5 mei

Nederland 1, 20.30 uur, Bevrijdingsdag 2011, Een verslag van de festiviteiten
bij de Nationale Start van Bevrijdingsdag in Gelderland. Premier Mark Rutte
ontsteekt het bevrijdingsvuur.

Nederland 3, 23.15 uur, Artiesten voor de vrijheid 2011: Een verslag over de
optredens bij het Bevrijdingsfestivals en een reportage over The Opposites en
The Partysquad die met de helikopter het land in gaan.

'Mij gaat het niet om zwart-wit of goed-fout. Ik wil die mensen begrijpen'

Uit de anonimiteit In 1967 kwamen anonieme Nederlandse oud-SS'ers voor het eerst
aan het woord in het controversiële interviewboek De SS'ers van Armando en Hans
Sleutelaar. In 1974 maakten Henk Hofland, Hans Keller en Hans Verhagen met
Vastberaden, maar soepel en met mate een documentaire die de aanloop naar de
Tweede Wereldoorlog tot en met de wederopbouwjaren behandelt. Ook hierin
verscheen een oud-SS'er; onherkenbaar in beeld gebracht en met een vervormde en
later zelfs opnieuw ingesproken stem. Zwarte Soldaten is de eerste documentaire
die persoonlijke getuigenissen van oud-SS'ers toont.

'Het is niet opa die een leuk verhaal vertelt' Joost Seelen over de oud-SS'ers
in zijn documentaire en over hoe confronterend hun getuigenissen waren

'Soms heb je het gevoel dat je het kwaad recht in de ogen kijkt.' En tegelijk
wil documentairemaker Joost Seelen laten zien dat de ex-Waffen-SS'ers die hij
sprak gewone mensen zijn. Door Berend Jan Bockting

LOAD-DATE: May 1, 2011

LANGUAGE: DUTCH; NEDERLANDS

GRAPHIC: Kris en Theo De oud-SS'ers Willem, Jan en Cornelis uit de documentaire
Zwarte Soldaten van Joost Seelen.

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              185 of 200 DOCUMENTS



                                 de Volkskrant

                             29 april 2011 vrijdag

Veerboot TV recensie

BYLINE: Jean-Pierre Geelen

SECTION: V Media; Blz. 23

LENGTH: 527 woorden


ls kind 'dacht ik dat mijn ouders ooit met deze pont naar Nederland waren
gekomen. Maassluis, aan de overkant, moest dan Turkije zijn.'

VARA-journaliste Fidan Ekiz groeide op in Rozenburg, als kind van Turkse ouders
die begin jaren zeventig naar Nederland waren gekomen. Het verhaal van haar
jeugd en het leven van de Turkse gemeenschap onder de rook van Rotterdam,
leverde een verrassende documentairereeks op: Veerboot naar Holland.

Verrassend, omdat na zoveel decennia van 'gastarbeiders' in Nederland, hun
verhaal nog maar nauwelijks zo verteld is als nu. Met behulp van oude filmpjes
en foto's en door interviews met de mensen die nog steeds Rozenburg bevolken,
ontstaat (onbedoeld) een mooie complementaire aanvulling op de reeks In Turkije
die Bram Vermeulen deze weken voor de VPRO maakt over de interne werkelijkheid
van hun moederland.

In de eerste aflevering, vorige week, schetste ze hoe haar moeder Muazzez naar
Nederland kwam, in een nacht in 1973. Bij aankomst zag ze een zee van lichtjes.
De grote stad, dacht ze verheugd. De volgende morgen was de klap groot: de
lichtjes waren van het industriecomplex bij Rozenburg.

De mannen werkten er bij scheepswerf Verolme, de vrouwen deden schoonmaakwerk of
zaten thuis. Ekiz: 'Zonder het te beseffen waren mijn ouders een levenlang
veroordeeld tot slechtbetaald werk. Hun droom van rijkdom sloeg om in het
tegendeel.'

Eenmaal per jaar, tijdens hun vakantie in Turkije, konden ze tenminste doen
alsof.

Zo verging het hen allen. In Rozenburg waren ze aan elkaar overgeleverd. 'Ze
begrepen dat ze elkaar nodig zouden hebben in de moeilijke tijden die hen nog te
wachten stonden', aldus Ekiz.

Donderdag, in de tweede van vijf afleveringen, ging het over de vrouwen van
Rozenburg.

'De vrouwen hadden alleen elkaar, en naar eigen zeggen hadden ze het zonder die
vriendschap nooit gered', luidde de boodschap, en al gauw bleek waarom.
Taalproblemen, totale onbekendheid met het land en hun 'roekeloze' mannen die
zich buiten hun wisseldiensten bij Verolme verloren in cafés en nachtleven
nekten hen. 'We dachten dat het geld hier voor het oprapen lag, maar dat was
niet zo.'

De vrouwen lieten zich niet kisten, en vierden in elkaars huiskamers feestjes,
keken naar Toppop of André van Duin op de eerste kleurentelevisie van de buurt.

Sommigen stuurden hun kinderen terug naar Turkije, zodat zij meer konden sparen.
Ekiz: 'En dat allemaal voor een rijkdom die ze toch niet zouden bereiken.'

In 1999 volgde de zware aardbeving bij Izmit. Een van de vrouwen van Rozenburg,
Aynur, was er op vakantie, en verloor er onder anderen haar man. Ze keerde terug
naar Rozenburg, stortte zich op de bank, en hield niet op met huilen.

De vrouwen lieten haar niet alleen. Het was maar een van de vele momenten waarop
ze beseften: 'Hier zijn wij zussen geworden.'

Mooi. Zoals Ekiz in de eerste aflevering al zei: 'Wat een stevige vriendschap
werd, groeide uit tot iets nog groters. Ze beseften na enige tijd allemaal: dit
is mijn nieuwe familie. De weg terug is afgesloten.'

Volgende week het verhaal van de roekeloze mannen. Van harte aanbevolen, ook
voor Henk en Ingrid.

De Turken van Rozenburg: hun droom van rijkdom sloeg om in het tegendeel

LOAD-DATE: April 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              186 of 200 DOCUMENTS



                                 de Volkskrant

                             29 april 2011 vrijdag

Relevante luxe uit de droomfabriek;
Bespreking Tentoonstelling 'Dream factories' in La Triennale in Milaan

BYLINE: Door Jeroen Junte

SECTION: V Opening; Blz. 14

LENGTH: 1703 woorden


Het is eigenlijk een fabriekje van niks. Je zou er zelfs zo aan voorbij rijden
op de provinciale weg door het dorpje Crusinallo in de bergen van de
Noord-Italiaanse streek Piemonte. Het is dat de aandacht wordt getrokken door
een reusachtige zilverkleurige theepot die op een roze sokkel naast de poort
staat. Dan valt opeens ook op dat het kantoorgebouw mintgroen is en op elke hoek
een spits torentje staat. Deze kleine, curieuze fabriek een ontwerp van de
Italiaanse architect en ontwerper Alessandro Mendini is de basis van een
wereldwijd designimperium met 276 winkels met meer dan duizend verschillende
producten en een omzet van ruim 100 miljoen euro.

Daar zag het niet naar uit toen Alberto Alessi (1946) begin jaren zeventig aan
de slag ging in de pannenfabriek die zijn grootvader Giovanni Alessi in 1921
startte. Het eerste plan van de jonge Alessi was een serie sierproducten
ontwikkelen met kunstenaar Salvador Dalí. Dat project wist zijn conservatieve
vader nog te saboteren. Maar tien jaar later had Alberto de touwtjes in handen
en transformeerde hij het suffige familiebedrijf Alessi tot een mondiale
aanbieder van avontuurlijk design, variërend van huishoudaccessoires, horloges
en telefoons tot complete keukens, badkamers, een auto en onlangs zelfs een
handpalm computer, die de concurrentie aangaat met de iPad.

De bedrijfsgeschiedenis van Alessi is bijzonder, maar niet uitzonderlijk. Italië
telt tientallen traditionele bedrijfjes die zich de afgelopen halve eeuw hebben
ontpopt tot mondiale smaakmakers in design. Vraag het een willekeurige
Braziliaan, Amerikaan of Koreaan: waar maken ze de mooiste stoelen, de
sierlijkste vazen, de hipste lampen of de strakste keukens? In Italië.

Het is een opmerkelijk succes. Want waar hebben we het nou eigenlijk over: er
zijn veertig, hooguit vijftig van zulke designlabels. Elk met hun eigen
expertise: de accessoires van Alessi, stoelenfabrikant Cappellini,
lampenproducent Artemide. Zonder uitzondering zijn ze gevestigd in Noord-Italië.
Het zijn kleine bedrijven, zeker in vergelijk met industriële reuzen als Fiat of
het chemieconcern Pirelli. In veel gevallen zijn ze ook nog eens in
familiehanden, zoals Moroso, Cappellini en Kartell. Maar ze houden de
designwereld in een ijzeren greep. In 2009 waren ze goed voor de helft van de
3,4 miljard die er dat jaar werd omgezet door de wereldwijde designindustrie
(voor de duidelijkheid: een merk als Ikea hoort daar natuurlijk niet bij); dat
becijferde de Italiaanse brancheorganisatie Cosmit. Hoe kan dat?

Het antwoord op deze vraag zoekt Alberto Alessi met de expositie Dream Factories
in La Triennale in Milaan. Dat dit imposante designmuseum Alessi vroeg een
expositie over vijftig jaar Italiaans design samen te stellen, ligt voor de
hand; hij is niet alleen de meest gewiekste van de Italiaanse designondernemers.
Met lectoraten op de Domus Academy in Milaan, de Alvar Aalto Academy in Helsinki
en de Royal College of Art in Londen, is hij ook de intellectueel onder zijn
vakgenoten. Toch heeft hij voor het antwoord aan één woord genoeg: lef.
Italiaanse designlabels gaan net een stapje verder. De slingerende dwaaltocht
die Alessi heeft uitgezet in het imposante designmuseum is daarvan het sluitende
bewijs. In zijn bloemlezing uit het naoorlogs Italiaans design is de hang naar
theatrale expressie vaak overweldigend, bij vlagen onweerstaanbaar, maar altijd
onontkoombaar.

Grillige tafelbladen van terracotta op aluminium poten. Lampenkappen van
flexibel katoen dat in sierlijkje rondingen wordt geduwd. Stoelen die bestaan
uit een weefsel van één ijzerdraad van wel twintig meter. Boekenkasten die als
een worm over de muur krullen. Het is een brok levenslust, samengebald in
gebruiksvriendelijk meubilair. Of mediterrane aandachttrekkerij, dat kan
natuurlijk ook.

Hoe dan ook, deze meeslepende esthetiek komt voort uit een traditie van
individualisme in een land waar de verwachtingen van de overheid niet
hooggespannen zijn. Laat maar zien wie je bent en wat je hebt in Italië is het
een eerste levensbehoefte. In zo'n cultuur ligt het voor de hand dat
meubelfabrieken geen stoelen produceren maar dromen realiseren. Het zijn dream
factories die 'kunst bereikbaar maken voor de gewone man', zoals Alessi de titel
voor zijn expositie verklaart.

De mondiale opmars van het Italiaanse ontwerp raakt pas in de jaren zeventig in
volle gang. Alessi was geen uitzondering toen hij een frisse wind door het
familiebedrijf joeg. Ook bij tal van andere bedrijven werd de conservatieve oude
garde afgelost door jonge vooruitstrevende nazaten. Gevoed door dit optimisme
startten tal van nieuwe meubelproducenten zoals Edra, Magis en Driade. Radicale
en kunstzinnige ontwerpers verenigden zich in collectieven met veelal
uitgesproken linkse ideologieën, waaronder Alchimia dat vooral conceptueel
design voortbracht. Frontmannen als Ettore Sottsass, Michele de Lucchi en
Alessandro Mendini zouden zich in de jaren tachtig verenigen in het rebelse
designplatform Memphis, dat met bontgekleurde kunststoffen en speelse vormen
afrekent met het kille, dogmatische juk van het modernisme de artistieke
reputatie van het Italiaans design is definitief gevestigd.

Het Italiaanse lef uit zich daarnaast in superieure materiaalexperimenten en
innovatieve productiemethodes. Een sofa wordt nergens zo strak bekleed als in
Italië, en nergens ook kan de armatuur van een lamp in zulk ragfijn staal worden
uitgevoerd. Ook de kunst van het leerlooien, hout frezen of zijde bedrukken
wordt tot in de puntjes beheerst. Waar andere landen overschakelden op de
efficiëntere massaproductie, bleef het handmatige vakmanschap in Italië nog op
een voetstuk staan. Alessi plaatst de huidige designproducenten in de Italiaanse
traditie van handwerkplaatsen uit de Renaissance.

Maar altijd blijft de techniek dienend. Neem de Plia van ontwerper Giancarlo
Piretti uit 1969 (producent: Anonima Castelli), een onverwoestbaar klapstoeltje
dat kan worden opgestapeld, opgevouwen of opgehangen. Omdat het is gemaakt van
een dan nieuwe transparante kunststof is het letterlijk en figuurlijk een
vederlicht ontwerp. Veertig jaar later ontwerpt Marcel Wanders Sparkling (Magis,
2009), een stoeltje van gerecyclede petflessen met poten die als een schroefdop
op de zitting worden gedraaid. Door het ecoplastic met geperste lucht te vullen,
is het stoeltje eveneens ijzersterk en in alle opzichten licht en luchtig.
Andere tijd, andere ontwerper, maar door de dominantie van de producent
eenzelfde soort stoel.

Dit zijn geen conceptuele ontwerpen die aanspraak doen op het intellect, zoals
het Nederlandse Droog design. Het verleidt ook niet door efficiency en
functionaliteit, dat doen Duitsers of Japanners veel beter. Italiaans design
speelt in op de emotie. Het is de erotische associatie van een wulpse
stoelleuning, zoals Alessi het tamelijk lyrisch omschrijft. Of de beschermende,
moederlijke omhelzing van een zachte sofa. De opvoedende strengheid van een
geometrische boekenkast. De amicale uitstraling van een olijk klapstoeltje. Het
zijn meubels die je verrassen hé, die stoel, daar kun je doorheen kijken. Deze
verwondering maakt plaats voor een begrip van de samenhang in vorm en materiaal;
de stoel oogt licht en ís licht. Uiteindelijk volgt de bevrediging over deze
ontdekkingen: hebben!

Toch lag het niet altijd voor hand dat de Italiaanse 'droomfabrieken' hun
reputatie zouden vasthouden. Vanaf eind jaren tachtig bestormt in het kielzog
van de Fransman Philippe Starck een jonge generatie ontwerpers uit Engeland (Tom
Dixon), Nederland (Marcel Wanders) en zelfs Australië (Marc Newson) de ivoren
torens van het design. Maar in plaats van te vervallen in kleingeestig
isolationisme besluiten de Italiaanse designlabels deze enfants terrible te
omarmen.

Het zijn de fabrieken die bepalen wat er wordt gemaakt, wanneer het wordt
gemaakt en hoe het wordt gemaakt. Dat verklaart ook waarom er ondanks de input
van ontwerpers uit zoveel verschillende landen, met zo veel verschillende
stijlen, nog zoiets bestaat als Italiaans design. Deze fabrieken worden veelal
autocratisch geleid, in veel gevallen zelfs door één familie. Voor hen is design
net zo verbonden met Italië als de pakken van Versace en de palazzo's in
Venetië.

Het is cultureel erfgoed. 'Italiaanse producenten hebben zich niet verloren in
een faustiaanse overgave aan marketing en techniek', legt Alessi uit. Ze hebben
dan ook 'hun ware ziel niet verloren, maar zijn trouw gebleven aan de poiesis,
de poëtische drang om schoonheid te creëren.' Dat zul je een Hollandse
meubelproducent toch niet zo snel horen zeggen over zijn collectie.

In de tegenwoordige tijd staat het Italiaans design wederom onder druk. Want wat
hebben we aan al die luxedromen, terwijl armoede, religieuze conflicten en het
broeikaseffect de wereld in een wurggreep houden? Maar, zo betoogt Alessi, juist
in die luxe schuilt de relevantie. Immers, luxe dient als de vervulling van de
diepgewortelde menselijke behoefte om zich te onderscheiden van de ander. Luxe
biedt toegang tot zelfbewustzijn en onafhankelijkheid. Daar mag best een
prijskaartje aanhangen. Zeker als die luxe is gebaseerd op culturele verfijning.
Met Italiaans design toon je niet wie je bent, maar wie je wilt zijn. Dat is
tenslotte waar dromen over gaan.

Dream Factories: People, ideas and paradoxes of Italian design. La Triennale,
viale Alemagna 6 in Milaan. T/m 26 februari 2012. Catalogus EUR 55,- (uitgeverij
Electra, ISBN 9788837085650). www.triennaledesignmuseum.it.

Alberto Alessi ging begin jaren zeventig aan de slag in de pannenfabriek van
zijn grootvader. En met succes.. Zijn visie op het welslagen van Italiaans
design? Italiaanse familiebedrijven die buitenlandse ontwerpers omarmen en op
die manier de designwereld in een ijzeren greep houden. 'Het Italiaanse ontwerp
biedt toegang tot zelfbewustzijn en onafhankelijkheid.' Foto Reuters

Vraag het een willekeurige Braziliaan, Amerikaan of Koreaan: waar maken ze
mooiste stoelen, de sierlijkste vazen, de hipste lampen of de strakste keuken?
In Italië.

Met Italiaans design toon je niet wie je bent, maar wie je wilt zijn.

Ontwerper Alberto Alessi stelde een expositie samen over Italiaans design. 'Wij
produceren geen stoelen, maar realiseren dromen.' Door Jeroen Junte

LOAD-DATE: April 28, 2011

LANGUAGE: DUTCH; NEDERLANDS

GRAPHIC: Mezzadro van Achille Castiglioni en Pier Giacomo Castiglione uit 1971
Revers 1902 van Andrea Branzi uit 1993 Skygarden van Marcel Wanders uit 2007
Lamp van Philippe Starck uit de Gun-collection uit 2005 Plia van Giancarlo
Piretti uit 1969 Servizio Como van Lino Sabattini uit 1956 Anna G. van
Alessandro Mendini uit 1994 Aster Popposus van Fernando Campana en Humberto
Campana uit 2006

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              187 of 200 DOCUMENTS



                                 de Volkskrant

                             29 april 2011 vrijdag

Nigeria gelooft in eigen productie;
Werk Geld Technologie mondialisering

BYLINE: Door Kees Broere

SECTION: Economie; Blz. 27

LENGTH: 904 woorden


Een boom van een vent, die de zelfgekozen bijnaam 'Gaddafi' draagt. Isaac Otunba
heeft veel in zich om mensen een verkeerde eerste indruk te geven. Als Nigeriaan
zit hij ook nog eens, zoals hijzelf met graagte verkondigt, in de shit business.
Een Afrikaanse ondernemer om maar beter op afstand te houden, zou je denken.
Niets is minder waar.

Enthousiasme voor het particuliere zakenleven en scherpe analyses gaan bij
Otunba hand in hand. Hij is de baas van DMT, een afkorting die in het Nederlands
staat voor 'waardige mobiele toiletten'. Hij maakt, verkoopt en verhuurt ze, of
plaatst ze gratis in sloppenwijken. En hij meent wat hij boven het logo van zijn
producten stelt: 'Proudly Nigerian'. Trots Nigeriaans.

Nog niet zo heel lang geleden gingen de woorden 'trots' en 'Nigeriaans' niet
echt lekker samen in de beschrijving van 's lands economie. Nigeria, dat was
veeleer de plek van het beruchte wetsartikel 419; de wet die de soms groteske
fraude en oplichting verbiedt waarin Nigerianen zich leken te hebben
gespecialeerd, zoals door oplichtingspraktijken op het internet. Niet iets
waarvoor de pakweg 150 miljoen Nigerianen zich op de borst konden kloppen.

Daarnaast was en is er de afhankelijkheid van de olie-industrie, de economische
monoliet die evenveel geld tevoorschijn doet komen als in corrupte zakken laat
verdwijnen. Maar nieuwe vormen van bedrijvigheid grijpen om zich heen. De niet
op olie gebaseerde economie groeit in Nigeria inmiddels 10 procent per jaar.

'Als we ons kunnen ontdoen van de corruptie', zegt Isaac Otunba, 'zal de
economie zelfs explosief gaan groeien. En als particuliere ondernemers uit
andere sectoren dan de olie-industrie de ruimte krijgen, zul je zien waartoe
Nigeria economisch in staat is. We mogen nu dan nog vaak een slecht imago
hebben, maar Nigeria kan een groots land worden.'

Otunba staat in deze gedachten al lang niet meer alleen. De Nigeriaanse overheid
heeft een blauwdruk voor de toekomst opgesteld met de naam Visie 2020. In dat
jaar moet het land tot de top twintig van 's werelds economieën behoren.
Buitenlandse onderzoekers menen dat zoiets wel degelijk mogelijk is, al noemen
zij eerder 2025 als jaartal.

Rond die tijd moet het dus gewoon zijn om een product te kopen met Made in
Nigeria als opdruk, zonder daarbij de wenkbrauwen te fronsen. Op sommige plekken
gebeurt dit al. Zoals bij Omatek, de fabriek van Florence Seriki. Zij begon meer
dan twintig jaar geleden haar werk in de computerindustrie en importeerde
daarvoor buitenlandse producten. Inmiddels is Omatek haar eigen,
trots-Nigeriaanse merk.

Het is een assemblagefabriek. De desktopcomputers en laptops worden letterlijk
aan de lopende band in elkaar gezet. Door de relatief lage arbeidskosten kan
Seriki haar computers 20 procent goedkoper aanbieden dan buitenlandse merken.
'Met vergelijkbare kwaliteit.'

Helaas gaan de gesprekken over Nigeria's snelle zakelijke groei bij zowel de
mobiele toiletten van Otunb als bij de computerfabriek van Seriki deels verloren
in het lawaai van de generatoren, die vrijwel de godsganse dag moeten draaien.
Stroomleverantie is in het land nog steeds een van de zwakste pijlers onder de
economie. Zonder grondige hervorming van de elektriciteitssector zal Visie 2020
niet veel meer zijn dan een fraaie droom.

De Nigeriaanse politiek is zich hiervan bewust. In de campagnes rond de komende
presidentsverkiezingen speelt een wetsvoorstel over de stroomvoorziening dan ook
een belangrijke rol. Het landelijke elektriciteitsbedrijf heette vroeger Nepa,
wat Nigerianen terecht duidden als 'Never Expect Power Always'. Iedereen weet
dat het beter moet en kan; iedereen ook weet hoe eerdere pogingen tot
hervormingen zijn vastgelopen in het nog altijd grote moeras van Nigeriaanse
corruptie.

Maar er is onmiskenbaar sprake van een mentaliteitsomslag. Lange tijd vertaalde
het sterke Nigeriaanse zelfbewustzijn (andere Afrikaanse landen noemen het ook
wel arrogantie) zich niet in tastbare vooruitgang. Waar jarenlang vooral sprake
was van het enorme Nigeriaanse potentieel, is Afrika's volkrijkste land nu
werkelijk begonnen zich aan de rest van het continent te bewijzen.

Aan energie en creativiteit ontbreekt het niet. Dat Made in Nigeria in elk geval
in Afrika al een vertrouwenwekkende term kan zijn, blijkt bijvoorbeeld uit
Nollywood, de Nigeriaanse industrie van zo'n duizend in vliegende vaart
gedraaide films per jaar. De films dragen inmiddels wezenlijk bij aan 's lands
export. In westerse ogen zijn ze gapend saai of volstrekt ongeloofwaardig, maar
Afrikanen smullen ervan.

Olusegun Obasanjo, de eerste Nigeriaanse president na de tientallen jaren van
militaire dictatuur, begon in 1999 met het stimuleren van de binnenlandse
economische productie. Volgens Florence Seriki zag hij in dat Afrika 'met zijn
vele grondstoffen ook een begin moest maken met eigen eindproducten'. Dat besef
raakt steeds dieper geworteld.

'Lange tijd', meent Isaac Otunba van de mobiele toiletten, 'bestond de regering
voornamelijk uit verwende rotjochies, zonder enige voeling met wat de gewone
burger nodig heeft. Maar dat is aan het veranderen. De particuliere sector
krijgt nu eindelijk de ruimte. Ik bied al werk aan achthonderd mensen, en dat
zullen er hopelijk nog veel meer worden. Shit business is serious business.'

Rond 2025 zal het etiket 'Made in Nigeria' zonder fronsen kunnen worden bekeken

Grondstoffen en creativiteit volop in Nigeria, helaas is er die corruptie. Door
Kees Broere

LOAD-DATE: April 28, 2011

LANGUAGE: DUTCH; NEDERLANDS

GRAPHIC: Reclamebord van het bedrijf van Isaac Otunba in Lagos, producent van
mobiele toiletten. Een 'trots Nigeriaans product', aldus de fabrikant. Foto Sven
Torfinn / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              188 of 200 DOCUMENTS



                                 de Volkskrant

                            28 april 2011 donderdag

Koehandel in het Torentje is de minister-president onwaardig

SECTION: Opinie en Debat; Blz. 29

LENGTH: 780 woorden


Op 2 maart vonden de verkiezingen plaats voor de provinciale staten. Op 23 mei
kiezen de leden van de staten de nieuwe Eerste Kamer. De politieke partijen
hebben van de provinciale statenverkiezingen ditmaal vooral Eerste Kamer
verkiezingen gemaakt. Dat is jammer voor het provinciaal bestuur, maar wel
begrijpelijk. Het is zeer de vraag of het VVD-CDA kabinet samen met
gedoogpartner PVV een meerderheid in de Eerste Kamer haalt. Het voortbestaan van
het kabinet hangt dus wellicht af van de uitslag van de indirecte verkiezingen
op 23 mei.

Deze situatie onderstreept dat het ongewenst is dat de Eerste Kamer op deze
indirecte wijze wordt gekozen. Het is voor de kiezers onbegrijpelijk en
onbevredigend dat de uitslag van in feite Eerste Kamerverkiezingen pas na ruim
twee maanden bekend is. Het is ook slecht voor het aanzien van de politiek dat
de vraag of het kabinet een meerderheid in de Eerste Kamer haalt in handen ligt
van een paar honderd statenleden. En nog erger eigenlijk afhangt van de vraag
hoe een heel klein aantal van die leden zal gaan stemmen over de paar restzetels
in de Eerste Kamer die de doorslag zullen geven.

Ik vind dat de Eerste Kamer rechtstreeks door de kiezers moet worden gekozen.
Het is goed wanneer daartoe door politieke partijen of het kabinet een
wetsvoorstel zal worden ingediend.

Over de restzetels is inmiddels een ware koehandel ontstaan. Partijen en
politici konkelen daarover in achterkamertjes . Voor de burger is het totaal
onzichtbaar en ongrijpbaar wat daar gebeurt en wat er wellicht aan wie wordt
toegezegd.

Inmiddels heeft deze koehandel zich ook tot het Torentje van de
minister-president uitgestrekt. Premier Rutte heeft daar nota bene in het
bijzijn van PVV-leider Wilders het Zeeuwse onafhankelijke Statenlid Robesin zo
ver gekregen om op een coalitiepartij te stemmen. Hoe dat is gebeurd en voor
welke prijs is onduidelijk, ook na het Kamerdebat daarover. Dat is op zijn minst
gezegd weinig stijlvol en staatsrechtelijk op het randje. De minister-president
behoort zich, zeker in het Torentje, met staatszaken in het algemeen belang
bezig te houden en niet met partijpolitieke kwesties, laat staan met dit soort
onderhandelingen. De aanwezigheid van een fractievoorzitter Geert Wilders maakt
deze gebeurtenis staatsrechtelijk nog onzuiverder.

Waarom hij aanwezig was, is in het Kamerdebat van dinsdag wel duidelijk
geworden. Het Zeeuwse Statenlid zal hoogstwaarschijnlijk stemmen op de PVV. Het
is droevig dat de premier van een VVD-CDA coalitie en leider van een liberale
partij zich inspant stemmen te verkrijgen voor een partij als de PVV.

Het is ongewenst dat op deze wijze over de samenstelling van de Eerste Kamer
wordt beslist. Maar als het dan toch gebeurt, is het een zaak voor de
fractievoorzitters van de coalitiepartijen. De ontvangst in het Torentje door de
minister-president van een individueel Statenlid met als doel diens stem te
ronselen, is een verkeerde gang van zaken en behoort niet tot de taak van een
premier van alle Nederlanders.

Ik ben overigens van mening dat het helemaal geen ramp is wanneer de coalitie en
gedoogpartner PVV samen geen meerderheid in de Eerste Kamer krijgen. Dat is goed
voor het dualisme tussen parlement en kabinet en het zal de veel te grote
invloed van de PVV op het kabinetsbeleid terugdringen. En wanneer iedereen
coalitie en oppositie daar verstandig mee omgaat, hoeft het echt niet het einde
van het kabinet te betekenen.

Frans Weisglas

De frisse wind ruikt niet meer zo lekker

De auteur was van 2002 tot 2006 voorzitter van de Tweede Kamer. Volgens hem
handelde premier Rutte 'staatsrechtelijk op het randje' toen hij het stemgedrag
van een Zeeuws Statenlid probeerde te beïnvloeden.

Wat een frisse wind waait er toch door Den Haag! Geen achterkamertjespolitiek
meer (met bijvoorbeeld Zeeuwse Statenleden), geen strategische stemmingen (over
bijvoorbeeld winkelsluiting op zondag). Geen oude partijen die aan het pluche
verkleefd zijn (behalve de oudste twee en een afsplitsing daarvan).

Problemen worden benoemd. De stijgende criminaliteit (ook al daalt die). De
massa-immigratie (ook al bestaat die niet). De intolerantie van de islam (niet
te verwarren met de intolerantie van rechts). Niet langer het steunen van
culturele activiteiten die Henk en Ingrid niet snappen. Niet langer eisen dat
een mening onderbouwd moet worden.

Geen beïnvloeding van de rechterlijke macht (behalve de publiekelijke minachting
van 'de hoge heren'). Niet meer het zwart en monddood maken van criticasters.
Het enige nieuwe aan de huidige politiek is het fundamentele gebrek aan respect
voor de ander en voor de omgangsvormen.

Marcus van Engelen, Leiden.

De Eerste Kamer moet rechtstreeks worden gekozen

LOAD-DATE: April 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              189 of 200 DOCUMENTS



                                 de Volkskrant

                             23 april 2011 zaterdag

Nooit meer paddestoelen

SECTION: Boeken; Blz. 3

LENGTH: 1155 woorden


Op bepaalde zwarte humor heeft voormalig communistisch Europa het patent. Neem
deze. Uit alle landen van de wereld wordt iemand gekruisigd. De een huilt tranen
met tuiten, de ander verzet zich met geweld. Maar de beulen gaan onverdroten
door met hun werk. 's Ochtends vroeg komen ze kijken of iedereen netjes dood is.
Dat blijkt het geval, nou ja: alleen de Wit-Rus is nog in leven. Hoe hebt u dat
voor elkaar gekregen?, vragen de beulen bewonderend. 'Oefening', zegt de
Wit-Rus, 'ik ben eraan gewend geraakt.'

Franka Hummels (1978), auteur van De Generatorgeneratie, tekende het
bovenstaande op in Minsk, Wit-Rusland, waar zij al meer dan een decennium kind
aan huis is. In Boekarest en Sofia circuleert de grap ook, zij het met een
andere (anti)held. Stalinisme, brezjnevisme, destintegratie, chaos deze regio
kreeg zo veel rampen te verwerken dat gewenning optrad.

Een ramp die Wit-Rusland meer trof dan enig ander deel van Oost-Europa was de
ontploffing op 26 april 1986 van een reactor van de Oekraïense kerncentrale
Tsjernobyl, op een steenworp van de Wit-Russische zuidgrens. De wind stond na de
ramp noordwaarts. Al snel ging het regenen. Waarschijnlijk 70 procent van die
nucleaire neerslag viel voorjaar 1986 in Wit-Rusland.

Wit-Russen mogen graag vertellen dat het Kremlin de wind liet draaien vóórdat
die Moskou kon bereiken. Wie de wenkbrauwen fronst, moet bedenken dat het in de
hoofdstad van de Sovjet-Unie op de Dag van de Arbeid nooit regende, en ook niet
tijdens de Olympische Spelen van 1980. Wolken werden, zo veel is vast komen te
staan, met chemische substanties verzwaard waardoor regen eerder viel. Of de
nucleaire regen door toedoen van de Partij een pirouette maakte, heeft Franka
Hummels niet uit betrouwbare bron bevestigd kunnen krijgen.

En zo is er meer wat je over Tsjernobyl hoort dat onverifieerbaar zal blijven.
Door nucleaire rampen veroorzaakt onheil kan in verhalen enorme proporties
aannemen. De gevolgen van Tsjernobyl waren groot maar hoe groot?

Wie hoopt met De Generatorgeneratie Leven na Tsjernobyl een beeld te krijgen van
de langetermijngevolgen van de catastrofe, komt bedrogen uit. Wit-Rusland is een
dictatuur die uit een andere dictatuur is voortgekomen. Informatie is altijd
achtergehouden. Ook specialisten en mensen in het veld beschikken alleen over
brokstukjes. Diverse Sovjet-diensten hebben elkaar na de ramp hopeloos
tegengewerkt, niet opzettelijk, maar door ontbrekende communicatie en pure
incompetentie.

In de jaren negentig deed Joeri Bandazevski, de directeur van het medisch
institituut van de in het rampgebied gelegen universiteit van Gomel, onderzoek
naar de gevolgen van Tsjernobyl. Hij beschuldigde de overheid van amateurisme en
onverantwoordelijkheid. In 2001 werd hij gearresteerd, officieel vanwege het
aannemen van steekpenningen. Sinds 2005 woont hij in Frankrijk.

De Generatorgeneratie brengt niet zozeer een nucleaire ramp in kaart als wel een
twijfelachtige omgang met nucleaire rampspoed: door ontbrekende voorlichting,
maar ook door de mentaliteit die ontstaat als rampen elkaar opvolgen, die
mengeling van roekeloosheid en afstomping. Het leven is onzeker, morgen zien we
wel weer verder. In dit deel van de wereld maken sigarettenfabrikanten nog
recordwinsten en spelen kinderen tussen het asbest. Gevaarlijk? Er is zo veel
gevaarlijk.

Een gevolg van de Tsjernobylramp was dat mensen niet meer de Wit-Russische
wouden in mochten om overheerlijke paddestoelen te zoeken. Veel meisjes en
vrouwen die Hummels spreekt vaak Lena geheten betreuren dat tot op de dag van
vandaag. Een van de Lena's die het zonder paddestoelen moest stellen, is nu
onvruchtbaar. Dat kan komen doordat haar reproductieve cellen destijds zodanig
zijn aangetast dat ze in de eerste weken de vrucht steeds afstoot. Maar bewijzen
kun je het niet.

Een andere Wit-Russische vriendin van Hummels heet Halina, vier jaar oud in
1986. Op 27 april van dat jaar mocht ze met haar vader mee naar opa en oma in
het uiterste noorden van Oekraïne. Met een langzame blauwe trein hobbelden vader
en dochter regelrecht het gebied in waar zich een dag daarvoor de grootste
nucleaire ramp uit de geschiedenis had voltrokken. Eind 1986 werden beiden
ernstig ziek en moesten in quarantaine. De dokters constateerden een ernstige
vorm van hepatitis B. Hoogstwaarschijnlijk door de fatale treinreis. Maar bewijs
het maar eens.

Vrijwel zeker een gevolg van Tsjernobyl is het grote aantal Wit-Russen dat kampt
met schildklierproblemen. Hummels' tolk Paulina laat zich na vele interviews
over het onderwerp tussen neus en lippen door ontvallen dat ook zij een vergrote
schildklier heeft. En? Ze moet nog steeds een afspraak maken met een specialist.

Vóór 1986 was het aantal gevallen van schildklierkanker in Wit-Rusland te
verwaarlozen. In het ziekenhuis in Minsk dat Hummels bezoekt zijn de afgelopen
twintig jaar bijna tweeduizend gevallen behandeld. Dat is ongeveer net zo veel
als in dezelfde periode in de rest van de wereld. De meeste patiënten zijn als
kind aan hoge doses radioactief jodium blootgesteld.

Een van de indrukwekkendste verhalen in De Generatorgeneratie is dat van
Siarzhuk. Op zijn 29ste trof hij een pijnloos knobbeltje in zijn nek aan. Het
bleek schildklierkanker in een vergevorderd stadium. Onmiddellijk opereren, zei
de oncoloog, uitkomst onzeker. Siarzhuk bedacht zich wat hij nog moest doen als
hij nog maar een week te leven had. Het bleek het lezen van een meer dan duizend
pagina's tellend meesterwerk uit de Wit-Russische literatuur. Hij kreeg het boek
niet uit voor hij onder het mes ging. De eerste gedachte die hem bekroop toen
hij na de operatie wakker werd: 'Ik kan het uitlezen'.

Alleen hoge Partijbonzen nemen tot de op de dag van vandaag het zekere voor het
onzekere. De Wit-Russische dictator Loekansjenko verwekte op zijn 49ste nog een
zoontje, Kolja. Als om papa's viriliteit te onderstrepen wordt het jongetje
tegenwoordig overal mee naar toe gesleept. Op 25 april 2010 bezocht Loekasjenko
het 40 kilometer boven Tsjernobyl gelegen Bragin, waaruit de inwoners in 1986
werden geëvacueerd. Het is hier weer helemaal veilig, zei Loekasjenko. Maar de
Wit-Russische tv-kijkers viel op dat Kolja er niet bij was. Conclusie: het is
hier veilig genoeg voor jullie verschoppelingen, niet voor mijn eigen kind.

Dat doet denken aan het gedrag van de politbureaus van Bulgarije, de DDR en
Roemenië in 1986. De boodschap voor het gewone volk was dat niemand zich zorgen
hoefde te maken over Tsjernobyl en iedereen alles mocht blijven eten. Voor
zichzelf lieten ze voedsel uit West-Europa aanvoeren.

HHHII

Franka Hummels: De Generatorgeneratie Leven na Tsjernobyl.

Contact; 272 pagina's; EUR 19,95.

ISBN 978 90 254 2468 8.

In een trage trein hobbelden vader en dochter het rampgebied binnen

Non-fictie De ramp met de Oekraïense kerncentrale Tsjernobyl trof Wit-Rusland
het hardst. Franka Hummels sprak Wit-Russen over onvruchtbaarheid,
schildklierkanker en besmet voedsel. Door Olaf Tempelman

LOAD-DATE: April 22, 2011

LANGUAGE: DUTCH; NEDERLANDS

GRAPHIC: Beelden uit de verlaten stad Pripyat, nabij Tsjernobyl in het noorden
van Oekraïne, 25 jaar na de ramp met de kernreactor. Foto's Reuters, EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              190 of 200 DOCUMENTS



                                 de Volkskrant

                             23 april 2011 zaterdag

BYLINE: Joep Beliën, Wim Everwijn, Bart Smits, J. v. Esch, Jan Boer, Arne
Zuidhoek, Joost Dirkson, Joeri de Graaf Berthil Pat, Frank Wassenaar, Anselma
Zwaagstra, Neil van der Linden, Jobje Meijer,

SECTION: Opinie en Debat; Blz. 34

LENGTH: 1517 woorden


Zaligverklaring

Ik word helemaal blij : 'Donner naar Rome voor zaligverklaring.' Dit is een zeer
komische kop.

Wel terecht trouwens dat onze keurige door-en-door integere calvinist uit de
Hollandse polder tot de rangen der roomse Heiligen van God wordt toegelaten.
Johannes Paulus II zal het er zeker mee eens zijn. Kan ik voortaan om de
voorspraak van Donner bidden.

Joep Beliën, Zaltbommel

Groen en rood ergeren

Vorige week zaterdag, tijdens de demonstratie op de Dam tegen het gebruik van
kernenergie, ergerde ik mij groen en rood aan het opportunisme van de aanwezige
politieke partijen en het protestbedrijf Greenpeace.

Objectief bekeken zijn kerncentrales nog nooit aan zo'n zware 'test' onderworpen
als door de zware natuurramp in Japan, waarna een veertig jaar oude centrale nu
weliswaar aardig in de kreukels ligt, maar tot op heden nog geen enkel dodelijk
slachtoffer heeft geëist.

Dat dit scenario in combinatie met het gebruik van de nieuwste generatie
kerncentrales zich hier nooit zal kunnen voordoen, was natuurlijk niet in het
belang van de demonstranten en zo bleef het adagium: 'Tegen, omdat we nu eenmaal
altijd al tegen zijn geweest'.

In de maanden voor de natuurramp in Japan waren de tegenstanders zo'n beetje
door hun arsenaal van argumenten heen en kon men niets anders meer bedenken dan:
het afvalprobleem en de eindigheid ooit van splijtstoffen. Men was naarstig op
zoek naar het juiste argument om een draai ten gunste van kernenergie te maken;
dit alles natuurlijk zonder de achterban te vervreemden en de donaties aan
Greenpeace niet in gevaar te brengen.

Om deze redenen erger ik mij dus groen en rood, aangezien genoemde partijen met
hun protest de vele duizenden Japanse dodelijke slachtoffers en overlevenden
schaamteloos misbruiken om hun arsenaal van leugenachtige argumenten wegens
partijpolitieke redenen te blijven uiten en daarbij vooral de jaarrekening van
multinational Greenpeace veilig te stellen.

Wim Everwijn, Capelle aan den IJssel

Vrijheid?

De Partij voor de Vrijheid heeft een eigenaardig begrip van 'vrijheid'. Die
heeft namelijk alleen betrekking op wat de leiders van die partij zelf beweren
en die uitlatingen liegen er vaak niet om. Zo noemt PVV-coryfee Brinkman Thomas
von der Dunk een antisemiet.

Zodra echter een ander iets zegt dat deze partij niet aanstaat, klimt ze in de
hoogste boom en roept op tot een verbod. De Willem Arondéus- lezing van Thomas
von der Dunk is geschrapt, omdat deze kritische kanttekeningen bevat over
opvattingen van de PVV. Het is echter wel een aantasting van de vrijheid van
meningsuiting. En dat deze partij haar zin krijgt, mede dankzij de VVD en het
CDA, is onrustbarend.

Bart Smits, Groningen

PVV kost kiezer heel veel

De gedoogsteun aan het kabinet van de PVV kost de kiezer naast het breken van
talloze verkiezingsbeloften ook nog eens heel veel belastinggeld. Wat blijkt,
nadat de buschauffeurs in de steek waren gelaten en nadat allerlei
verkiezingsbeloften (zoals de AOW en de koopzondag) in de prullenbak werden
gegooid, komt als klap op de vuurpijl de gebroken belofte over de JSF.

Voor de verkiezingen had de PVV de mond vol over de geldverslindende JSF, en dat
deze nooit aangeschaft moest worden. Het was immers weggegooid belastinggeld.
Duidelijke taal zou je zeggen. Nu draait de PVV, met als exuus dat ze haar
handtekening onder een regeer- en gedoogakkoord heeft gezet. Kosten? 275
miljoen.

Conclusie: de PVV vindt het breken van allerlei verkiezingsbeloften niet erg (nu
wordt ook duidelijk waarom de PVV geen leden wil, ze hoeven zich nu niet te
verantwoorden). Zouden de mensen die op de PVV gestemd hebben, dit zo bedoeld
hebben?

Geert Wilders in ieder geval wel, deze heeft al verklaard dat het hem niet
interesseert wat kiezers vinden, dat moeten ze maar over vier jaar laten weten.
Intussen kunnen Henk en Ingrid de rekening betalen, voor hun idool Geert!

J. v. Esch, Vught

Haringvliet

Sluizen op een kier voor trekvissen te duur. Bestaat rentmeesterschap nog
eigenlijk?

Jan Boer, Wolphaartsdijk

Mohammedaanse mayo

Toch is bij mijn weten de origine van mayonaise (Het Vervolg, 16 april) bekend.
Het spul komt van Menorca, een van de Balearen in de Middellandse Zee, ooit een
Arabisch/Berbers gebied.

De hoofdstad van Menorca heet Mahon, een verbastering van Mohammed. Bij export
naar Frankrijk kleefde er dan het bijvoeglijk naamwoord 'mahonnaise' aan, in
Frankrijk verbasterd tot mayonnaise (met dubbel n). Leuk. Nederlanders eten elke
dag, letterlijk, mohammedaans.

Arne Zuidhoek, Utrecht

Lucratief wanbeleid?

ROC Rijn IJssel fraudeert via valsheid in geschrifte en ontvangt onterecht 1,9
miljoen en het OM schikt de zaak voor maar liefst 35 duizend euro. Zo'n roc zal
wel uitkijken de volgende keer. Wat een risico!

Joost Dirkson, Utrecht

Ukelele

Arie van Engelen breekt een lans voor de instrumentkeuze van Sylvia Wittemans
dochter voor de ukelele (Geachte redactie, 21 april) door deze te vergelijken
met de cavaquinho.

Helaas maakt hij een aantal fouten in zijn pleidooi: beide instrumenten zijn
standaard met vier snaren bespannen (en niet vijf zoals Van Engelen schrijft),
maar de ukelele gebruikt nylon snaren waar de cavaquinho een staalsnarig
instrument is. Daarnaast zijn er wezenlijke verschillen in de stemming, bouw en
speelwijze van deze instrumenten.

Ook de genoemde uitspraak ('kaafkwien') gaat ietwat mank; als er dan toch een
fonetische vertaling moet zijn dan komt 'kavaakwienjo' dichter in de buurt.

Joeri de Graaf

Baflo

Mensen die voor een strenger asielbeleid zijn hoeven niet te twijfelen na een
triest gebeuren als in Baflo. Streng doch rechtvaardig betekent vooral een
snellere procedure waarmee asielzoekers eerder duidelijkheid hebben en verder
kunnen met hun leven, al dan niet in Nederland. Duidelijkheid voorkomt ook
onzekerheid.

Berthil Pat, Deventer

Minister Leers

In de Volkskrant van 22 april wordt volkomen ten onrechte gesuggereerd dat
minister Leers gebeurtenissen als de ex-asielzoeker die zichzelf op de Dam in
brand stak (6 april) en de schietpartij in Baflo (13 april) met een
uitgeprocedeerde asielzoeker als verdachte, bagatelliserend heeft betiteld als
'incidentjes'. Leers heeft echter woorden gebruikt als 'tragisch' en
'verschrikkelijk'.

De term 'incidenten' in de betekenis van eenmalige gebeurtenissen, heeft Leers
al op 24 maart gebruikt na een debat in de Tweede Kamer over het overlijden van
een asielzoekster in 2010 in Leersum. De minister noemde dat 'dramatisch', maar
geen bewijs voor tekortschietende medische zorg op asielzoekerscentra.

Frank Wassenaar, woordvoerder minister Leers

CNV verbijsterd?

In haar column over de KPN schrijft Sheila Sitalsing (22 april) dat de bonden
verbijsterd zijn over de aangekondigde ontslagen. Wij hebben met KPN langlopende
afspraken over de reductie van personeel. Van een gerenommeerd bedrijf als KPN
verwacht je niet dat ze op basis van verliezen van de afgelopen maanden een
kwart van de banen wil schrappen. Dat lijkt op paniekvoetbal. Daar anticiperen
wij niet op.

Al was het alleen maar omdat KPN de cijfers van de laatste twee maanden niet met
ons gedeeld heeft. Ik ben dan ook erg benieuwd naar een onderbouwing.

En dat we niet op de afscheidsreceptie waren van Ad Scheepbouwer was niet alleen
bedoeld om hém de oren te wassen. Maar ook om het signaal af te geven dat wij
als CNV Publieke Zaak grote problemen hebben met de bonussencultuur. Dikke
bonussen aan de top tegenover een personeelsreductie. Inderdaad, daarover ben ik
verbijsterd.

Anselma Zwaagstra, bestuurder KPN CNV Publieke Zaak

Geen bonus voor KPN

In de krant staat dat de nieuwe KPN-topman een kwart van het personeel moet
ontslaan om KPN gezond te houden (Economie, 21 april). Net nadat de oude topman
is vertrokken met een enorme beloning. De afgelopen tien jaar had Scheepbouwer
als bestuursvoorzitter ruim 45 miljoen euro aan inkomen vergaard. Onverdiend
blijkbaar. De nieuwe topman zou er goed aan doen voorlopig niet aan bonussen te
denken.

Neil van der Linden, Amsterdam

Scheepbouwer

Naar aanleiding van de column van Sheila Sitalsing komen de herinneringen aan
mijn vader boven.

Van 1938 tot 1978 werkte hij als PTT-postbode in een dorp. Een afscheidsreceptie
bij zijn pensionering zat er niet in, daarvoor kwam hij twee weken te kort voor
een 40-jarig dienstverband. (Maar hij had wel zijn huis beschikbaar gesteld als
noodpostkantoortje na de waters-noodramp.) Zijn vijf kinderen vonden dat een
schande, zelf vond hij het wel best, die drukte hoefde voor hem niet.

's Morgens om 6 uur beginnen met post sorteren en dan op de fiets het dorp en de
wijde omgeving in,

de boerderijhonden van zijn broekspijpen schuddend.

'Een slecht betaalde sociaal werker' noemde ik hem in het 25-jarig
huwelijksfeestkrantje. Integer zouden we hem nu noemen. Ik kan hem nog
uittekenen zoals hij 's middags slapend in zijn stoel lag, energie sparend voor
de tweede postronde.

Hij had meer hart voor het postbedrijf in zijn pink dan Scheepbouwer in zijn
hele miljoenenlijf.

Maar goed dat mijn vader niet meer heeft meegemaakt hoe 'zijn' bedrijf naar de
knoppen wordt geholpen. Ach, die goeie ouwe tijd zonder aandeelhouders. Wanneer
worden die er eens uitgeschopt?

Jobje Meijer, Burgh-Haamstede

LOAD-DATE: April 22, 2011

LANGUAGE: DUTCH; NEDERLANDS

GRAPHIC: Bij het strandje Middelwaard aan de Lek speelt Iris met haar bal. Deze
paasdagen wordt warm en zonnig weer verwacht . Foto Raymond Rutting / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              191 of 200 DOCUMENTS



                                 de Volkskrant

                            21 april 2011 donderdag

Zorgen over privacy

BYLINE: Raoul du Pré

SECTION: Opinie en Debat; Blz. 28

LENGTH: 350 woorden


De overheid slaagt er onvoldoende in de inperking van privacy goed te verkopen.
Daardoor groeit het ongemak.

Voor de tweede keer in korte tijd stuit een groot overheidsproject op de
groeiende zorgen in het parlement over privacy van Nederlandse onderdanen.
Eerder deze maand ging het Elektronisch Patiënten Dossier (EPD) onderuit in de
Eerste Kamer. Nu is het de beurt aan de opslag van vingerafdrukken van alle
paspoorthouders. Steeds meer gemeenten zien er het nut niet meer van in en ook
in de Tweede Kamer is al het enthousiasme weg.

Het is een teken des tijds. Na 11 september 2001 speelde privacy even niet zo'n
grote rol. In het kader van de veiligheid werden veel privacy-inperkende wetten
door het parlement geloodst. Nu, tien jaar later, krijgt ongemak veel gewone
Nederlanders en Kamerleden in de greep. Essentiële vragen komen op. Is het wel
echt noodzakelijk om al die medische gegevens centraal op te slaan? Wie kunnen
daar dan allemaal bij? In hoeverre mogen opgeslagen vingerafdrukken door
Justitie gebruikt worden voor opsporingsdoeleinden? Mag elke vingerafdruk in
elke gestolen auto straks worden nagetrokken in de databank? Wat als iemand je
vingerafdruk namaakt en ermee aan de haal gaat?

Het zijn vragen die de overheid jarenlang niet serieus nam. Het EPD werd
doorgezet zonder parlementaire toestemming, waardoor nu honderden miljoenen
euro's zijn verspeeld. Ook de zorgen over de vingerafdrukken werden weggehoond.

Met die hautaine houding hebben opeenvolgende kabinetten zichzelf in de nesten
gewerkt. Privacy is zeker niet altijd heilig. In het kader van de collectieve
veiligheid mag van burgers worden gevraagd een deel van hun persoonlijke
levenssfeer op te geven. Maar dan moet de overheid wel volstrekt duidelijk maken
wat het hogere doel is én elk misbruik uitsluiten.

Bij het EPD noch bij de vingerafdrukken is dat het kabinet gelukt. Dat is de
oorzaak van het toenemende gevoel dat je, zonder te weten waarom, niet meer
onbespied door het leven kunt gaan. Ook als je niets te verbergen hebt. Het is
daarom terecht dat de volksvertegenwoordiging nu zand in de machine strooit.

LOAD-DATE: April 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              192 of 200 DOCUMENTS



                                 de Volkskrant

                            21 april 2011 donderdag

Heenstappen over de angst;
Reportage In damascus valt voorzichtige kritiek op president Assad te
beluisteren

BYLINE: Van onze verslaggever

SECTION: Ten Eerste; Blz. 7

LENGTH: 577 woorden


Damascus 'Zo, genoeg over koetjes en kalfjes', zegt de jonge studente Nadia als
de gasten aan de aangrenzende tafel eindelijk zijn vertrokken. Ze dempt haar
stem tot bijna onverstaanbaar niveau, buigt naar voren over de tafel en zegt:
'Laten we het hebben over de moordpartijen de afgelopen weken.'

Nadia's openhartigheid is een verademing na een halve dag rondlopen in het
spiegelpaleis dat Damascus heet. Proberen uit te vinden hoe mensen hier denken
is een uitdaging van formaat. In veel taxi's staan radioprogramma's aan die het
constant hebben over de muamara, de gevleugelde Arabische term voor
samenzwering. Hoe groot de muamara is, welke 'buitenlandse agenda' wordt
nagestreefd, en wie de 'gewapende groepen' zijn die achter de recente
verwoesting in Syrioe zitten.

Vraag een Syrioer op straat hoe hij erover denkt, en de kans is groot dat hij de
retoriek van de staatsmedia herhaalt. Dan is het maar raden of de spreker in
kwestie het meent, of bang is voor meeluisteraars al is het feit dat men in
besloten kring vaak genuanceerder is dan in het openbaar een aardige indicatie.

Volgens Nadia is het in ieder geval angst. 'Niemand van mijn vrienden gelooft
die verhalen echt.' Nadia is een van de weinige gewone burgers, ze is geen
doorgewinterde activist, die er voor durven uitkomen dat ze de protesten van
harte steunen  maar haar naam moet worden veranderd, en het gesprek moet in het
diepste geheim plaatsvinden. Nadia is er namelijk een keer bijgeweest, drie
weken geleden. Dat hakte er meteen goed in. Na het vrijdaggebed in een
Damasceense moskee gingen veiligheidstroepen preventief met stokken de
moskeegangers te lijf voor ze opnieuw konden demonstreren.

'Ik stond te trillen van angst', zegt Nadia. 'Zoveel geweld... Als ze dat ons in
het publiek al aan doen, wat doen ze dan wel niet met wie ze arresteren? De
overheid heeft de afgelopen weken honderden mensen vermoord. Mijn vrienden
durven gewoon de straat niet op.'

Desondanks groeien de protesten gestaag in frequentie en omvang, al zijn ze nog
altijd veel kleiner dan de demonstraties in Egypte waren. Hoeveel steun de
Syrische president werkelijk heeft, is moeilijk te zeggen  die steun is er wel
degelijk maar veel Syrioers zijn ook erg bang voor verandering.

Toch ontdooit men hier en daar een beetje. Het afschaffen van de noodtoestand is
een behoorlijke morele opsteker en in de privacy van zijn auto geeft een enkele
taxichauffeur zelfs toe dat hij de president nu wel zou willen zien vallen. Dit
soort uitspraken kan je je vrijheid of erger kosten. De noodtoestand mag dan
worden opgeschort, de afgelopen 24 uur werden volgens activisten wederom
tientallen demonstranten opgepakt, inclusief een prominent oppositielid.

Het probleem is dat het systeem zichzelf moet veranderen, zegt Nadia. En dat
werkt niet. 'Dit land wordt geregeerd door veiligheidsdiensten. Die hebben
absolute macht, en absolute macht corrumpeert absoluut', zegt ze.

Sommige mensen zijn wat milder 'geef het wat tijd' maar voor anderen lijkt de
geest nu juist uit de fles.'

'Ze zijn te laat', zegt Nadia. 'We nemen nu geen genoegen meer met afschaffing
van de noodtoestand. Ik hoop dat het bloed van de gevallenen niet voor niets is
geweest en dat de demonstraties doorgaan. Want als we een betere toekomst
willen, moeten we over onze angst heenstappen.

Bashar al-Assad heeft wel degelijk steun, hoeveel valt echter moeilijk te
zeggen. Syrioers zijn bang voor verandering, zij hebben Libanon als
afschrikwekkend voorbeeld.

LOAD-DATE: April 20, 2011

LANGUAGE: DUTCH; NEDERLANDS

GRAPHIC: Op deze met een mobiele telefoon gemaakte foto is een demonstratie
tegen de regering in de stad Banias te zien. AP kreeg dinsdag de beschikking
over deze foto, die maandag zou zijn gemaakt. Foto AP

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              193 of 200 DOCUMENTS



                                 de Volkskrant

                             15 april 2011 vrijdag

Weekers wacht emotionele weerstand;
analyse belastingplan

SECTION: Ten Eerste; Blz. 7

LENGTH: 523 woorden


Zal een hoger netto bedrag op het maandelijkse loonstrookje genoeg zijn om de
dagelijkse irritatie over de hogere getallen op de kassabon te rechtvaardigen?
Die hamvraag zal staatssecretaris Frans Weekers van Financiën moeten
beantwoorden. De VVD-bewindsman lanceerde donderdag de contouren van een nieuw
belastingplan. Het hoofdpunt is de verschuiving van belasting op arbeid naar
belasting op consumptie. Oftewel, hoger netto loon, maar wel hogere
winkelprijzen.

Op zich is voor het principe dat Weekers nastreeft veel te zeggen. Hij wil
enerzijds het systeem vereenvoudigen door allerlei belastingen voor bijvoorbeeld
verpakking en grondwater af te schaffen. Anderzijds wil hij de belasting op
arbeid verlagen, te betalen uit de gelijktijdige verhoging van het lage
btw-tarief.

Deze maatregelen kunnen de economie een impuls geven. Door vereenvoudiging van
het belastingstelsel hebben bedrijven en zelfstandigen minder last van fiscale
regeltjes. Dat is gunstig voor de bedrijvigheid. Door verlaging van de
inkomstenbelasting wordt arbeid goedkoper. Dat is gunstig voor de
werkgelegenheid en de internationale concurrentiepositie van Nederlandse
bedrijven.

In de praktijk zal het echter lastig zijn om de economische voordelen
daadwerkelijk te realiseren. De loonkosten zullen voor bedrijven pas dalen als
het bruto loon van werknemers minder hard oploopt. Maar door een dergelijke
loonmatiging raken werknemers hun netto voordeel van de belastingverlaging ten
dele weer kwijt. Bij vakbonden zal loonmatiging dus slecht vallen.

Vereenvoudiging van het stelsel beperkt daarnaast de ruimte voor een kabinet om
de economie te sturen. Denk maar aan de tijdelijke btw-korting voor
bouwbedrijven, waardoor een verbouwing goedkoper is en aannemers meer omzet
draaien. Met één btw-tarief kan dat niet meer.

Tegenover de theoretische voordelen staan ook evidente nadelen. Vooral
winkeliers schrikken zich rot als ze de nieuwe btw-tarieven tot zich laten
doordringen. Kapsters, boekenverkopers, supermarkten en de NS zouden hun prijzen
moeten verhogen. Vrees voor omzetverlies ligt op de loer. Het is niet
verwonderlijk dat brancheverenigingen luid protesteren.

Aan de verschuiving van arbeid naar consumptie kleven bovendien emotionele
bezwaren. De pijn van de dagelijkse prijsverhoging in de winkel is groter dan de
eenmalige meevaller op het loonstrookje. Voor Jan Modaal (33 duizend euro bruto)
levert een lager inkomstentarief een voordeel op van enkele tientjes per maand.
Maar vaak gaat de uitbetaling van loon in januari gepaard met een gelijktijdige
verandering van premies voor zorg en pensioen. Een werknemer ervaart daardoor
nauwelijks het belastingdouceurtje.

Het haast onzichtbare belastingvoordeel zijn de consumenten vergeten als ze
dagelijks in de winkel duurdere producten moeten kopen. Voor brood, boeken, een
knipbeurt en een retourtje Utrecht is de klant elke keer iets meer geld kwijt.
Het zal voor Frans Weekers heel lastig worden om het belastingplan ongeschonden
door het parlement te loodsen.

Jan Modaal zal weinig merken van de verlaging van de inkomstenbelasting,
schrijft Xander van Uffelen. Van hogere winkelprijzen des te meer.

LOAD-DATE: April 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              194 of 200 DOCUMENTS



                                 de Volkskrant

                            14 april 2011 donderdag

IJslands 'nee' geldt niet de spaarder

SECTION: Opinie en Debat; Blz. 29

LENGTH: 376 woorden


De uitslag van het IJslands referendum over het Icesave-akkoord heeft tot
onterechte kritiek op het gedrag van de IJslandse autoriteiten geleid. Sta mij
daarom twee observaties toe.

Allereerst is het belangrijk te constateren dat de Landsbanki-boedel is
afgewikkeld in overeenstemming met IJslands en Europees recht. Daar verandert de
uitslag van het referendum niets aan.

Uitbetalingen uit de Landsbanki-boedel zullen volgens planning deze zomer
beginnen. Deze uitbetalingen zullen Nederland en het Verenigd Koninkrijk
ruimschoots middelen verschaffen voor de compensatie van vergoedingen die deze
overheden hebben betaald aan spaarders in hun landen. Er zijn sterke
aanwijzingen dat de vorderingen van Landsbanki de preferente vorderingen geheel
kunnen dekken.

Ten tweede: de IJslandse regering heeft altijd gezegd zich aan de internationale
afspraken te houden. Er is echter een grote mate van onzekerheid over wat deze
'internationale verplichtingen' feitelijk inhouden de interpretatie van de
Europese richtlijnen in kwestie wordt ten zeerste betwist. Hier ligt dan ook het
probleem. De uitkomst van het referendum betekent dat de IJslandse bevolking
niet zonder meer instemt met een regeling die IJsland verplicht de kosten te
dekken van een depositogarantiestelsel, zonder een glasheldere en onmiskenbare
juridische grondslag.

Mensen vragen zich af: waarom moeten wij als belastingbetalers opdraaien voor
problemen die veroorzaakt zijn door onverantwoordelijke bankiers? Belastingen
moeten worden aangewend voor openbare diensten, voor het welzijn van gewone
burgers, niet voor verliezen van financiële instellingen.

Dit betekent dat ongeacht de uitkomst van welke rechtsgang ook het Verenigd
Koninkrijk en Nederland geld zullen ontvangen uit de Landsbanki-boedel.
Betalingen die zelfs de compensatie voor alle spaarders zullen dekken.

Het is zeer duidelijk voor de IJslanders dat een rechterlijke uitspraak
ongunstig voor IJsland kan zijn en verregaande gevolgen kan hebben. De IJslandse
kiezer kon afgelopen zaterdag kiezen uit twee kwaden: een verantwoordelijkheid
op zich nemen die niet bij hem ligt of een vonnis te riskeren met zeer zware
gevolgen.

Johanna Sigurdardottir, minister-president van IJsland.

Zie voor de volledige brief: OPINIE.VOLKSKRANT.NL

LOAD-DATE: April 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              195 of 200 DOCUMENTS



                                 de Volkskrant

                             11 april 2011 maandag

Donner: vergoeding politici niet naar partij overmaken SP verontwaardigd over
wetsvoorstel

BYLINE: Van onze verslaggever Emiel van Dongen

SECTION: Binnenland; Blz. 13

LENGTH: 524 woorden


Van onze verslaggever

Emiel van Dongen

DEN HAAG Vergoedingen voor politici mogen voortaan niet meer door de overheid
worden overgemaakt aan de partij, maar moeten direct naar de politicus. Dat
staat in een wetsvoorstel waarover minister Donner van Binnenlandse Zaken (CDA)
waarschijnlijk nog voor de zomer de Tweede Kamer informeert. De SP, de enige
partij die wordt geraakt door de regeling, is verontwaardigd en noemt het
'gelegenheidswetgeving'.

Gemeenten, provincies en het Rijk betalen de salarissen, (onkosten)vergoedingen
en wachtgelden voor SP-politici nu aan de partij. De SP betaalt, op basis van
een schriftelijke afspraak tussen de partij en de politicus, een deel uit. Dat
wekt de schijn dat politici op de loonlijst staan van de SP en niet volledig
onafhankelijk werken, aldus Donner.

'Gelegenheidswetgeving', oordeelt SP-partijsecretaris Hans van Heijningen. 'Het
is specifiek tegen ons gericht en bedoeld om onze interne regels tegen te
werken.' In het wetsvoorstel van Donner ligt volgens Van Heijningen besloten dat
de constructie niet deugt. 'Terwijl het keurig gaat; er is geen reden om de wet
aan te scherpen. Ik hoef niet uit te leggen waarom wij tegen zijn. De minister
moet juist uitleggen waarom hij dit wil verbieden. Wie heeft er last van dat wij
het zo aanpakken?'

Gemeenteraadsleden moeten driekwart van hun vergoeding afstaan, in grotere
steden de helft. Wethouders, provinciebestuurders en Tweede Kamerleden krijgen
van de partij een 'modaal salaris'. Ook Eerste Kamerleden dragen een deel van
hun vergoeding af. In 2010 leverde dit de SP zo'n 2,8 miljoen euro op. Het wordt
besteed aan scholing, advies, campagnes en onkostenvergoedingen van
vrijwilligers.

De oud-ministers van Binnenlandse Zaken Johan Remkes (VVD) en Guusje ter Horst
(PvdA) poogden ook al de overdrachtsconstructie te personaliseren. Beiden
bestrijden dat het voorstel er alleen op is gericht om de SP te dwarsbomen. Ter
Horst: 'Andere politieke partijen kennen een afdracht. Daar is niets op tegen.
Het verschil met de SP is dat het geld bij hen niet eerst naar de partij gaat.
De route moet anders.' Ze wijst erop dat ook bij een andere route de argumenten
van de SP voor de verplichte afdracht onverkort blijven gelden.

De SP heeft diverse beweegredenen voor de afdracht. Geldelijk gewin zou geen
motief mogen zijn voor volksvertegenwoordigers om de politiek in te gaan. Hoge
salarissen en vergoedingen zouden maken dat zij zich van het gewone volk
vervreemden. De afdrachtregeling zorgt bovendien voor 'interne solidariteit' en
draagt er mede toe bij dat 'gelukszoekers en opportunisten' geen plek op de
kieslijsten krijgen.

Gesuggereerd wordt wel dat politici die het gehele bedrag plotsklaps op hun
rekening zien staan, eerder geneigd zullen zijn om meer geld te houden dan
afgesproken. Volgens Van Heijningen is dit niet waarom de SP het voorstel
bestrijdt. 'Het kan zijn dat er in een individueel geval iets meer strubbelingen
zijn als SP'ers het volledige bedrag zelf ontvangen. Veel meer dan een
individueel geval zal het nooit zijn. De meeste SP'ers zijn trots op de
afdrachtregeling.'

SP is de enige partij die wordt geraakt door de regeling

LOAD-DATE: April 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              196 of 200 DOCUMENTS



                                 de Volkskrant

                             11 april 2011 maandag

'Hij stond me als een rollade dicht te trekken'

BYLINE: Door Maud Effting Foto's Guus Dubbelman

SECTION: Uitgelicht; Blz. 16

LENGTH: 1694 woorden


Het is april 2009 als Marijke Boekelman (54) uit Den Haag voor het eerst
binnenstapt bij de huisarts die haar uiterlijk voorgoed zal veranderen.

Huisarts Jan van der W. zal bij haar een operatie uitvoeren die normaal door een
plastisch chirurg wordt gedaan. Daardoor loopt ze zulke ernstige littekens op
dat ze naar eigen zeggen wekenlang haar nek niet kan bewegen. Littekens die
nooit meer helemaal zullen verdwijnen.

De operatie die bij haar werd uitgevoerd, is volgens meerdere plastisch
chirurgen onzinnig. Boekelman heeft een tuchtzaak tegen hem aanspannen, waarin
komende dinsdag uitspraak wordt gedaan. Ook heeft ze aangifte gedaan. De
Nederlandse wet zit echter zo in elkaar dat deze operaties in principe niet
verboden zijn voor huisartsen. Plastisch chirurgen hebben daar grote bezwaren
tegen.

Maar op die doordeweekse dag in april waarop het allemaal begint, heeft ze nog
geen idee wat haar te wachten staat. Sterker nog: ze is vol vertrouwen. Onlangs
heeft ze een vriendin gesproken die een ooglidcorrectie bij hem heeft ondergaan.
'Ze vertelde me dat hij een huisarts was, maar dat hij ook goed kon opereren.
Haar gezicht was nog gezwollen, maar ze was heel enthousiast. Ze zei: moet je
ook doen.'

De blonde Haagse zit strijdlustig aan haar tafel met panterkleedje. Twee
chihuahuahondjes liggen op schoot. 'Ik wilde al een tijdje iets doen aan mijn
onderkin', zegt ze. 'Ik had loshangend vel. Ik ben schoonheidsspecialiste en je
bent toch ijdel in het vak.'

Binnen twee weken zit ze bij de huisarts om te praten over haar hals. Hij komt
zeker over. 'Hij zei precies de goede dingen. Hij vertelde dat hij ervaring had.
Met zijn vingers trok hij de huid in mijn nek naar achteren, om te laten zien
hoe het zou worden. De littekens zouden in mijn haren komen.'

Omdat het gesprek zo lekker loopt, begint ze ook over haar ogen. 'Ik vond dat
mijn oogleden zo hingen. Hij zei meteen dat hij dat ook wel op kon lossen. Samen
zou het 400 euro kosten. Hij zei dat hij dit deed het voor mensen zonder geld.
Hij wilde de gewone burger ook een kans geven op plastische chirurgie. Dat vond
ik heel mooi. Ik dacht dat het een arts was die vanuit zijn hart werkte. Ik zag
er geen kwaad in. Ik vroeg ook niet naar de risico's.'

Op 6 juni wordt ze geopereerd. Op een zaterdag, in zijn praktijk. Ze moet
contant betalen. Tijdens de operatie snijdt hij twee repen huid weg in haar nek,
en hecht hij de rest aan elkaar. Ook doet hij haar ogen.

Maar al snel ontstaan er vuurrode, opgezette littekens in haar nek. 'Het waren
dikke kabels van zo'n 7 centimeter lang en 2 centimeter breed. Mensen vroegen of
het brandwonden waren. Het werd steeds roder. Maar toen ik na lang aandringen
een afspraak bij hem had, zei hij dat ik het de tijd moest geven.' De Haagse
zegt dat ze wekenlang rechtop heeft moeten slapen van de pijn. Ook zegt ze dat
ze haar werk als schoonheidsspecialiste tijdelijk op heeft moeten geven.

De huisarts besluit haar opnieuw te opereren: hij snijdt de littekens weg en
hecht alles weer aan elkaar. 'Hij stond me als een rollade dicht te trekken',
zegt Boekelman. 'Het ging eigenlijk niet.' Volgens haar is de hond van de
huisarts bij deze ingreep. 'Hij kwam naar binnen toen de assistente even weg
ging om iets te pakken.'

Plastisch chirurg Irene Mathijssen, voorzitter van de Nederlandse Vereniging
voor Plastische Chirurgie, die haar later onder ogen krijgt, heeft forse kritiek
op het handelen van de huisarts. 'Wat hij in haar hals heeft gedaan, is een niet
bestaande techniek. Ik zou het gevolg van deze ingreep zeker een verminking
willen noemen.'

'Als je dit doet, heb je én geen effect én het leidt tot vreselijk lelijke
littekens. Het wijst erop dat je geen idee hebt wat je aan het doen bent.'Door
alleen huid weg te halen, wordt de hals niet strakker. Voor een halslift moet je
tevens onderhuidse spieren hechten en eventueel vet weghalen. De littekens komen
bovendien nooit in de nek.' Ook de ooglidcorrectie is volgens haar niet goed
gegaan.

Volgens plastisch chirurg Mathijssen verrichten huisartsen steeds vaker
schoonheidsoperaties naast hun normale werk, met name ooglidcorrecties. Het
probleem is dat de Nederlandse wet dit niet verbiedt, stelt ze. Een arts in
Nederland is bevoegd om elke willekeurige operatie uit te voeren. De enige
voorwaarde is dat hij zichzelf bekwaam acht.

'In Frankrijk is dat strikter geregeld. Daar is vastgelegd dat alleen plastisch
chirurgen ooglidcorrecties mogen doen. Je zou de wet in Nederland hier zo op aan
kunnen passen, maar daar is geen interesse voor. Het argument van VWS is dat het
onverzekerde zorg is. Maar het gevaarlijke is dat de gemiddelde Nederlander
veronderstelt dat het hier goed geregeld is.'

'Wat gaat het hier gek'

De Haagse Maria Beumer (63) komt een jaar eerder bij de huisarts voor een
ooglidcorrectie. 'Ik zat bij de zonnebank te praten over de druk op mijn ogen,
toen een paar vrouwtjes zeiden dat ze altijd botox lieten spuiten bij hem. Dat
leek me wel wat.'

Ze kan niet meteen terecht; vanwege de ziekte van Crohn gebruikte ze zware
medicijnen en sondevoeding. Pas als ze is opgeknapt, komt ze terug. 'Ik
gebruikte nog maar één medicijn, en hij verzekerde me dat dat absoluut geen
kwaad kon.'

Ze ziet het als een mooie kans. 'Via mijn verzekering had ik eerder gevraagd om
een ooglidcorrectie, maar die deden zo moeilijk dat ik dacht: als ik moet bidden
en smeken, dan heb ik er geen zin in. En zo'n dure kliniek met van die witte
badjassen kan ik niet zelf betalen. Ik ben ziek en ik heb net genoeg om rond te
komen.'

Op de afspraak komt hij goed over. 'Dokters zijn vaak afstandelijk, maar hij
deed heel joviaal. Spontaan. Daardoor won hij mijn vertrouwen. Het leek wel een
bekende.'

Op de behandeltafel verloopt het echter moeizaam. 'Bij mijn linkeroog ging het
vreselijk bloeden. Het stroomde over mijn gezicht. Terwijl hij probeerde te
hechten, zei hij: ik ben nog nooit zo in paniek geweest als nu. Ja, daar lig je
dan. Hij zei dat mijn ooglid helemaal poreus was.

'Toen hij op een gegeven moment naar de deur liep, kwam de hond ook nog binnen.
Ik dacht: wat gaat het hier gek. Ik zei tegen hem: jongen, dit doe je me toch
niet aan, hè? Je krijgt mijn oog toch wel dicht? In totaal heb ik er tweeënhalf
uur gelegen. Het ging vreselijk branden.'

Na de ingreep voelt het niet goed. 'Onder mijn linkeroog hing een grote blauwe
zak, een bloeding. Ik kreeg mijn oog niet meer dicht. Ik had zalf gekregen, maar
ik had heel veel pijn. Die maandag heb ik meteen gebeld, maar de dokter was er
niet. Dinsdag had hij een studiedag. Op woensdag ben ik er maar heengegaan. Ik
kreeg vallen- en stotengel van het meisje aan de balie.'

Ze zegt in de maanden erna meermaals terug te zijn gegaan met klachten. 'Die
blauwe zwelling was er nog steeds, ik had hangogen en alles bleef dik. Ik vroeg:
wat vind je er nou zelf van? Hij gaf toe dat het niet mooi was, maar hij zei
ook: ik krijg het wel goed. Toen heeft hij twee repen huid weggehaald op mijn
voorhoofd. De keer daarna zei hij dat ik een deuk in mijn gezicht had en haalde
hij twee repen huid weg achter mijn oren.'

Dan besluit ze naar haar eigen huisarts te gaan. 'Die zei: ach Beumertje, wat is
er met jou gebeurd? Ze heeft me doorgestuurd naar de plastisch chirurg.'

Irene Mathijssen, die haar hersteloperaties deed, zegt dat de hangogen zijn
veroorzaakt door 'slechte techniek': te veel wegsnijden aan de bovenkant, en te
weinig aan de zijkant. 'Ook zal ze altijd donkere plekken in haar gezicht houden
doordat de bloeding niet adequaat is gestelpt. Daardoor is ijzerafzetting
onstaan en blijft haar huid permanent donker verkleurd.'

Het weghalen van huid bij voorhoofd en de oren noemt ze 'totaal zinloos'. 'Daar
zijn zonder enige reden littekens gemaakt. Bij het tuchtcollege zou ik dat op
geen enkele manier kunnen verantwoorden. Ook dit is verminking te noemen.'

Ook Beumer heeft een tuchtzaak aangespannen. Mathijssen zegt daarnaast nog een
derde patiënte van de arts te hebben gezien. 'Bij haar was zoveel huid
weggehaald dat ze haar ogen niet meer kon sluiten een complicatie die ik nog
nooit heb gezien. Ik heb een huidtransplantatie moeten doen.'

Boekelman heeft inmiddels een hersteloperatie gehad aan de ogen. Haar littekens
zullen altijd blijven.

De Haagse vrouwen zijn meer dan een jaar doodongelukkig geweest met hun gezicht.
'Ik ging wel naar buiten, maar altijd met een zonnebril', zegt Beumer.

'Mensen dachten dat ik een stomp op mijn ogen had gehad. Dat ik nu mijn verhaal
vertel, is om te voorkomen dat hij nog meer mensen mismaakt. Hij pakt de mensen
met de kleine budgetjes. Mensen met geld gaan wel naar zo'n beautyfarm. Hij
heeft mijn ziel kapot getrapt. Ik heb hier heel veel verdriet van gehad.'

Arts Van der W. 'Iedereen kwam uit vrije wil.'

'Ik weet niet goed waar dit over gaat. De dames stellen dat ik hen heb verminkt,
maar als ik hen bekijk, zie ik geen verminking. Het is allemaal ontzettend
overtrokken. Ik denk dat ze geld willen. Ze zijn pas heel laat komen klagen bij
me. Ik heb hun alles terugbetaald.

'Ik heb hier een paar honderd mensen mee geholpen, naar tevredenheid. De vraag
was zo groot dat ik alleen van deze ingrepen had kunnen leven. Iedereen is uit
vrije wil gekomen. Misschien liet ik wel eens iets te veel huid zitten, maar zo
heb ik er nooit naar gekeken. Het was puur medisch. Ik opereerde omdat ze last
hadden van hun oogleden. Maar nu staat het cosmetische resultaat kennelijk boven
alles.

'De kritiek dat ik ingrepen deed die niet bestaan, is onzin. Dat een plastisch
chirurg de ingreep niet kent, wil niet zeggen dat die niet bestaat. In de nek
van die mevrouw heb ik alleen overtollige huid verwijderd. Het was geen
halslift. Ik heb ook altijd uitgelegd welke risico's ze liepen. Het is een
welles-nietesverhaal. Mijn hond heeft nooit in de behandelkamer gelegen. Hij lag
wel eens bij de balie.

'In overleg met de inspectie ben ik met deze operaties gestopt. Ik zal ze ook
nooit meer doen. Ik wil dit nooit meer meemaken.'

Een arts die vanuit zijn hart werkt, dacht ik

Hij pakt de mensen met de kleine budgetjes

Marijke Boekelman en Maria Beumer werden door de plastische chirurgie van
huisarts Van der W. verminkt. Dinsdag doet het medisch tuchtcollege uitspraak.
Door Maud Effting Foto's Guus Dubbelman

LOAD-DATE: April 10, 2011

LANGUAGE: DUTCH; NEDERLANDS

GRAPHIC: Dikke kabels van 7 cm lang en 2 cm breed had Boekelman in haar nek, na
de operatie 2 jaar geleden. 'Mensen vroegen of het brandwonden waren.'

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              197 of 200 DOCUMENTS



                                 de Volkskrant

                             9 april 2011 zaterdag

BYLINE: Fons van Mansfeld, W. Linsen, Cathelijn Paling, Jurgen Geerlings, Ton
Umans, Theo Temmink, Thieng-Uun Hiu, Back to Bagdad R. ter Hofstede, Marina
Hölzenspies, Anneke Blommestein, F.J. Faber, L. van der Sluijs,

SECTION: Opinie en Debat; Blz. 34

LENGTH: 1342 woorden


Droevig

In zijn fraaie Voetnoot 'Droevig' (7 maart) citeert Arnon Grunberg de
onderzoekster Titia de Lange. Zij stelt dat het slecht gesteld is met de
situatie van vrouwen in de academische wereld in Nederland: 'Ja, nergens in de
EU is het zo droevig gesteld.'

Deze stelling wordt onderbouwd door een interessante grafiek die onlangs in het
Amerikaanse wetenschappelijk tijdschrift Science (Vol. 331, 28 januari 2011) was
opgenomen. Van de onderzoekers in de Europese Unie die in 2010 een ERC-beurs
wisten te verwerven is 9,4 procent vrouw. Voor Nederland is dat 0 procent!

Fons van Mansfeld, Soest

Dwaling

Door de ridderslag van koningin Beatrix is Marco Kroon een kroonjuweel geworden
waarvan men moet afblijven. De bewijzen van drugsgebruik (borstharen, jas, broek
en auto, kortom een wandelend drugslaboratorium), alsmede het hebben van een
stroomstootwapen zijn dermate vaag en ridicuul, nog afgezien van de 'ernst' van
deze zaak, dat ongetwijfeld vrijspraak van het hem ten laste gelegde zal volgen.

Kroon is zo verstandig geweest niet op de deal van justitie (bekennen en dan
geen verdere vervolging) in te gaan. Kapitein Marco Kroon zal (al dan niet met
borstharen) zijn militaire carrière verdere invulling kunnen geven en in alle
eeuwigheid zijn Militaire Willemsorde kunnen koesteren in een kleinzielig
Nederland.

W. Linsen, Wageningen

Hartelijk dank, Zijlstra

'Doorstuderen wordt voor hbo-studenten onbetaalbaar', luidden de krantenkoppen
van afgelopen week. Studenten die na hun hbo-diploma verder willen studeren,
zullen daar in de toekomst grof geld voor moeten neerleggen.

De overheid zal het schakeljaar in de toekomst niet meer vergoeden. Op een
OV-jaarkaart of studiefinanciering hoef je overigens ook niet meer te rekenen.
Wij hbo'ers mogen met zijn allen lekker bij de overheid gaan lenen. Hoe bedoel
je demotiverend?

Voorheen betaalde men nog 1.731 euro voor een basisbeurs. Nu is dat opgelopen
tot maar liefst 9.000 euro. Dan hebben we het over meer dan vijf keer zoveel.

Kun je nagaan wat er gebeurt wanneer je een jaar uitloopt met je studie. Dan is
het pas echt 'feest'. Dan mag je je gelukkig prijzen dat je na 3.000 euro boete
ook nog even die 9.000 euro voor een masteropleiding erbij mag optellen. Hoezee.

Nederland wil in de internationale topvijf van kenniseconomieën staan, maar
ondertussen wordt er aan alle kanten bezuinigd op het onderwijs. Nou,
staatssecretaris Halbe Zijlstra weet wel hoe hij zich zelf geliefd moet maken
onder de huidige studenten.

Duizenden ambitieuze studenten zullen de dupe worden als deze maatregel een
meerderheid in de Kamer krijgt. Even diep in de buidel tasten en 9.000 euro
tevoorschijn toveren, zit er voor de meesten namelijk niet in. Nogmaals
hartelijk dank voor het begrip, meneer Zijlstra. Nu kan ik mijn wereldreis
helemaal vergeten.

Cathelijn Paling, Utrecht, vierdejaars Communicatie Management

Als voetballers kranten lezen

Een hele pagina over de hoge salarissen van topbestuurders, interessant (Ten
eerste, 1 april). Mochten topvoetballers kranten lezen, dan lachen die zich een
deuk.

Sneijder en Robben hebben een basissalaris(!) dat net zoveel is als de totale
inkomsten van de nummer 1 bestuurder, Voser van Shell. Zelfs Ryan Babel verdient
al meer dan topbestuurder nummer 10. En dat voor zo'n kleine sector.

De internationale top-30 voetbalclubs halen een omzet van 5 miljard (en maken
daarbij ruim verlies). De winst van Shell was in 2010 al drie keer meer. En de
omzet was 275 miljard.

Als ik mij druk moet maken over wat anderen verdienen, dan kijk ik eerder naar
de voetbal-grootverdieners dan de topbestuurders van bedrijven die
verantwoordelijk zijn voor de werkgelegenheid en welvaart van velen.

Jurgen Geerlings, Valkenswaard

Indrukwekkend Engels

Onlangs werd er in een televisieprogramma terecht gezegd dat we in ons land een
Engelssprekend kabinet hebben. In zijn vorige job heeft minister-president Rutte
bij Unilever gewerkt en dat heeft grote impact op zijn snelle denken en op zijn
huidige taalgebruik gehad.

Helaas blijkt dat nogal besmettelijk te zijn. Er zijn diverse task forces
aangesteld en er wordt met road maps gewerkt. Minister Hillen nam bij het
recente avontuur in Libië 'risico's met beperkt zicht'. Kwam dat omdat het glas
van zijn window of opportunity beslagen was? Maar gelukkig zijn er nu lessons
learned.

Van Bijsterveldt, minister van (Engels?) Onderwijs, kreeg een wake-up call en
werkt nu met checks and balances.

Alsjeblieft, stop met dat mallotige gebruik van Engelse termen. Is dat de taal
van Henk en Ingrid?

Ton Umans, Den Haag

Plus Magazine

Correct namen weergeven: het blijft moeilijk. In het artikel 'Heibel Nagel en
ouderenvakbond' (Binnenland, 6 april ) noemt uw verslaggeefster ons het 50Plus
Magazine. Ons blad heet Plus Magazine. Even googelen en je weet de juiste naam.

Trouwens, we zijn het grootste maandblad van Nederland, met een betaalde oplage
van bijna 300 duizend exemplaren; een journalist zou ons toch wel mogen kennen.

Theo Temmink, Baarn, hoofdredactie Plus Magazine

ABC

Hoera! Aaf is terug. Nu kunnen mijn dagen pas weer echt goed beginnen.

Thieng-Uun Hiu, Maarssen

Back to Bagdad

Heb ik wat gemist? Is de oorlog in Irak afgelopen en is het daar nu zo prettig
en veilig wonen dat we met een gerust hart 38 mensen, onder wie 17 kinderen,
back to Bagdad kunnen sturen (Ten eerste, 8 april)? Wie verzint zoiets, wie
voert zoiets uit? Het is toch om je kapot te schamen.

R. ter Hofstede, Amstelveen

Pabo te koop?

Het bericht over het plan van de Rotterdamse Vereniging Katholiek Onderwijs (59
basisscholen) om een pabo te kopen teneinde een eigen beroepsopleiding te
starten, veroorzaakte bij mij in eerste instantie een gevoel van verbijstering.
Maar het nieuws is bij nader inzien eigenlijk wel plezierig.

Het toont namelijk aan dat de betrokken katholieke scholen, op z'n zachtst
gezegd, geen tekort aan inkomsten hebben. Dit in tegenstelling tot veel openbare
scholen waar pijnlijke bezuinigingen doorgevoerd worden, zoals het ontslaan van
ondersteunend personeel.

Hoog tijd om een eind te maken aan de merkwaardige regel dat niet-openbare
scholen dezelfde subsidie ontvangen als openbare scholen. Stoppen met deze
onterechte bevoordeling zou een logische, zinvolle bezuiniging zijn. Tenslotte
is het oprichten van een schoolvereniging eigen keus waarbij wordt geput uit
eigen geldbronnen, die een bonus van de overheid overbodig maken.

Het spreekt vanzelf dat binnen onze democratie openbaar onderwijs het meest
werkbare raamwerk biedt omdat het bestemd is voor alle kinderen, zodat de school
een afspiegeling kan zijn van de maatschappij met alle huidige problemen, maar
ook met alle verworvenheden.

Openbaar onderwijs heeft geen kant-en-klare oplossingen, maar kan wel universele
waarden benadrukken, zoals samenwerking, respect, tolerantie, gelijkwaardigheid.

De bestaande openbare pabo's behoren bij de opleiding van leerkrachten meer
aandacht te besteden aan deze waarden. 'Samen' is het sleutelwoord. Ook en
vooral bij de aanpak van kinderen met een probleem.

Marina Hölzenspies, Feerwerd

Afkortingen

EPD, JSF, NZ-lijn, zou er minder geld zijn verspild als er geen afkortingen
zouden zijn gebruikt?

Anneke Blommestein, Weesp

Bij afscheid Scheepbouwer

KPN-baas Scheepbouwer oogst lof; kritiek blijft beperkt tot zijn bonus
(Economie, 7 april). Ik mis in alle mij bekende commentaren elk onvertogen woord
over het disfunctioneren van de afdeling klantenservice van KPN. Die toko viel
toch ook onder eindverantwoordelijkheid van Scheepbouwer?

Mag ik Scheepbouwer de vriendelijke overweging geven te besluiten om een deel
van zijn omstreden bonus 'op te offeren' om met die vrijgekomen som de
klantenservice voor jaren een baas te bezorgen die de janboel bij klantenservice
afdoende gaat opruimen?

Daarmee raakt Scheepbouwer twee vliegen in één klap: beschadiging eigen naam van
de baan én KPN een sterke en hopelijk effectieve impuls tot verbetering van de
service.

F.J. Faber, Amsterdam

GVB-staking

Wat een heerlijke dag zonder OV. Zo rustig! Moeten we elk jaar doen. Al ben ik
bang dat het vanzelf zal komen met de bezuinigingen.

L. van der Sluijs, Amsterdam

LOAD-DATE: April 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              198 of 200 DOCUMENTS



                                 de Volkskrant

                             9 april 2011 zaterdag

Heb hart voor de gewone man;
IN BEELD amsterdam in foto's

BYLINE: Arno Haijtema

SECTION: Boeken; Blz. 9

LENGTH: 484 woorden


Het is zo'n foto waarbij je geneigd bent te verzuchten: Amsterdam is zijn
onschuld kwijtgeraakt. Een langharige jongeman ligt zogenaamd, met de ogen
dicht, te snurken op de keitjes van het monument op de Dam. Pal achter hem staat
een agent. De riem om het uniformjasje te strak aangetrokken. Onder de glimmende
petklep een donkere zonnebril die oogcontact hindert. De handen machteloos in de
broekzakken gestoken. In alles uitstralend: 'Mannetje, wat zou ik jou graag es
een pak rammel verkopen!'

Maar ja, dat mocht niet, hè. Het wettig gezag zoals belichaamd door oom agent
had geen antwoord op de Damslapers met hun ludiek wijde broekspijpen. De foto
van Nico van der Stam typeert de toenmalige schuchterheid van de ordehandhavers,
maar ook de naïviteit van de late hippies, die waarschijnlijk dachten dat aan de
flower-power-paradijselijke saamhorigheid op het plein nooit een eind zou komen.

Wie met een historische blik naar de foto kijkt, denkt vanzelf ook aan het
beruchte incident van een jaar eerder, toen manschappen van het Korps Mariniers
en de Koninklijke Marine met hun koppelriemen de hippies van de Dam sloegen door
gezagminnend Nederland toegejuicht proletengedrag van 'onze jongens'. Een
gebeurtenis waarin je de kiem zou kunnen zien voor een hard, onbehouwen
Nederland.

Alleen: als je het jubileumfotoboek Wat zie ik? Amsterdam, stad van foto's van
het Maria Austria Instituut doorbladert, waarin Van der Stams tijdsbeeld is
opgenomen, zul je moeten constateren dat Amsterdam zijn onschuld al wel vaker is
kwijtgeraakt. Honderden foto's, uit de jaren dertig tot het einde van de
twintigste eeuw, getuigen ervan.

Kom er nog eens om: een volksoploop na een botsing tussen een tram en een
vrachtwagen met enige materiële schade (1930). Een praam door de grachten,
voortgeduwd door polsstok en mannenkracht, eind jaren veertig. Modellen met
lange benen en ultrakorte minirokjes, toevallig poserend bij een bord: 'Kinderen
attractie, genieten!' onmiskenbaar jaren zestig. De punks in Paradiso, met
vitaliteit hun levenshouding van no future ontkrachtend: helemaal 1981.

Het 35-jarige Maria Austria Instituut, vernoemd naar de beroemde sociale
fotografe, is de plek waar het oeuvre van talrijke, meest overleden Amsterdamse
fotografen wordt gekoesterd en ontsloten. Uit het werk van veertig van hen
(onder wie Eva Besnyö, Carel Blazer, Nico Koster, Jutka Rona, Sem Presser) werd
voor het boek een selectie gemaakt.

Wat ze gemeen hebben: hart voor de 'gewone' Amsterdammer, gevoel voor humor en
voor de tijdgeest. Waardoor de lezer uiteindelijk beseft dat Amsterdam door de
jaren heen niet schuldiger of onschuldiger wordt. Maar dat de foto's van weleer
hooguit zijn eigen verloren onschuld weerspiegelen.

HHHHI

Jessica Voeten, Titus Yocarini (tekst): Wat zie ik? Amsterdam, stad van foto's.

Voetnoot; 345 pagina's; EUR 19,-. ISBN 978 90 7806 880 8. Expositie Stadsarchief
Amsterdam, tot en met 5 juni.

LOAD-DATE: April 8, 2011

LANGUAGE: DUTCH; NEDERLANDS

GRAPHIC: Van links boven, met de klok mee: Sem Presser: Leidseplein, jaren
vijftig. Nico van der Stam: Dam, 1971. Ad Windig: Albert Cuypmarkt, jaren
zestig. Kees Scherer: Grafkistenmakerij, 3de Leliedwarsstraat, jaren vijftig.
Foto's MAI

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              199 of 200 DOCUMENTS



                                 de Volkskrant

                             6 april 2011 woensdag

Absoluut geen clubblad Radio;
Interview jeroen nieuwenhuize

BYLINE: Door Haroon Ali

SECTION: V Media; Blz. 14

LENGTH: 738 woorden


Elk nummer wordt Louder (EUR3,95) geleid door een andere gasthoofdredacteur uit
de Radio 538-stal. Dj Jeroen Nieuwenhuize (38) mocht als eerste.

Waarom voelt Radio 538 de behoefte een eigen magazine te lanceren?

'Radio 538 is een merk dat iedereen kent. We hebben al een goede website, dus ik
vroeg me eerst ook af of we een magazine moeten lanceren in deze tijden. Maar
kijk naar Linda, die doet het toch erg goed. Louder geeft inzicht in Radio 538,
en laat de gezichten achter de stemmen op een persoonlijke manier zien. Het is
absoluut geen clubblaadje, anders hadden we er wel Radio 538 Magazine boven
gezet. Ons logo staat klein op de cover, maar het blad is vooral powered by.
Louder moet echt een eigen leven gaan leiden.'

Jullie richten je op de 'onvoorspelbare, stoere, eigenzinnige en jongensachtige'
man, aansluitend op de doelgroep van Radio 538. Maar is dit wel echt jullie
publiek, of willen jullie dat gewoon graag?

'Dat is een interessante vraag, want ik kan me voorstellen dat je Louder inkijkt
en denkt: ben ik dit wel? Maar ik denk dat in iedere man wel iets stoers,
eigenzinnigs en jongensachtigs zit, wat hem onvoorspelbaar maakt. Je mag dan
samenwonen met je vriendin en een kindje op komst hebben, zet een volwassen man
in een Porsche en hij wordt weer een jongetje.'

Louder gaat over sport, geld, mode, gadgets, muziek, culinair, auto's en
'uiteraard' seks. Zijn er niet al genoeg mannenbladen die deze thema's
behandelen?

'In veel mannenbladen gaat het over dure gadgets, luxe dingen waar elke man van
droomt. Maar wij maken niet alleen een magazine voor mensen die meer dan 70
duizend euro per jaar verdienen. Louder is toegankelijker en sluit meer aan bij
de gewone man. Zo staat in het eerste nummer een dubbelinterview met zanger
Paskal Jakobsen van Bløf en met mij. We zijn allebei gewone jongens uit Zeeland
met een passie voor ons werk. Ook de man die geen muzikant of dj is, zal zich
herkennen in het verhaal.'

De lezer staat nog meer te wachten. Paskal Jakobsen vertelt over zijn ervaringen
met cocaïne, Tatum Dagelet over de rol van hoeren in een relatie en er is een
'seksdossier' van zeven pagina's over trio's. Willen jullie shockeren, of gaan
deze onderwerpen je echt aan het hart?

'De uitspraken die Paskal over cocaïne heeft gedaan, waren wel in een zekere
context. Het kwam ter sprake omdat je dat in mijn en zijn werk om je heen ziet
gebeuren. Ik houd er wel van om dergelijke onderwerpen aan te kaarten. Het zijn
toch facetten van het leven, alleen niet de alledaagse dingen die je in het café
bespreekt. Dat geldt ook voor trio's. Een droom van veel mannen, maar de
praktijk is lang niet altijd rozegeur en maneschijn. Ik wil deze onderwerpen ter
sprake brengen, maar ze dan wel goed uitdiepen.'

Ligt het niet meer voor de hand dat een radiozender een blad over muziek maakt?

'Muziek is een eenzijdig onderwerp en Radio 538 draait niet alleen om muziek. In
de ochtend en de middag zitten luisteraars vooral in de auto. Dan luisteren ze
aandachtiger dan wanneer ze op het werk zijn en alleen top-40-muziek op de
achtergrond willen horen. De content rondom de muziek geeft onze zender
personality, dus dat wil je met dit blad ook. Verder kunnen we in het blad met
interviews veel meer de diepte ingaan dan in een radiogesprek van twee minuten.'

Het blad gaat zes keer per jaar verschijnen, in een oplage van 100 duizend
exemplaren. Dat is de oplage van Nieuwe Revu en Playboy bij elkaar. Ambitieus
plan, zeker nu de mannenbladen het zwaar hebben.

'Ik ben dj, geen marketeer, en ben vooral in grote lijnen betrokken geweest bij
de invulling van het blad. Na mij neemt iemand anders van Radio 538 het stokje
over. Maar als leek heb ik goede hoop dat de luisteraar die geprikkeld wordt
door onze zender ook geprikkeld raakt door dit blad, als hij het bij de
supermarkt of het tankstation ziet liggen.'

Lees je zelf eigenlijk mannenbladen?

'Soms, al heb ik geen tijd om hele leesmappen door te bladeren. Door mijn baan
als dj krijg ik al zo veel informatie tot mij, dat ik mijn vrije tijd liever aan
sociale activiteiten besteed.'

'Louder sluit aan bij de gewone man.' gasthoofdredacteur Jeroen Nieuwenhuize

'Je mag dan samenwonen met je vriendin en een kindje op komst hebben, zet een
volwassen man in een Porsche en hij wordt weer een jongetje'

Radio 538 lanceert donderdag Louder, een magazine voor 'stoere en eigenzinnige
mannen'. Een gesprek met gasthoofd- redacteur Jeroen Nieuwenhuize. Door Haroon
Ali

LOAD-DATE: April 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              200 of 200 DOCUMENTS



                                 de Volkskrant

                              4 april 2011 maandag

GEACHTE REDactie

BYLINE: P.H. Hoevenaars, Maarten van Veen, Johan de Korte, Peter Nierop,

SECTION: Opinie en Debat; Blz. 31

LENGTH: 1022 woorden


Weg met de Marechaussee

Boeven vangen is een van de speerpunten van het beleid van de huidige regering.
Daarom wordt de politie versterkt. Prima. Maar er moet 18 miljard worden
bezuinigd. Een van de eerste prooien is dan altijd Defensie. Het nut daarvan is
veelal indirect en wordt pas erkend als de nood aan de man komt.

In dat verband is het ook niet verbazingwekkend dat er ook op de brandweer
bezuinigd gaat worden. Soms zijn dingen zo voor de hand liggend, dat je die pas
ziet als je er niet naar kijkt. Er is namelijk ook zoiets als militaire politie.
Waarom eigenlijk? Is de krijgsmacht bevolkt door geharde criminelen waarvoor een
eigen politieapparaat is vereist?

Helemaal niet, de militaire politie doet voor het gros burgerpolitietaken, in
het bijzonder de bewaking van onze buitengrenzen en van het Koninklijk Huis. Dat
kan toch ook door de gewone politie worden gedaan?

Door de militaire politie, de Koninklijke Marechaussee, op te heffen, kan een
aantal problemen van de regering worden verlicht.

De marechaussees worden verdeeld over de straks 25 regionale korpsen. Het geld
komt mee, 300 miljoen per jaar; dus de politie blij! De doelstelling om meer
agenten op straat te krijgen, wordt in één keer ruimschoots gehaald. Ook kan een
groot aantal gebouwen en kazernes worden afgestoten. Door deze besparingen bij
Defensie kan een aantal andere bezuinigingen worden heroverwogen.

Ik noem er een paar: het idee de laatste tanks af te schaffen, terwijl
operationele commandanten onder meer in Afghanistan om die dingen hebben zitten
te springen. terwijl andere naties daar wel tanks hebben ingezet, en met succes.
Ook in Srebrenica hebben we die tanks node gemist.

Een andere te heroverwegen maatregel betreft het verminderen van de hoeveelheid
infanterie, terwijl dat de jongens zijn die onder groot persoonlijk gevaar de
kolen uit het vuur halen. Een slecht idee.

Met de wisseltruc met de marechaussee kan worden bezuinigd zonder de
operationele capaciteiten aan te tasten. Ik denk dat per saldo ook de
marechaussee blij is: eindelijk erkenning van hun justitiële potentie, leukere
arbeidsvoorwaarden en geen uitzendingen meer. Kortom, iedereen blij.

Als oude veteraan in Indië, Korea en het Midden- Oosten zie ik met de grootste
bezorgdheid dat dezelfde sfeer en schuldige onverantwoordelijkheid van voor WO
II de kop op steken. Die houding heeft ons land vele verwijtbare gesneuvelden en
burgerslachtoffers gekost. Onze krijgsmacht stond toen in miserabele staat voor
zware veelal onuitvoerbare opdrachten. Maar de houdbaarheidsdatum van de
hartenkreet van toen 'dat nooit weer' is kennelijk verstreken.

P.H. Hoevenaars, Amersfoort

Luitenant-kolonel b.d.

Resistente bacteriën

Regelmatig lees je in de krant over resistente bacteriën. Door te vaak gebruik,
door slecht gebruik (kuur niet afmaken) en door overmatig gebruik in de
intensieve veeteelt, ontwikkelen zich resistente bacteriën. Op deze wijze lopen
we het gevaar dat een bacteriële longontsteking over een aantal jaren niet
behandelbaar meer is.

Het verbaast mij dat wij niet veel meer vaccineren tegen bacteriële infecties.
In Kenia worden kinderen in sloppenwijken, mede betaald door de Bill Gates
Foundation, nu gevaccineerd tegen pneumokokken, omdat veel kinderen daar voor
hun tweede levensjaar overlijden aan een longontsteking.

Er kan gevaccineerd worden tegen Q-koorts. Een vaccin dat beschermt tegen 2 van
de 4 ziekten van Lyme bestaat ook reeds. Tegen tbc kan gevaccineerd worden, dat
levert geen 100 procent bescherming op, maar wel substantieel. Tegen
meningokokken bestaan ook vaccins.

Kortom, waarom wordt het wapen van het vaccineren niet veel grootschaliger
ingezet tegen bacteriële infecties? En dan niet alleen bij mensen, maar ook
verplicht in de veehouderij? Dat laatste verhoogt de prijs van het vlees
weliswaar iets, maar dat hoort er dan bij. Netto gevolg zou zijn dat er veel
minder vaak antibiotica voorgeschreven en gebruikt zullen worden dan nu.

Gevolg daarvan is, dat de ontwikkeling naar steeds meer resistente bacteriën
geremd of zelfs gestopt wordt. En gevolg daar weer van op termijn is heel
eenvoudig; namelijk dat in de gevallen die overblijven het nog steeds mogelijk
is om levens te redden in plaats dat we weer teruggaan naar het pré-antibiotica
tijdperk.

Maarten van Veen, Nieuw Vennep

Eenzame opsluiting Erwin L.

Sinds de jaren zestig is bij herhaling aangetoond dat wanneer gewone mensen
plotsklaps worden geïsoleerd, dus grotendeels verstoken blijven van alledaagse
prikkels, zij binnen no time psychiatrisch gedrag gaan vertonen. Het begint bij
een onschuldige vorm van desoriëntatie, eindigend in een totale ontreddering
meestal in de vorm van suïcidaliteit. Dat verstoken blijven van prikkels heet
met een mooi Engels woord: social deprivation.

De grens van normaal gedrag tot beginnende psychiatrische verschijnselen hangt
grotendeels af van iemands draagkracht. Maar iedereen wordt onder dit soort
omstandigheden gebroken, dat leidt geen enkele twijfel. Destijds zijn in
Stuttgart (West-Duitsland) een aantal RAF gevangenen dood in hun cel
aangetroffen, terwijl de Duitse Bondsregering, zei 'niets' gedaan te hebben. Dit
is later door Amnesty International onderzocht. De oud-psychiater Frank van Ree
verrichtte destijds het onderzoek. Later publiceerde hij zijn bevindingen in het
boek met de welluidende titel Eenzame opsluiting. Het wordt tijd dat de Tweede
Kamer zich met de zaak van de waxinelichtgooier Erwin L. gaat bemoeien, teneinde
te voorkomen dat Erwin L. dood in zijn cel wordt gevonden. Dan is het te laat.

Johan de Korte, Den Haag,

psycholoog

Salarissprong

De topmannen zijn de crisis alweer te boven. Stijging tot 16 procent van het
toch al niet beroerde salaris. De baas van Heineken gaat straks 160 keer meer
verdienen dan de gewone Heineken-werknemer. Het gewone volk moet het doen met
net geen inflatiecorrectie, de nullijn en flinke stijging van allerlei vaste
lasten. De gevolgen van de crisis moeten door hen worden betaald. En het kabinet
staat erbij en kijkt ernaar. Ik begin een hekel te krijgen aan die
ouwe-jongens-krentenbrood-cultuur en het 'was ik jouw rug dan doe jij de
mijne'-denken.

Peter Nierop, Purmerend

LOAD-DATE: April 3, 2011

LANGUAGE: DUTCH; NEDERLANDS

GRAPHIC: De Marechaussee staat naast de rode loper, die voor Prinsjesdag wordt
uitgerold. Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved
