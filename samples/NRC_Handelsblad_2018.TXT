                               1 of 106 DOCUMENTS



                                NRC Handelsblad

                            6 november 2018 dinsdag
                                  1ste Editie

Media-aandacht van BN'ers, werkt dat?

BYLINE: Floor Rusman

SECTION: IN HET NIEUWS; Blz. 6

LENGTH: 687 woorden

DATELINE: Amsterdam

ABSTRACT

AchtergrondInvloed Beroemdheden

Filmmaker Tim Hofman zet zijn bekendheid in voor een maatschappelijk doel. Heeft
celebrity politicsinvloed op beleid?

VOLLEDIGE TEKST:

         BNN-presentator Tim Hofman zweepte de twittergemeenschap dit weekend
nog wat op: '150K. KOM OP.' Inmiddels heeft hij met zijn petitie voor een nieuw
kinderpardon al meer dan 200.000 handtekeningen verzameld.

Hofman doet, zoals dat in de wetenschap heet, aan celebrity politics: hij
gebruikt zijn bekendheid om de politiek te beïnvloeden. Daar kijken we
tegenwoordig niet meer van op: vorig jaar december nog hadden we de vorige actie
voor een kinderpardon, gevoerd door onder anderen Jan Terlouw, Katja Schuurman
en Arie Boomsma. Arjen Lubach gebruikte zijn programma om te ageren tegen de
nieuwe inlichtingenwet. En twee jaar geleden was er de brief van Hugo Borst, die
2 miljard euro extra wilde voor de verpleeghuiszorg. Dat bedrag kwam er
uiteindelijk ook.

Is het goed dat BN'ers hun bekendheid op deze manier gebruiken? Onder
wetenschappers bestaat hier onenigheid over. Invloed van beroemdheden is
ondemocratisch, zegt het ene kamp: één zo'n persoon krijgt op deze manier veel
meer zeggenschap dan de gewone man. Het andere kamp juicht het juist toe, omdat
beroemdheden betrokkenheid onder de bevolking kunnen stimuleren.

Belangrijker nog is de vraag of die acties van beroemdheden überhaupt invloed
hebben op het beleid. Helaas is daar nog weinig empirisch onderzoek naar gedaan.
Dat geldt zeker voor de Nederlandse situatie, zegt hoogleraar bestuurskunde Paul
't Hart. ,,Hier is celebrity politics echt een beginnend fenomeen."

Daarbij komt dat het überhaupt lastig is om de invloed van een actie aan te
wijzen. Als de actievoerende beroemdheid zijn zin krijgt, komt dat dan door hem,
of was het zonder de actie ook wel gebeurd? ,,Invloedsmeting is een van de
kernproblemen in de politicologie", vertelt 't Hart. ,,Een rechtstreekse relatie
tussen de inzet van celebrity X en een wet die er vijf jaar later komt, is
moeilijk te leggen. Wat je wel kunt meten is de invloed van die inzet op het
publieke debat. In het geval van Tim Hofman is dat effect heel duidelijk."

De invloed van beroemdheden is dus een tweetrapsraket: zij agenderen iets in de
media, en de opwinding die dit teweegbrengt kan weer van invloed zijn op de
politiek. Naar die invloed deed bestuurskundige Rianne Dekker onderzoek. Zij
keek naar zestien specifieke casussen, alle op het terrein van immigratie, die
veel media-aandacht kregen: denk bijvoorbeeld aan de jonge uitgeprocedeerde
asielzoeker Mauro Manuel, die in 2011 na veel ophef alsnog een
verblijfsvergunning kreeg.

De invloed op de politiek bleek het grootst wanneer de media een human
interest-verhaal brachten dat contrasteerde met het beleid, zoals in het geval
van Mauro. Zo'n persoonlijk verhaal laat de gevolgen van beleid zien op een
manier die mensen raakt, vertelt Dekker. Dan zijn ze bereid in actie te komen,
en dat kan weer invloed hebben op politici. ,,Als beleidsmakers denken dat het
protest breder gedragen wordt, zullen ze het serieus nemen", zegt Dekker. Ze
noemt oud-staatssecretaris Gerd Leers als voorbeeld: die zei achteraf dat de
mediaberichtgeving zijn besluit over Mauro had beïnvloed.

In een aantal van de casussen die ze onderzocht zag Dekker dat bekende
Nederlanders hun stempel drukten op de beeldvorming. Dat was bijvoorbeeld het
geval bij Mauro, die steun kreeg van onder anderen Frans Bauer, Dinand Woesthoff
en Freek de Jonge; en ook bij de Afghaanse tolk Abdul Ghafoor Ahmadzai, die werd
gesteund door Peter R. de Vries en Sanne Wallis de Vries.

Maar deze media-aandacht verliest ook snel aan kracht: wanneer er te veel van
dit soort gevallen  opduiken, treedt 'compassiemoeheid' op. Zo zochten na Mauro
nóg twee jonge asielzoekers de publiciteit, maar zij kregen veel kritische
reacties. Dat er nu, twee maanden na Lili en Howick, opnieuw aandacht is voor
jonge asielkinderen laat zien dat die compassiemoeheid nog niet heeft
toegeslagen.

Als beleidsmakers denken dat het protest breder gedragen wordt, zullen ze het
serieus nemen

Rianne Dekker bestuurskundige


LOAD-DATE: November 6, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               2 of 106 DOCUMENTS



                                NRC Handelsblad

                            6 november 2018 dinsdag
                                  1ste Editie

Idles blaft en lalt getuigenissen van de gewone man

BYLINE: Frank Provoost

SECTION: DE GIDS; Blz. 8

LENGTH: 412 woorden


Daar staat hij dan, balancerend op het randje van het podium. Al een uur lang
heeft zanger, oproerkraaier en beroepsrochelaar Joe Talbot de uitverkochte
Melkweg laten springen en rondtollen in een kolkende moshpit. Maar nu kijkt hij
toch even op zijn neus.

Niet omdat de gitaristen Mark Bowen en Lee Kiernan zojuist de zaal zijn
ingedoken en daar gewoon doorspelen - dat is namelijk normaal. Maar wel omdat de
halve zaal denkt: als zij onze plek innemen, dan wij die van hen. Binnen de
kortste keren is het podium bestormd door hossende fans. Talbot moet zich aan
hen vastklampen om niet voorover in de pit te storten.

Zo gaan die dingen bij Idles. Het vijftal uit Bristol maakte de afgelopen twee
jaar indruk met twee explosieve albums (Brutalism en Joy as an Act of Resistance
) waarvan de beukende hymnes live nog overtuigender klinken.

De fundering van de ophitsende post-punk zijn de ongenadige mokerslagen van Jon
Beavis en het betonnen basgeluid van de kale, bebaarde hooligan Adam Devonshire.
Bowen en Kiernan laten hun gitaren  meestal alleen plagerig jengelen als
snerpende sirenes. Tussendoor zwalken ze over het podium (soms als ambtenaren
van Monty Pythons Ministry of Silly Walks, dan weer als balletdansers uit Het
Zwanenmeer), lopen ze over het publiek of springen ze touwtje met hun
gitaarsnoer.

Ondertussen blaft en lalt Talbot getuigenissen van de gewone man, of zoals hij
zichzelf liever typeert: uitschot. In 'Well Done' citeert hij de vreselijke
vragen die de buitenwacht al jaren stelt: waarom heeft hij eigenlijk geen
diploma? En waarom werkt hij niet? Zijn antwoord: ,,Ik bijt nog liever de neus
van mijn gezicht."

Punk mag je het van hem niet noemen, maar toch spuugt hij zijn furieuze
lettergrepen uit alsof het fluimen zijn die recht in het gezicht van Margaret
Thatcher uiteen moeten spatten. Als hij even geen tekst heeft, bijt hij op zijn
tanden, beukt met een vuist op zijn borstkas of slaat zichzelf in het gezicht.
Scherp blijven!

En toch is het geen verkeerde jongen, hoor. 'I put homophobes in coffins' bekent
hij in 'Colossus', en de onweerstaanbare inhaker 'Danny Nedelko' is een ode aan
alle migranten ,,die ons shithole-landje veranderen in a better place". Maar
goedbedoelde boodschappen of niet, benadrukt Talbot tot slot: begin alsjeblieft
niet over het P-woord. ,,One more time: we're not a fucking punk band! Thank
you!"

Frank Provoost

Rock

Idles

Gehoord: 4 november,

Melkweg, Amsterdam.

4


LOAD-DATE: November 6, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               3 of 106 DOCUMENTS



                                NRC Handelsblad

                            2 november 2018 vrijdag
                                  1ste Editie

Trumps tirades komen uit Millers pen

BYLINE: Ian Buruma

SECTION: OPINIE; Blz. 18

LENGTH: 1407 woorden

ABSTRACT

Hoe kan het dat juist Stephen Miller, Trumps  politiek adviseur, zowel Joods is
als keihard over immigranten, vraagt Ian Buruma zich af.

VOLLEDIGE TEKST:

Donald Trump heeft heel wat zonderlinge figuren in zijn entourage, maar niemand
is  zo bizar als Stephen Miller, zijn voornaamste politiek adviseur. Miller (33)
is een type dat je vaker in Europese ultra-rechtse kringen tegenkomt dan in de
VS: glad, onberispelijk gekleed, een beetje dandy-achtig zelfs. Hij is een
effectieve volksmenner. Zijn  tirades tegen immigranten en asielzoekers - ,,We
gaan die muur bouwen, hoog en ongenaakbaar" - brengen Trumps aanhang snel in
vervoering. Migranten zijn volgens Miller niet alleen verkrachters en
moordenaars maar brengen vreselijke ziektes met zich mee.

Hij weet feilloos in te spelen op Trumps donkerste instincten: een agressief
chauvinisme, rancuneuze haat tegen 'liberals' en vijandigheid jegens
minderheden. ,,Alles wat mis is in ons land, is de schuld van mensen die tegen
Trump zijn", zei hij eens. Misschien gelooft hij het echt.

Het merkwaardige  is dat zijn houding tegenover immigranten en minderheden zo
moeilijk te rijmen is met zijn eigen achtergrond. Miller is namelijk een nazaat
van Joden die naar Amerika emigreerden om pogroms in Wit-Rusland te ontvluchten.
Hij groeide op in Californië; zijn ouders stemmen op de Democratische partij.
Maar hij las op school al ultra-rechtse pamfletten en zocht op de universiteit
aansluiting bij mensen, wier denkbeelden, zachtjes gezegd, dicht in de buurt
kwamen van antisemitisme. Miller zelf schijnt de speech te hebben geschreven,
waarin de president het bestond om de Holocaust te herdenken zonder de Joden
zelfs maar te noemen.

Voor zover ik weet had hij  niet de hand in Trumps plichtmatige opmerkingen na
de moordpartij in de synagoge in Pittsburgh. Daarvoor waren eerder zijn Joodse
schoonzoon, Jared Kushner, en Trumps tot het jodendom bekeerde dochter Ivanka
verantwoordelijk. Trump keurde antisemitisme af, maar niet voordat hij de
synagoge een gebrek aan bewapende bewaking had verweten. Daarna ging hij weer
vlug over tot het beledigen van politieke tegenstanders, en 'globalisten', wat
velen opvatten  als  verhulde term voor Joden.

In Trumps verkiezingscampagne werden 'internationale elites' afgeschilderd als
bloedzuigers van het 'gewone volk'. Wie dat zijn? In de eerste plaats natuurlijk
George Soros,  financier en filantroop, die onlangs een bom in zijn brievenbus
kreeg. Maar ook Janet Yellen, voorzitster van de centrale bank, en Lloyd
Blankfein, hoofd van Goldman Sachs. Wellicht was het niet voor  iedere
Trumpaanhanger duidelijk dat alle drie van Joodse afkomst zijn. Maar veel
mensen, onder wie Robert Bowers, de moordenaar in Pittsburgh, wisten het heel
goed. Hij en de man die een bom naar Soros stuurde geloven ook dat Soros de
migrantenkaravaan uit Honduras en Mexico heeft gefinancierd als deel van een
Joods complot om islamitische terroristen binnen te sluizen, en zo de 'blanke
beschaving' te vernietigen.

Trump was niet direct verantwoordelijk voor de bloedige daden van Bowers, net zo
min als Geert Wilders dat was voor Anders Breiviks massamoord in Noorwegen. Maar
woorden hebben wel een effect. Randfiguren voelen zich gesterkt om te gaan
schieten in naam van 'America First', of de 'blanke beschaving'. Veel van Trumps
opruiende taal is geïmproviseerd. Maar veel ook komt uit Millers pen.

Zelf noemt hij zich een patriot. Nu is er niets vreemds aan een Jood die zijn
Amerikaanse, Britse, Franse, Nederlandse of zelfs Duitse vaderland lief heeft.
En waarom zou een Jood niet conservatief  kunnen zijn? Margaret Thatcher
benoemde zo veel Joodse ministers dat oud-premier Harold MacMillan zich liet
ontvallen dat er ,,more old Estonians than old Etonians" in het kabinet zaten;
meer mensen uit Estland (lees: Joden) dan oud-leerlingen van de elitaire
kostschool Eton.

Behalve Miller bevinden zich meer Joden in Trumps omgeving. Zijn hoogste
economische adviseur was Gary Cohn, en Steven Mnuchin is nog steeds  minister
van Financiën. Maar dit zijn geen 'bloed en bodem-nationalisten'. Cohn dreigde
ontslag te nemen toen Trump in 2017 het gedrag van neo-nazi's in Charlottesville
goedpraatte. Onlangs gaf hij ten slotte toch zijn baan op, maar uit protest
tegen hogere tarieven op geïmporteerd staal. Cohn is, net als Mnuchin, voor lage
belastingen en de ongebreidelde vrije markt.

Wat - behalve in Israël - weinig voorkomt, zijn Joden die zich inlaten met
etnisch nationalisme. Het is waar dat enkele Joden lid zijn geworden van
Alternative für Deutschland. Zij komen voornamelijk uit Rusland en hebben een
overdreven angst dat het Westen zal worden overgenomen door de islam. Zo'n
schrikbeeld staat ook Miller voor ogen. Zo zijn er meer, zoals  gokhuismagnaat
Sheldon Adelson, een geldschieter van Trump.

Er is een goede reden waarom Joden in de diaspora zich meestal verre hebben
gehouden van bloed- en bodem-politiek. Want zodra deze ideologie de kop op
steekt worden minderheden het mikpunt van volkswoede. Dit was precies de reden
waarom de overgrootouders van Miller hun geboorteland moesten verlaten.

Sommige mensen vinden het een wonderlijke contradictie dat Joden door
antisemieten zo vaak werden gebrandmerkt als typische bolsjewieken, én als
typische kapitalisten. De meeste Europese Joden waren natuurlijk geen van beide,
en probeerden onder moeilijke omstandigheden hun hoofd boven water te houden.
Maar het is niet verwonderlijk dat veel Joodse intellectuelen zich aangetrokken
voelden tot linkse politiek. Karl Marx geloofde tenslotte dat etnische en
religieuze verschillen zouden verdwijnen in de socialistische heilstaat. En
Voltaire, wiens sympathie voor het jodendom uiterst beperkt was, beschreef de
Londense beurs als volgt: ,,Hier handelen Joden, Mohammedanen en Christenen met
elkaar alsof zij allen hetzelfde geloof aanhangen. De enige heiden is de man die
bankroet gaat." Het kapitalisme kent weinig grenzen.

Emigratie, dikwijls onvrijwillig, is het lot van de Joden geweest sinds de
achtste eeuw voor Christus. Relatief open samenlevingen, religieuze
verdraagzaamheid, en vrijheid om te komen en gaan, dat waren zeldzame zegenen.
Vandaar dat plekken als Amsterdam zo aantrekkelijk waren. En de VS. Vandaar ook
dat de meeste Amerikaanse Joden, in tegenstelling tot veel andere minderheden,
nog steeds stemmen op de Democraten, ook wanneer hun financiële belangen meer
liggen bij de Republikeinen.

De conservatieve essayist Norman Podhoretz heeft ooit een heel boek geschreven
over dit voor hem onbegrijpelijke fenomeen: Why Are Jews Liberals?. Hij vindt
het onnavolgbaar dat Joden ,,verdienen als chique [Amerikaanse] protestanten, en
stemmen als Puerto Ricanen."

Maar het is helemaal niet zo vreemd. Lange en bloedige ervaring heeft Joden wars
gemaakt van etnisch chauvinisme, iets dat allang meer onder Republikeinen dan
Democraten voorkomt. Dit verklaart ook waarom de sympathie voor Israël onder
Amerikaanse Joden sterk is afgenomen. Want ook Israël is nu in de greep van
bloed- en bodem-politiek, waarvan Palestijnen de dupe  zijn. Premier Netanyahu
haalt vaak de Holocaust van stal om zijn positie te verdedigen. Maar hij heeft
veel meer gemeen met bigotte evangelische christenen, of met rechtse
volksmenners zoals Viktor Orbán, dan met gematigde Amerikaanse Joden.

Ook Trump is een fervente aanhanger van Netanyahu. Geen enkele Amerikaanse
president - zelfs niet George W. Bush - heeft ooit een dermate kritiekloze,
haast slaafse verhouding met Israël gehad. En toch zullen de meeste Joden in de
VS tegen Trump blijven stemmen. Daarom blijft Stephen Miller een zonderlinge
figuur. Zijn voormalige rabbijn heeft onlangs laten weten dat Millers politiek
,,indruist tegen alles wat ik weet over het jodendom". Ik weet niet of dit
theologisch helemaal klopt, maar zijn sentimenten zijn duidelijk.

William Kristol is een neo-conservatieve commentator in Washington, die zelf
ooit heeft geflirt met rechts populisme (hij was het die Sarah Palin naar voren
heeft gehaald). Maar hij heeft zich faliekant tegen Trump gekeerd. Miller noemde
hem een ,,Joodse renegaat". Freud had hier een woord voor: 'projectie'. Maar dit
idee gaat veel verder terug, naar de Talmud, waarin staat:  ,,Hekel je buurman
niet met het gif dat je zelf gedronken hebt."

Miller stamt af van Joden die pogroms in Wit-Rusland ontvluchtten

Ian Buruma is schrijver en historicus. Tot september was hij hoofdredacteur van
The New York Review of Books.


LOAD-DATE: November 2, 2018

LANGUAGE: DUTCH; NEDERLANDS

GRAPHIC: Stephen Miller (links) en Donald Trump aan boord van 'Marine One', de
presidentiële helikopter, in november 2017.
Foto Doug Mills/The New York Times/HH

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               4 of 106 DOCUMENTS



                                NRC Handelsblad

                            30 oktober 2018 dinsdag
                                  1ste Editie

Dobbelen met de democratie;
column

BYLINE: Tom-Jan Meeus

SECTION: IN HET NIEUWS; Blz. 2

LENGTH: 454 woorden


De superioriteit van de westerse beschaving - daar hoor je even niemand over.
Misschien is het moment niet zo geschikt. Eind vorige week had een
Trump-aanhanger in de VS net een bombrief aan Hillary Clinton verzonden of op
een campagnebijeenkomst herhaalden Trump-supporters de roep om Clinton in het
gevang te gooien. CNN ontving bombrieven van dezelfde Trump-aanhanger en de
president herhaalde zijn oordeel over media: ,,de vijand van het volk". Kort
hierna schoot een extreem-rechtse antisemiet elf mensen dood in een synagoge in
Pittsburgh. Ook de schuld van de media, zei Trump.

Je kunt zeggen: och, zo is die man. Dat is ook het deprimerende. Nu we ervaren
hoe weinig de westerse beschaving in de VS voorstelt, is zijn wangedrag deel van
onze sleur geworden. File bij knooppunt Vianen.

Misschien is er ook een voordeel. Zaterdag was het afscheid van oud-premier Kok.
De huidige eerste minister, Rutte, hield een waardige toespraak. ,,Kind van de
wederopbouw, voorvechter van de gewone man, premier van iedereen", zei de VVD'er
over zijn ambtsvoorganger van de PvdA. Toen in de VS John McCain overleed, een
van Trumps voorgangers als Republikeins presidentskandidaat, werd de president
niet uitgenodigd: Trump had McCain te vaak beledigd.

Nu voert Trumps voorganger Obama campagne tegen hem, qua eloquentie kan Trump
niet aan hem tippen, maar lelijk blijft het: een oud-president die het aanzien
van het hoogste ambt opoffert aan een verkiezingsuitslag. Je zag het Kok of een
andere Nederlandse oud-premier zelden doen.

Het onderstreept de subtiele kwaliteit van ons meerpartijenstelsel. De nieuwe
president van Brazilië, de demagoog Bolsonaro, komt ook voort uit een
kiesstelsel dat in de laatste ronde twee kandidaten tegenover elkaar stelt. De
keuze is dan kraakhelder, het risico ook, net als bij Trump: dobbelen met de
democratie. De staatscommissie-Remkes, die in een tussenadvies een gekozen
formateur bepleitte, mag daar nog wel eens naar kijken.

Misschien moeten we hier ook minder House of Cardsverheerlijken, en ons meer
verdiepen in de introverte Duitse politiek, waarin Merkel zich dertien jaar
staande hield, en die grotere gelijkenis met ons bestel vertoont.

Welbeschouwd is onze coalitiepolitiek ook veel hoogstaander, omdat niemand het
redt met alleen het eigen gelijk, omdat iedereen zich soms moet inhouden: dingen
even niet zeggen, anderen soms gelijk geven, uitstel van behoeftebevrediging.
Dus superieur is ons stelsel zeker niet - maar vergeleken met de VS en Brazilië
is het een wonder van fijnzinnigheid.

Tom-Jan Meeus(t.meeus@nrc.nl; @tomjanmeeus) schrijft op deze plek een
wisselcolumn met Lotfi El Hamidi.

Het probleem van Trumps wangedrag:  het wordt sleur. File bij knooppunt Vianen


LOAD-DATE: October 30, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               5 of 106 DOCUMENTS



                                NRC Handelsblad

                            27 oktober 2018 zaterdag
                                  1ste Editie

'Buma is uitgesprokener geworden'

BYLINE: Liza van Lonkhuyzen

SECTION: WEEKEND; Blz. 24

LENGTH: 552 woorden

ABSTRACT

CDA, Geesteren

In Geesteren stemmen ze niet alleen om het geloof op het CDA, ook omdat de
partij er zichtbaar is. Vooral Wopke  Hoekstra vindt men een goede minister. Ze
vrezen een electorale afstraffing voor regeren met de VVD.

VOLLEDIGE TEKST:

'Veel is er de laatste decennia veranderd in Geesteren", waarschuwt een plakkaat
in de Dorpsstraat. Het wijst op de mechanisatie van boerderijen, gemengd bedrijf
dat overging in akkerbouw, en nieuwe woningen. In dit dorp (gemeente Tubbergen)
bleef ook veel onveranderd. Zoals de loyaliteit aan het CDA. Bij de
Kamerverkiezingen in 2017 stemde bijna de helft van de enkele duizenden
dorpsbewoners op de partij.

De grote H. Pancratiuskerk torent boven de Dorpsstraat uit. Elk uur klinkt een
klokkenspel. De politieke waan van de dag is hier ver weg.   Wat maakt het uit
wat wij hier vinden, zo kaatsen voorbijgangers de vragen terug zonder snelheid
te minderen, ,,ze doen toch wel daar in Den Haag".

,,Politiek is niet onze sterkste kant", verontschuldigt Mien Nijhuis (81) zich
als ze op de naam van CDA-leider Sybrand Buma probeert te komen. Ze gaat voor
het interview op haar rollator zitten. Het CDA-lidmaatschap deelt ze met haar
man, Josef Nijhuis (80), opa en oma in een 'echte kerkfamilie'. Lid zijn ze al
50 jaar, ooit nog van de Katholieke Volkspartij. De prestaties van Rutte III
hebben ze niet gevolgd. ,,Ze redden zich wel in Den Haag."

Stemmen inwoners alleen op het CDA om hun geloof? ,,Dat is het niet", zegt Leo
Stamsnieder (60). ,,De kerken zitten hier ook niet meer stampvol." Het
CDA-raadslid zet zijn fiets op slot tegen de Plus-supermarkt. ,,Het komt vooral
omdat het CDA hier gemeentelijk erg zichtbaar is. En Pieter Omtzigt komt
bijvoorbeeld naar deze regio om zijn beleid uit te leggen."

Het CDA is van oudsher een partij die ook goed boert op het platteland. Juist
voor boeren laat het CDA nu te weinig van zich horen, vindt Stamsnieder. ,,Neem
het aangenomen wetsvoorstel dat asbest in 2025 van alle daken moet zijn. Dat
heeft hier op het platteland gigantische gevolgen."

Geestenaren die de politiek volgen, zijn onder de indruk van de
CDA-bewindspersonen. Vooral van Wopke Hoekstra (Financiën). ,,Hij komt
betrouwbaar en gedegen over", zegt Anne Martens Biert (66). Buma vond ze ,,in
het begin wat weifelend, maar hij is uitgesprokener geworden".  Buma liet
afgelopen jaar vaak van zich horen als het ging om immigratie of een steviger
integratiebeleid. Biert herkent zich daarin. ,,Mijn man is gepensioneerd
huisarts en werkt in een azc. De problematiek is daar ingewikkelder dan mensen
denken. Kansloze asielzoekers kunnen meer dan tien jaar procederen. Hun kinderen
zijn de dupe. De overheid moet meer duidelijkheid scheppen." Biert voelt zich er
ongemakkelijk bij. ,,Tegelijk: wie ben ik om iemand weg te willen sturen?" Over
het algemeen houdt het CDA zich goed staande in deze tijd die snel ,,globaler en
sneller" wordt, zegt Biert. ,,In Geesteren hebben we dat soms niet in de gaten."
Hennie Linneman (73) vreest dat het CDA  wordt afgestraft voor het regeren met
,,zakenpartij" VVD. ,,Dan krijg je zoiets als de dividendbelasting. Waarom gaat
dat geld niet naar de gewone man?" Hij vertrouwt het CDA niet aan Rutte toe.
,,Die  lacht wel, maar altijd net of hij zere tanden heeft."

Liza van Lonkhuyzen


LOAD-DATE: October 26, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               6 of 106 DOCUMENTS



                                NRC Handelsblad

                            24 oktober 2018 woensdag
                                  1ste Editie

BYLINE: Guus Berkhout; Petra Catz; Jan Slagt

SECTION: OPINIE; Blz. 17

LENGTH: 632 woorden


Rosanne Hertzberger

Niet op de man graag

Als je inhoudelijk geen weerwoord hebt, ga je het op de man spelen. Bij
klimaatactivisten is dat meer regel dan uitzondering. In Elsevier geven mijn
collega Dick Thoenes en ik een overzicht van de huidige stand van klimaatzaken,
met als conclusie dat we daarover nog maar weinig weten. Echter, gebaseerd op de
veronderstelling dat de mens het aardse klimaat naar zijn hand kan zetten, heeft
Rutte III een miljarden kostend klimaatbeleid geformuleerd.  Dat aan de orde
stellen, wekt grote ergernis op bij de klimaatbeweging. Helaas gaan protesten
niet in op de inhoud, maar richten zij zich op de boodschappers.  Verwensingen
zijn aan de orde van de dag.

Rosanne Hertzberger maakt het in haar column (Legt de wetenschapper het af in
bullshitbingo?, 20/10) helemaal bont. Op grond van leeftijd mogen senior
wetenschappers hun kennis en ervaring niet meer delen met jongere generaties. Ze
moeten voortaan hun 'bullshit' voor zich houden. Zelfs leeftijdsdiscriminatie
wordt in stelling gebracht om nieuwe klimaatinzichten buiten de deur te houden.

Ik herhaal  nog eens onze Elsevierboodschap: 1) Wees geen naïeve klimaatmaker
maar een goede rentmeester en 2) Investeer in schoon aardgas en veilige
kernenergie.

Guus Berkhout

Namenmonument

Er was geen inspraak

Er bestaat verschil van mening over het namenmonument voor alle Nederlandse
slachtoffers van de Holocaust, over waar het zou moeten komen en hoe het eruit
zou moeten zien (NRC 18 en 19/10).  Dat is allemaal erg naar, zeker bij zo'n
ongelofelijk zwaarwegend project. Maar er kan geen verschil van mening bestaan
over feitelijke gebeurtenissen. Een feit is dat er onzorgvuldige procedures zijn
gevolgd en dat er geen enkele vorm van inspraak is geweest. Er bestaat een
totaal en zeer gedetailleerd overzicht van de hele procedurele gang van zaken.
Dat is voor iedereen  beschikbaar op de site van Buurtorganisatie 1018. Wie
belangstelling heeft voor deze hele discussie zou kennis moeten nemen van die
feiten.

Petra Catz bestuurslid Plantage-Weesperbuurtvereniging

Politie

Handhaaf orde steviger

Het is verontrustend dat de politie steeds minder in staat blijkt haar eigen
veiligheid te garanderen. Zie de voetbalrellen in Breda afgelopen zondag,
waarbij 'supporters' intrapten op oproerpolitie. Als de politie zichzelf niet
kan beschermen, zal zij ook hulpverleners, brandweerlieden en de gewone burger
niet kunnen beschermen. Een griezelig idee. Geweldsinstructies gebaseerd op het
toepassen van 'proportioneel geweld' schieten hier schromelijk tekort en daar is
niet alleen de politie maar vooral ook de politiek verantwoordelijk voor. Als je
de aanwijzingen van de politie niet opvolgt is daar de wapenstok, de rubberen
kogel en zelfs de echte. In de Bijbel slaat Paulus de spijker op de kop als hij
ons opdraagt om  geweldenaars in toom te houden, en opmerkt: de overheid
,,draagt het zwaard  niet tevergeefs" (Romeinen 13:4). Wij proberen naïef orde
af te dwingen met een stadionverbod en wat taakstrafjes.

Jan Slagt

Correcties/aanvullingen

Bevolking Georgia

In het artikel Minder kiezers graag (20/10, p. 14-15) staat: ,,De Zuidelijke
staten hebben vanouds een overwegend Afrikaans-Amerikaanse bevolking (in Georgia
zo'n 60 procent)." In feite hebben zij een groot aandeel in de bevolking, maar
in geen enkele staat een meerderheid. In Georgia is het aandeel 'Black or
African-American' volgens de laatste volkstelling (2010) 30,5 procent.

Wim Kok

Boven de bijdrage van Arend Hilhorst over Wim Kok  (22 oktober, pagina 10) stond
de kop Wim Kok kende zijn beperkingen. De kop die Hilhorst zelf boven zijn stuk
had gezet, luidde: 'Wat vind je er zelf van Arend?'

Brieven 24/10/2018

Op grond van leeftijd mogen wij kennis niet  delen?


LOAD-DATE: October 24, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               7 of 106 DOCUMENTS



                                NRC Handelsblad

                            23 oktober 2018 dinsdag
                                  1ste Editie

'Bakker profiteert van lagere vennootschapsbelasting';
NRC Checkt

BYLINE: Pim van den Dool

SECTION: IN HET NIEUWS; Blz. 6

LENGTH: 674 woorden

ABSTRACT

Dat zei D66-fractievoorzitter Rob Jetten vorige week bij het debat over het
niet-afschaffen van de dividendbelasting. NRC checkt:

VOLLEDIGE TEKST:

De aanleiding

Politici halen graag de gewone man of vrouw aan om hun punt te maken. Zo ook de
nieuwe D66-fractievoorzitter Rob Jetten vorige week dinsdag in het debat over
het kabinetsbesluit de afschaffing van de dividendbelasting terug te draaien. De
1,9 miljard euro die nu anders wordt besteed door het kabinet gaat volgens
Jetten niet meer puur naar de multinationals, maar ook naar gewone mensen, zoals
,,de bakker om de hoek". Toen PVV-leider Geert Wilders vroeg hóé die bakker dan
profiteert van de alternatieve besteding van de dividendmiljarden noemde Rob
Jetten ,,de [verdere] verlaging van de vennootschapsbelasting in het lage tarief
en de verlaging van werkgeverslasten op arbeid". Wilders erkende dat laatste,
maar zei dat bakkers helemaal niet profiteren van het verder verlagen van de
vennootschapsbelasting. We gaan daarom na of het eerste deel van de uitspraak
van Jetten klopt.

Waar is het op gebaseerd?

Een voorlichter van de D66-fractie zegt dat Jetten doelde op de bakkers die een
bv hebben en dus vennootschapsbelasting moeten betalen. Daar zijn er volgens de
voorlichter ,,veel" van, hij stuurt een lijstje met alleen al twaalf bakkers in
Den Haag met 'bv' in hun naam.

En, klopt het?

Wilders haalde in het debat met Jetten cijfers van het CBS aan. Hij stelde dat
er in Nederland ongeveer 3.000 bakkers zijn en dat circa 2.500 van die bakkers
geen zogeheten 'rechtspersonen' zijn die vennootschapsbelasting moeten betalen.
Deze 2.500 bakkers zouden qua rechtsvorm 'natuurlijke personen' zijn en dus
helemaal geen vennootschapsbelasting hoeven afdragen, zo stelde Wilders.

We checken eerst deze cijfers. In Statline, het online portaal met gegevens van
het Centraal Bureau voor de Statistiek, is te vinden dat er in Nederland  3.160
bedrijven staan geregistreerd in de categorie 'Brood- en deegwarenindustrie'.
Dat zijn vooral producenten van brood en gebak, maar die kunnen we wel zien als
bakkersbedrijven. Wilders vergat, zegt het CBS na bestudering van de eigen
cijfers, nog de winkels uit de detailhandel mee te nemen die brood verkopen. Dat
brengt het aantal bakkersbedrijven op 5.500.

Dan naar de vraag of deze bakkers profiteren van de lagere
vennootschapsbelasting. Van de 5.500 bedrijven staan er 4.670 geregistreerd als
natuurlijke personen. Dit zijn vrijwel allemaal eenmanszaken of zogeheten
vennootschappen onder firma. Als je zo'n type bedrijf hebt, betaal je inderdaad
geen vennootschapsbelasting, maar belasting over je  winst, via de
inkomstenbelasting. Voor de 825 bakkersbedrijven die rechtspersoon zijn (bijna
uitsluitend bv's), geldt dat zij wel vennootschapsbelasting betalen, meestal in
het lage tarief. Zij profiteren dus wel van de verlaging die het kabinet
doorvoert, maar vormen maar zo'n 15 procent van de bakkers.

Slechts 15 procent van de bakkersbedrijven profiteert dus van een lagere
vennootschapsbelasting. Betekent dit nu dat de meeste 'bakkers op de hoek' niet
profiteren, zoals Wilders beweert? Een aantal grote bakkersbedrijven, zoals
Bakker Bart, heeft veel meer winkels (ongeveer 170) dan kleine bakkerijen. Toch
zijn er maar een paar van dit soort grote bakkersketens in Nederland, weet een
woordvoerder van de Kamer van Koophandel. ,,Het overgrote deel van de bakkers
zijn kleine (eenmans)zaken." Van die Bakker Bart-winkels zijn ook nog bijna alle
winkels franchisers. Zij zijn in bijna alle gevallen een vennootschap onder
firma en betalen geen vennootschapsbelasting.

Conclusie

Rob Jetten zei dat ,,de bakker om de hoek" profiteert van het verlagen van de
venootschapsbelasting. Maar uit de beschikbare cijfers en interpretatie daarvan
blijkt dat dit voor het overgrote deel van de bakkers niet geldt. We beoordelen
de uitspraak als grotendeels onwaar.

Pim van den Dool

Ook een bewering zien langskomen die je gecheckt wilt zien?   Mail
nrccheckt@nrc.nl of tip via Twitter met de hashtag #nrccheckt


LOAD-DATE: October 23, 2018

LANGUAGE: DUTCH; NEDERLANDS

NOTES: Ook een bewering zien langskomen die je gecheckt wilt zien? Mail
nrccheckt@nrc.nl of tip via Twitter met de hashtag #nrccheckt

GRAPHIC: Foto Nils van Houts/ANP

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               8 of 106 DOCUMENTS



                                NRC Handelsblad

                            22 oktober 2018 maandag
                                  1ste Editie

Dit land schreeuwt om scheiding van staat en bedrijf

BYLINE: Thomas von der Dunk

SECTION: OPINIE; Blz. 18

LENGTH: 1064 woorden

ABSTRACT

De mislukking van de dividenddeal tussen Unilever en Rutte  is een belangrijke
overwinning voor de democratie,   schrijft Thomas von der Dunk.

VOLLEDIGE TEKST:

Hoe hardleers is deze coalitie, en dan speciaal de premier? Een jaar lang had
hij koppig  aan de afschaffing van de dividendbelasting vastgehouden, en daarmee
de hele oppositie van zijn 76- Kamerzetels-kabinet vervreemd. Nadat dat
standpunt door het uitblijven van de komst van Unilever naar Rotterdam
onhoudbaar geworden was - en daarmee tevens duidelijk werd dat die komst  voor
1,9 miljard euro gekocht moest worden - kreeg hij een laatste herkansing om dat
vertrouwen te herwinnen.

Ook die herkansing heeft hij verprutst. In plaats van  nu met de hele  Kamer een
open debat over de besteding van deze vrijgekomen 1,9 miljard te voeren, werd
dat weer snel in de Trêveszaal geregeld, in een door de VVD opgedrongen vrij
ongerichte schenking aan het bedrijfsleven. Mede daardoor kreeg Rutte een motie
van wantrouwen aan zijn broek, die ook gesteund werd door de PvdA. Die zal hij
samen met het niet minder kritische GroenLinks na de komende Statenverkiezingen
hard nodig hebben als zijn kabinet in de Eerste Kamer hoogstwaarschijnlijk zijn
meerderheid verliest. Door nu pijlsnel de VVD te bedienen, die  voor het opgeven
van haar onhoudbare standpunt gecompenseerd moest worden, verliest de coalitie
haar eigen langetermijnbelang uit het oog.

Hoe pijnlijk de afloop van de affaire ook is, er zit één groot voordeel aan. Uit
beperkt economisch oogpunt mag het niet verplaatsen van het
Unilever-hoofdkwartier, vanwege het handjevol banen dat daarmee gemoeid is,
jammer zijn, voor de politieke hygiëne van onze democratie is het  een zegen.
Het is daarmee een van de beste dingen die Nederland de afgelopen jaren
overkomen is. Het is namelijk een ongekend publiek pak slaag voor
werkgeversvoorzitter Hans de Boer, Unileverbaas Paul Polman en de voormalige
Unileverfunctionaris Mark Rutte, die in dit  dossier als  buikspreekpop heeft
gefungeerd. Dat de dagen van Polman na deze afgang geteld zijn, is evident, maar
als Rutte nog over een minimum aan karakter en normbesef had beschikt, had ook
hij nu moeten opstappen. Dat dat niet is gebeurd en - als gevolg van de
electorale angst van CDA en D66 die beide in de peilingen op zwaar verlies staan
- ook niet gebeuren zal, zegt vooral veel over de droeve staat van de politieke
mores in Den Haag.

De afschaffing van de dividendbelasting, waarmee de verplaatsing van de
hoofdzetel van Unilever moest worden gekocht, was immers zonder punt van
publieke discussie of in enig partijprogramma opgenomen te zijn geweest - ook
niet in dat van de drijvende kracht erachter, de VVD - via
achterkamertjeshandjeklap het regeerakkoord in gewrongen. Waar onderbetaalde
leraren, verplegers en politieagenten op het Malieveld kunnen demonstreren tot
zij een ons wegen alvorens wat centen toegeworpen te krijgen, volstaat voor de
CEO van een multinational een gesprek op het Catshuis om miljarden binnen te
halen. Het kersverse VVD Kamerlid Thierry Aartsen omschreef zijn partij eens als
de  partij voor mensen die geen tijd hebben om te demonstreren. De door een
stroom integriteitsschandalen geplaagde VVD blijkt echter opnieuw vooral de
partij voor hen die  niet hóéven te demonstreren, omdat zij dankzij   hun old
boys network hun zin wel krijgen.

De Boer en Polman gaven de schuld voor de mislukking van hun opzetje aan het
feit dat daarover in de Tweede Kamer en daarbuiten  debat was uitgebroken, zodat
de aandeelhouders erg van Hollandse toestanden geschrokken zouden zijn. Ja, een
democratie is eng! Het sluit naadloos aan bij het recente gejeremieer van
ING-commissaris Henk Breukink over de kritiek op zijn van grootschalige
witwaspraktijken betrapte bank. Het is de wereld op zijn kop. In hun niet alleen
ondemocratische, maar ook volstrekt egocentrische wereldbeeld draait alles om de
financiële belangen van het eigen clubje, doet de rest van de samenleving er
niet toe, en dient deze al hun voornemens ongeacht de kosten stilzwijgend te
slikken. In de boardrooms van het grote bedrijfsleven valt het eigenbelang
naadloos samen met het nationale belang, waaraan ook de perverse term 'BV
Nederland' refereert. Niet voor niets tonen delen van dit bedrijfsleven zich
soms zo gecharmeerd van  dictaturen als China, waar, zonder inspraakgezeur, even
snel op z'n trumpiaans zaken kan worden gedaan.    Deze attitude van de
Breukinks en Polmannen is de laatste dagen  in een nog wranger licht komen te
staan, nu een internationaal journalistencollectief heeft blootgelegd dat hun
soort bedrijven Europabreed voor tientallen miljarden de fiscus heeft getild
door uitgerekend de dividendbelasting te ontduiken. Was  dat wat Jeroen van der
Veer (ex-Shell) bedoelde toen hij, ter legitimatie van de voorgestelde
loonexplosie voor een groot financieel talent als Ralph Hamers, die kort daarop
onvoldoende geniaal bleek om iets van witwassen te snappen, zei dat we wel in de
Champions League moeten kunnen spelen? Die kan zich de komende jaren ook maar
het beste onder een steen schuilhouden. Overigens was, gezien de dezer dagen
opnieuw voor het voetlicht gebrachte omvang van de zwendelpraktijken in de
voetbalwereld, zijn vergelijking misschien raker dan hij bedoelde.

Hoe dan ook: het is deze arrogantie van een volledig van de rest van de
maatschappij losgezongen sociaal-economische bovenlaag die als geen ander het
populisme voedt. Als er iets is dat door gewone burgers en bedrijven
onrechtvaardig gevonden wordt, is het de wijze waarop enkele multinationals,
achter de rug van de kiezer om, voor zichzelf  allerlei belastingvrijstellingen
weten te regelen, vervolgens desondanks de boel extra bedonderen en daarmee op
de door alle anderen betaalde collectieve infrastructuur parasiteren. Nederland
schreeuwt, naast de in 1848 gerealiseerde scheiding van kerk en staat, nu vooral
om een scheiding van bedrijfsleven en staat, zodat de toenemende morele
corrumpering van de politiek door particuliere ondernemersbelangen, zoals rond
de dreigende afschaffing van de  dividendbelasting tot uitdrukking kwam,
eindelijk een halt kan worden toegeroepen. Hopelijk vormt het nu uitblijven van
een 'Uxit' een eerste stap op de goede weg.

Hoe pijnlijk de afloop  van de affaire ook is, er zit  één groot voordeel aan

Thomas von der Dunk is cultuurhistoricus.


LOAD-DATE: October 22, 2018

LANGUAGE: DUTCH; NEDERLANDS

GRAPHIC: Premier Rutte tijdens een schorsing van de Algemene Politieke
Beschouwingen, september 2018.
Foto David van Dam

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                               9 of 106 DOCUMENTS



                                NRC Handelsblad

                            20 oktober 2018 zaterdag
                                  1ste Editie

'Wat we doen is: op anderen neerkijken. Afgeven. Pesten'

BYLINE: Lamyae Aharouay

SECTION: IN HET NIEUWS; Blz. 10

LENGTH: 1858 woorden

ABSTRACT

InterviewAlex Brenninkmeijer

Oud-Ombudsman Alex Brenninkmeijer noemde het politieke klimaat vijf jaar geleden
racistisch.  Het was ,,misschien wat scherp", zegt hij nu. Maar verbeterd is het
ook niet. ,,Het wordt knap lawaaiig."

VOLLEDIGE TEKST:

Alex Brenninkmeijer heeft nagedacht, zegt hij aan zijn keukentafel. Hij heeft
geprobeerd te vatten wat er nu in politiek Nederland aan de hand is.   ,,Stel je
voor, je zit in een restaurant. Mensen praten met elkaar. Het wordt drukker. Het
geluidsniveau stijgt steeds een beetje. Er wordt niet alleen harder geschreeuwd,
er wordt ook meer en ongegrond belang gehecht aan verschillen." Wie in het
restaurant zit, zal niet snel doorhebben dat er iets verandert. Maar wie naar
binnen stapt, merkt: hier is iets aan de hand."

Op de dag af vijf jaar geleden stapte Brenninkmeijer, toen nog Nationale
Ombudsman, zelf dat restaurant in. In het tv-programma Buitenhof stelde hij dat
het politieke tij in Den Haag racistisch is. ,,Dan heb ik het niet over één
partij, maar over de stemming in Den Haag. Die is tegen buitenlanders." Het kwam
hem op felle kritiek te staan vanuit de politiek, er werd druk over gesproken op
het Binnenhof. PvdA-leider Lodewijk Asscher verweet hem publiekelijk
migratiekritiek met vreemdelingenhaat te verwarren.

Of hij het nu weer zo  zou formuleren? Hij weet het niet zeker. ,,Het is
misschien wat scherp. Het politieke tij is erg individualistisch en elitair, zou
ik nu zeggen."

Wie produceert dat hoge geluidsniveau? De politiek of de samenleving?

,,De politiek. Als je in de Tweede Kamer harde taal gebruikt, dan ervaren de
politieagent op straat en de docent in de klas dat ook. De kern van de zaak is
beschaving. De kern van beschaving is dat je dingen soms laat. We kennen de
vrijheid van meningsuiting als een fundamentele waarde van onze samenleving. Wat
je nu ziet is: het mag volgens de regels, dus ik zeg wat ik wil, ook als het
kwetst. De beschaving verschuift."

Soms probeert Brenninkmeijer zich voor te stellen hoe het is om iemand te zijn
die zijn basisschool niet eens heeft afgerond. Met een arbeidsverleden dat ,,in
de handenberoepen" zit. ,,Onze samenleving kent wel een soort hiërarchie.
Tegenwoordig wordt  gesproken van  elite. Wat je ziet is dat mensen zichzelf en
anderen groeperen. Soms is dat onschuldig, plagerig, zoals de vete tussen
Amsterdammers en Rotterdammers in het voetbal. Maar er kunnen ook elementen
inzitten van neerdrukken. Op anderen neerkijken. Afgeven. Pesten. Een voorbeeld:
wat doe je als je spreekt over zwarte kousen of de bible belt?"

Generaliseren.

,,Ja, maar ook wegzetten. Je ziet dat de manier waarop het gebeurt afrekenend
is."

Het kan ook een manier zijn om mensen als groep te benoemen, zonder dat daar een
element van wegzetten  in zit.

,,Maar het is evident dat generalisering vaak te maken heeft met superioriteit
in de samenleving."

Bij wie ligt die superioriteit?

,,Om het kort samen te vatten: bij de blanke, succesvolle man. Die heeft een
sterke superioriteitsbeleving. Zo'n concept als white privilege kenmerkt dit
type gedrag."

Maar nu generaliseert u ook.

,,Ja."

U bent trouwens ook een witte...

,,... precies. Ik ben zo'n witte man. Daarom probeer ik me erin te verdiepen.
Wat als ik niet  de achtergrond zou hebben die ik heb, hoe zou ik dan in de
samenleving staan?"

Nou, wat ziet u dan?

,,Twee dingen. De identiteitscultuur die heel snel is opgekomen. Identiteit is
sterk verbonden aan superioriteit. Die man zou ervaren dat anderen betere
posities weten te verkrijgen. En ten tweede blijkt dat mensen in lagere beroepen
er na tientallen jaren  economische voorspoed helemaal niet beter van zijn
geworden. Dus hij zou denken: zij wel en ik niet."

En zij, dat is de elite.

,,Ik vind dat een moeilijk woord. Laat ik zeggen: zij die erover gaan."

De politiek probeert op te komen voor die man die u nu beschrijft. Ze noemen hem
'de gewone Nederlander'. Dat begon in de HJ Schoo-lezing door Sybrand Buma.

,,Ach help."

Hij nam het voor de gewone Nederlander op.

,,Als je in het maatschappelijke discours de gewone Nederlander introduceert,
dan heb je dus ook 'de ander'. Het is wij/zij. Daar moet je voorzichtig mee
zijn. Je stelt iedereen in de samenleving voor de keuze: onderwerp wie je bent,
je geschiedenis en achtergrond aan deze druk."

Waarom doen politici dat?

,,Om overzicht te scheppen. De identiteitsdiscussie is een simpele, goedkope
oplossing voor een complexe samenleving. Alles verandert heel snel. In de
digitale wereld, het geopolitieke, de economie. We proberen daar grip op te
krijgen door te  vereenvoudigen. Maar er is nog iets. Politieke identificatie is
minder vanzelfsprekend. Dat leidt tot een soort krampachtigheid bij politieke
partijen. Traditionele politiek is gericht op zenden, zenden, zenden en
verwachten dat mensen dat ontvangen, en zeggen: dank u wel, ik volg u, en ik
vind u fantastisch. Dat is niet meer zo. Nu moet er geluisterd worden."

Politici zullen zeggen dat ze al in gesprek gaan met burgers.

,,Ik geloof daar gewoon niet in. Want als politici al jaren luisteren, hoe komt
het dan dat  de inkomenspositie van lagere inkomens niet vooruitgaat? Dat is
toch resultaat van een politiek systeem? Ik ben geneigd te zeggen dat heel wat
van die gesprekken in zaaltjes plaatsvinden om zieltjes te winnen, zodat
politici vervolgens kunnen doen wat ze zelf willen."

Een te eenvormige samenleving  is een enge samenleving; zij wordt krachtiger
als er verschillen zijn, stelt Brenninkmeijer. Hij zoekt een boek van socioloog
Kees Schuyt op zijn iPad, Over het recht om wij te zeggen. De eerste zin: 'Voor
gebruik goed schudden.' ,,Dat is toch een prachtig beeld! Het is ook mijn
overtuiging: als een buurt niet divers is,  zie je het andere niet meer."

Mag ik u vragen naar uw eigen buurt?

,,Dit is een fantastische buurt."

Ik bedoel in samenstelling.

,,Die is heel leuk."

Maar niet divers. De fictieve man waarin u zich probeert te verplaatsen woont
wel in zo'n diverse buurt, die hij heeft zien veranderen. Die kan zich thuis
voelen in het ideaal van een gewone Nederlander.

,,De boodschap in de samenleving is niet: divers is leuk. Daar kunnen mensen
natuurlijk óók in meegaan. Als ik zeg dat het wel meevalt,  word ik weggezet als
een idioot met  oogkleppen op, dan ben ik een wegkijker. Natuurlijk zijn er
dingen die pijn doen. Maar dat hoort ook bij samenleven.

,,Het is bekend dat de aanhang van rechts-populistische partijen in gebieden
woont waar geen vreemdeling te bekennen valt.  Als ik me verplaats in die man -
ik zit met pijn in mijn rug op de bank, zonder een cent te makken, en er komt
iemand die de schuld afwentelt op een vijand - ja, dan ben je snel om."

Gaan politieke partijen te makkelijk met die gedachte mee?

,,Ja. Het is een interessante studie om te kijken: waar ging het nou mis."

Wanneer volgens u?

,,Angela Merkel heeft gezegd dat de multiculturele samenleving is mislukt. En
Paul Scheffer die tettert dat ook. Het is iets wat we onszelf aanpraten. Mensen
kunnen best met verschillen omgaan. Maar als je leeft in een samenleving waarin
identiteit steeds belangrijker wordt, dan vindt er een normbepaling plaats. En
daarin ligt ook een uitsluiting verborgen. Geloven is in onze samenleving
bijvoorbeeld niet meer normaal. Welk geloof dan ook. Dus het atheïstische is een
bovenstroom. Een redelijk intolerante."

Maar de joods-christelijk cultuur is onderwerp van gesprek. Daar moeten we aan
vasthouden, vinden veel partijen.

,,Een subliem middel van in- en uitsluiting. Je kunt niet zeggen: Nederland
heeft één cultuur en die moet je onderschrijven. Het zou kunnen dat ik nu in de
problemen kom, omdat ik zeg dat de joods-christelijke cultuur niet bestaat.  Ik
denk aan koningin Máxima, die zei dat dé Nederlandse identiteit niet bestaat.
Daarna ontstond een geweldige boosheid. Het effect was dat mevrouw haar mond
moest houden. Ik zou die stelling nu nog steeds aandurven. Dé Nederlandse
identiteit bestaat niet. Punt. En alle discussies over de Nederlandse identiteit
zijn superioriteitsdiscussies. Op het moment dat de politiek  aanjager wordt van
zo'n discussie, ontstaat  een moeilijk beheersbare heftigheid."

En dan?

,,Wordt het knap lawaaiig in het restaurant.  Alleen schreeuwen wordt nog
gehoord."

De Hoge Colleges van Staat en andere adviesorganen zijn  de buitenstaanders die
het  restaurant inlopen en merken  dat er iets misgaat. Maar als ze klagen
worden ze vaak niet gehoord.

,,Dat heb ik ook ervaren als Ombudsman.  Wat is nou een sterke staat? Mijn
antwoord is: een staat die reageert op klachten van burgers. Er moeten
terugkoppelingsmechanismen aanwezig zijn,  die serieus worden genomen. De
regering doet dat niet. Dat is gevaarlijk.   Kijk naar  landen  als Rusland,
Turkije."

Het lijkt me frustrerend om dit te signaleren, de overheid te adviseren en dan
weggejaagd te worden.

,,Nou, ik ben niet zo makkelijk weg te jagen hoor. Maar  ik dacht na acht jaar
Ombudsman te zijn geweest  dat het verstandig was om iets anders te gaan doen."

Brenninkmeijer maakte zijn tweede termijn als Ombudsman niet af. Lang voor die
afliep, bood het kabinet hem een baan aan bij de Europese Rekenkamer.

U gaf ongewenste adviezen. En ineens krijgt u een baan in Luxemburg. Je zou
denken dat ze u weg wilden hebben.

,,Nou die slechte verstandhouding, dat was gedeeltelijk gewoon geconstrueerd.
Het beeld ontstond onder andere doordat een Kamerlid van de VVD, Pieter Litjens,
in 2012 ongelooflijk fel naar mij uithaalde. Hij verweet mij dat ik te vaak
politieke uitspraken deed. En nu ben ik even heel open: ik belde Ivo Opstelten,
omdat  hij binnen de VVD een soort nestorrol vervulde. De uitkomst van dat
gesprek was dat ik een kop thee moest  drinken met Litjens. Dat heb ik gedaan,
in het restaurant van de Tweede Kamer." Hij lacht. ,,Een tafel bij de deur,
zodat alle Kamerleden ons konden zien. Litjens gaf toen toe: ik had een veel
milder verhaal geschreven. Maar de fractieleiding heeft mij gezegd dat ik dit
lelijke verhaal moest vertellen. En wie was de fractieleiding: dat waren
ministers die tijdelijk Kamerleden waren. Kennelijk vonden zij dat ik moest
horen dat wat ik deed niet kon."

Litjens laat  NRC weten dat het anders ging. Hij zegt uit eigen initiatief thee
te hebben gedronken met Brenninkmeijer. Opstelten zou daar niet aan te pas zijn
gekomen. Volgens hem heeft alleen een woordvoerder  geholpen bij het aanscherpen
van de tekst.

Het wijst er toch op dat ze er blij mee waren dat ze de lastpak  400 kilometer
verderop konden plaatsen.

,,Ik kan me voorstellen dat mensen in Den Haag heel blij waren dat ik wegging.
Niks mis mee, mag ook. Maar het is niet zo dat ik me weggestuurd voel. Absoluut
niet."

Als wij over vijf jaar weer afspreken, op wat voor periode kijken we dan terug?

,,Het zou  jammer zijn als dit een periode is die dood tij vormt, dat het niets
heeft opgeleverd."

Ik zou de stelling nu nog steeds aandurven:  dé Nederlandse identiteit bestaat
niet. Punt

           Over deze foto's

Deze foto's van Dennis Wisse zijn gemaakt voor 'De kracht van Rotterdam'. In dit
fotoproject krijgt een aantal fotografen de opdracht  een bepaalde Rotterdamse
wijk in beeld te brengen.

Wisse maakte  foto's in de wijk Delfshaven, in  Rotterdam-West.


LOAD-DATE: October 19, 2018

LANGUAGE: DUTCH; NEDERLANDS

GRAPHIC: Foto's Dennis Wisse
Foto David van Dam

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              10 of 106 DOCUMENTS



                                NRC Handelsblad

                            19 oktober 2018 vrijdag
                                  1ste Editie

Nuances op inventieve expositie '80 Jaar Oorlog'

BYLINE: Bram de Klerck

SECTION: DE GIDS; Blz. 19

LENGTH: 855 woorden

ABSTRACT

Tentoonstelling

Het Rijksmuseum geeft met bijna  200  schilderijen en documenten, wandtapijten
en gebruiksvoorwerpen een genuanceerd en visueel sterk beeld van de
Tachtigjarige Oorlog.

VOLLEDIGE TEKST:

Een toepasselijke reliëfdecoratie kenmerkt de rug en borst van een verguld
pronkharnas in de tentoonstelling die het Rijksmuseum wijdt aan de Tachtigjarige
Oorlog, 450 jaar na het begin ervan. Een 17de-eeuwse edelsmid voorzag het
rugstuk van een voorstelling van het beleg van een vestingstad in
vogelvluchtperspectief, en de borstplaat van een drukbevolkte gevechtsscène.
Daarop staan ruiters en infanteristen elkaar naar het leven in opvallend
repeterende formaties. Zoals dat steevast gebeurt in dergelijke oude
voorstellingen van de gewapende strijd, zijn er telkens rijtjes te zien van
bijna identieke, elkaar overlappende kanonnen, paardenhoofden en hun konten, en
soldaten met vaandels, lansen en geweren.

Even verderop in de zaal staat een vitrine met een tiental musketten uit die
tijd, die op een vergelijkbare manier in het gelid liggen. Deze rijmende
presentatie is een mooi voorbeeld van de inventieve manier waarop de voorwerpen
meer zijn dan slechts de driedimensionale illustratie van het lange conflict dat
de Nederlanden tussen 1568 en 1648 teisterde.

Die geschiedenis wordt uitvoerig verteld in het door conservator Gijs van den
Ham helder en prettig leesbaar geschreven boek bij de expositie. Beide zijn
aanraders voor zowel wie overbekend is met het verhaal, als voor de velen bij
wie misschien wat weggezakt is of er nauwelijks mee vertrouwd is.

Bijna tweehonderd schilderijen en documenten, wandtapijten en gebruiksvoorwerpen
worden, zoals het museum zegt, gepresenteerd  als ooggetuigen van gebeurtenissen
zoals de opstand van edelen in de Nederlanden tegen het gezag van de Spaanse
koning Filips II, de rol van prins Willem van Oranje en diens familie, de strijd
van protestanten tegen katholieken, het vergaren van rijkdommen overzee, het
uitroepen van de Republiek der Zeven Verenigde Nederlanden. Kortom: het ontstaan
van Nederland.

Maar wat traditioneel geldt als het succesverhaal van de Nederlanders, krijgt
hier de nuance die nodig is. Het avondmaalszilver van de protestantse kerk in
het Duitse Wesel getuigt bijvoorbeeld van de vlucht van protestantse
Nederlanders voor het Spaanse bewind. Maar een schilderij dat de Amsterdamse
burgemeester Brouwer liet maken van de Kruisiging van Christus bevindt zich nog
steeds in de Nicolaikirche in Kalkar. Een uitvoerig opschrift herinnert eraan
hoe hij, net als andere katholieken, naar die stad uitweek uit angst voor de
nieuwe wind die, vooral op straat, waaide.

En terwijl de gewone man er vaak lelijk tussen zat, kon de Spaanse generaal
Francisco Hurtado de Mendoza zich na de Slag bij Nieuwpoort in
krijgsgevangenschap in Den Haag, in vol militair ornaat laten portretteren door
de hofschilder van prins Maurits, Willem van Oranje's zoon.

Hoewel de Tachtigjarige Oorlog vaak wordt beschouwd als een aangelegenheid die
vooral de Noordelijke Nederlanden aangaat, krijgen ook de Zuidelijke gewesten
volop aandacht. En terecht, want het waren alle staten van de toenmalige
Nederlanden die zich onder leiding van Willem van Oranje keerden tegen Spanje.
Niet voor niets vestigde Willem zelf zich enkele jaren in de metropool
Antwerpen. Maar uiteindelijk was het Nederland dat onafhankelijk werd, terwijl
het zuiden terugkeerde onder Spaans gezag. De ontwikkeling van een nieuwe
identiteit in beide delen van de Nederlanden wordt in het museum nog beter dan
in het boek gevisualiseerd door de wanden van zalen te verdelen in 'Zuid' en
'Noord'.

Vrijdag 19 okt. begint in Museum Prinsenhof in Delft de tentoonstelling Willem
van Oranje is hier!over het leven en de nalatenschap van Willem van Oranje
(1533-1584). Vier jaar na het uitbreken van de Tachtigjarig Oorlog, in 1572,
vluchtte de latere vader des vaderlands  naar het ommuurde en daardoor veilig
geachte  Delft. Tot zijn moord twaalf jaar later  verbleven hij en zijn familie
in het Sint Agathaklooster,  dat  sindsdien bekendstaat als 's Princenhoff.

Willem van Oranje's leven en nalatenschap  worden getoond met schilderijen en
objecten, maar het belangrijkste van de expositie is het gebouw zelf: hier
besloot hij   tot het ontzet van Leiden, schreef hij in zijn werkkamer bij het
open raam de Apologie waarop later het Plakkaat van Verlatinge  is gebaseerd,
kreeg hij zes dochters bij zijn derde vrouw  en één zoon, Frederik Hendrik, bij
zijn vierde vrouw. Een half jaar na diens geboorte werd Willem van Oranje op 10
juli 1584  na een lunch met een pistoolschot vermoord door Balthasar Gerards.

De tentoonstelling in Delft is onderdeel van een samenwerkingsverbandmet onder
meer Rijksmuseum,  Nationaal Militair Museum,  Dordrechts Museum en NTR  ,
waardoor  op tachtig plekken in Nederland activiteiten en bezienswaardigheden te
zien zijn rond de herdenking van 450 jaar begin van de Tachtigjarige Oorlog.

Tachtigjarige Oorlog op 80 plaatsen herdacht

Geschiedenis

80 Jaar Oorlog. De geboorte van Nederland. T/m 20/1 in Rijksmuseum Amsterdam.

Inl: rijksmuseum.nl

4


LOAD-DATE: October 19, 2018

LANGUAGE: DUTCH; NEDERLANDS

GRAPHIC: Met de klok mee: Ringkraag van een harnas versierd met gevechtsscènes;
Gerard ter Borch, Soldaat te paard (1634); Adriaen van de Venne, De
zielenvisserij (1614) met protestanten (links) en katholieken (rechts).
Foto's Real Armeria (Madrid), Museum of Fine Arts (Boston); Rijksmuseum

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              11 of 106 DOCUMENTS



                                NRC Handelsblad

                            17 oktober 2018 woensdag
                                  1ste Editie

Vijand van het volk;
Frits Abrahams

SECTION: ACHTERPAGINA; Blz. 20

LENGTH: 536 woorden


Onlangs moest ik op één dag twee keer sterk aan Harry Wu denken. Harry who? Ja,
Harry Wu. Hij heeft in 1994 een prachtig boek geschreven: Bitter Winds - A
Memoir of My Years in China's Gulag, destijds door Jaap van der Wijk vertaald
onder de titel Bittere Kou.

Het boek is vrijwel vergeten, zoals met dergelijke non-fictieboeken vaker
gebeurt. Ze lijken tijdgebonden, maar Bittere Kou is juist van alle tijden omdat
daarin het lot beschreven wordt van mensen die slachtoffer zijn van
institutionele kwaadaardigheid. Ik dacht al zo'n beetje te weten wat dat
betekent, reden waarom ik Harry Wu jarenlang ongelezen liet. Schande, merkte ik
toen ik er in een opwelling toch eens aan begon.

De Chinese autoriteiten lieten Wu in 1960 arresteren en dwongen hem, zonder
veroordeling, tot een negentien jaar durend verblijf onder barbaarse
omstandigheden in allerlei strafkampen. Toen hij vrijkwam, week hij uit naar
Amerika waar hij met Carolyn Wakeman, assistent-hoogleraar journalistiek, zijn
memoires schreef. ,,Soms stond hij enthousiast uit zijn stoel op", schrijft
Wakeman in haar inleiding, ,,om mij voor te doen hoe hij kikkers ving met een
strop, hoe men een grotwoning uitgroef of hoe men gevangenen knevelde. Soms ook
huilde hij."

Op die dag dat ik aan Harry Wu moest denken, had ik eerst een artikel gelezen
over Meng Hongwei, de ex-topman van Interpol, die onlangs spoorloos in China
verdween. De Chinese autoriteiten, daar heb je ze weer,  lieten weten dat hij
van corruptie en andere vergrijpen wordt verdacht.

Even later zag ik op de Dam een indringende demonstratie van Falun Gong, een
populaire, spirituele beweging in China die sinds 1999 verboden is en op grote
schaal vervolgd wordt. De demonstranten hadden schokkende foto's opgehangen van
aanhangers die door mannen-in-pak in elkaar werden geslagen. Het werd heel
professioneel gedaan, dat slaan.

Zou er wel wezenlijk zo veel in China zijn veranderd als sommige commentatoren
ons willen doen geloven, vroeg ik me af. Of is de rechteloosheid van de gewone
burger er nog even groot als in de jaren dat Wu moest lijden onder het regime
van Mao?

Wat Wu overkwam, was Josef K. al eerder overkomen in die beroemde beginzin van
Kafka's Het proces: ,,Iemand moest Josef K. belasterd hebben, want zonder dat
hij iets kwaads gedaan had, werd hij op een ochtend gearresteerd."

Wu kwam uit de hogere middenklasse, wat hem in de ogen van de communistische
heersers uiterst verdacht maakte. Hij werd al tijdens zijn studie gepest en
weggezet als 'vijand van het volk'. Omdat hij nogal eigengereid was, bleek
verbanning naar de strafkampen onvermijdelijk. Van wat hij daar heeft
meegemaakt, zal ik me vooral de honger blijven herinneren. Die kon zo gruwelijk
worden dat de gevangenen op zoek gingen naar de  voorraadkamers van muizen en
ratten.

Wu overleefde het, zijn boek werd een bestseller, even was hij beroemd. Eind
goed, al goed? Helaas. In 2015 werd Wu beschuldigd door een vrouw in Virginia,
Wang Jin geheten, van seksueel misbruik van haar en drie minderjarige vrouwen
van wie zij de voogd was. De zaak zou in januari 2017 voorkomen, maar Wu
overleed in april 2016 op 79-jarige leeftijd tijdens een vakantie.

Hij hoefde niet meer de gevangenis in.


LOAD-DATE: October 17, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              12 of 106 DOCUMENTS



                                NRC Handelsblad

                            12 oktober 2018 vrijdag
                                  1ste Editie

Tientallen WW'ers op één adres - absurd

BYLINE: Claudia Kammer; Christiaan Pelgrim

SECTION: ECONOMIE; Blz. 2

LENGTH: 874 woorden

DATELINE: Den Haag

ABSTRACT

Uitkeringsfraudedebat

Oppositie én coalitie wilden van de minister weten hoe de fraude met
WW-uitkeringen jarenlang heeft kunnen voortbestaan.

VOLLEDIGE TEKST:

         Polen die na een half jaar werken in Nederland hun werk uit hun handen
laten vallen, een werkloosheidsuitkering aanvragen en terugkeren naar hun
vaderland. Die hulp krijgen van malafide tussenpersonen om uitkeringsinstantie
UWV om de tuin te leiden. Hoe valt dit uit te leggen aan hardwerkende
Nederlanders die trouw hun WW-premies betalen? Die soms keihard worden aangepakt
als zij per ongeluk een formuliertje verkeerd invullen? Die vragen kreeg
minister Wouter Koolmees (Sociale Zaken, D66) donderdag in het debat over de
fraude met WW-uitkeringen. En ook: hoe kan het dat de minister hier niet van
wist?

De Tweede Kamerleden waren boos dat ze via Nieuwsuurmoesten horen hoe
gemakkelijk het is voor arbeidsmigranten om een WW-uitkering aan te vragen waar
ze geen recht op hebben. Het tv-programma liet in reportages zien dat er een
hele industrie bestaat van malafide bemiddelingsbureaus en tussenpersonen die
arbeidsmigranten - vooral Polen - helpen bij de fraude.

Geen eigen verblijfadres

De WW-uitkering is bedoeld voor mensen die onvrijwillig hun baan kwijtraken,
maar daar is geen controle op. Aanvragers vullen het formulier zelf in en er is
geen wederhoor bij de werkgever. Ook doen de fraudeurs of ze in Nederland wonen,
door geen eigen verblijfadres op te geven, maar dat van een tussenpersoon.
Daardoor stonden soms tientallen WW-uitkeringen op één adres.

Onbegrijpelijk, vond zowel oppositie als coalitie. Beide wilden dan ook  weten
hoe deze praktijk jarenlang heeft kunnen voortbestaan. ,,De onderste steen moet
boven komen", zei Jasper van Dijk (SP).

Toch is het een bewuste politieke keuze geweest om de WW-aanvraag sneller en dus
ook simpeler te maken. Tot 2006 moesten werknemers zich tot aan de rechter
verweren tegen het verlies van hun baan, anders was het 'verwijtbaar' en kreeg
je geen WW. Het UWV mocht aanvragers best wat meer vertrouwen, vond de politiek.

Het risico op fraude werd klein geacht, omdat het niet lucratief genoeg zou
zijn. In het begin ontvang je 75 procent en later 70 procent van je
laatstverdiende loon. Maar voor een arbeidsmigrant die zijn WW-uitkering
meeneemt naar het goedkopere Polen, is het wél lucratief. Daar werd in 2008,
toen er slechts 485 Polen met een WW-uitkering waren, geen rekening mee
gehouden. Daarna steeg hun aantal snel, naar 30.000 in 2014.

Kapot gesaneerd

PVV en SP gaven de schuld aan het UWV. Dat kreeg de afgelopen jaren wel signalen
van fraude, maar gaf geen prioriteit aan de aanpak ervan. Léon de Jong (PVV)
sprak van ,,een ongekende puinhoop" bij het UWV en vond dat de
verantwoordelijken ontslagen moesten worden.

GroenLinks en 50Plus toonden meer compassie. De uitkeringsinstantie had, vooral
tijdens de economische crisis, al genoeg moeite de dagelijkse dienstverlening op
peil te houden, zeiden de Kamerleden. De organisatie moest steeds meer doen met
minder mensen. Sinds het kabinet-Rutte I is er 500 miljoen euro bezuinigd in
vijf jaar tijd. In ongeveer dezelfde periode verdubbelde het aantal WW-aanvragen
naar 700.000 per jaar op het dieptepunt van de crisis. Vorig jaar waren het er
450.000.

GroenLinks en 50Plus vroegen zich af of vorige kabinetten misschien te veel
bezuinigd hebben op het UWV. ,,Hebben we onze uitvoeringsorganisatie zo
kapotgesaneerd dat ze haar werk amper meer kan doen?", zei Paul Smeulders
(GroenLinks), die twijfelt of de 70 miljoen euro die het UWV er van dit kabinet
bij krijgt voldoende is. Minister Koolmees gaf toe dat de aanpak van fraude
,,niet de benodigde aandacht en urgentie" had gehad. Maar van de kwalificatie
'wanbeleid' nam hij afstand. Ook hij wees erop dat het UWV veel moest doen met
weinig mensen. ,,Tegen die achtergrond heeft het UWV heel hard gewerkt om de
dienstverlening op peil te houden", zei hij.

De minister wilde niet te veel terugkijken, maar vooral praten over de nieuwe
afspraken die hij met het UWV heeft gemaakt. De uitkeringsinstantie gaat beter
controleren of een WW-aanvrager in Nederland woont. Waar het UWV nu nog vaak
genoegen neemt met een correspondentieadres, moet het ook het werkelijke
verblijfadres in beeld krijgen. Ook worden straks alle tussenpersonen
geregistreerd, zodat ook makkelijker zwarte lijsten kunnen worden aangelegd van
malafide tussenpersonen.

De minister kondigde een hele reeks onderzoeken aan. Maandag begint het UWV
meteen met een bigdataonderzoek, waarbij het in de WW-bestanden gaat zoeken naar
patronen die wijzen op fraude, bijvoorbeeld dat iemand zes maanden werkt,
vervolgens drie maanden WW ontvangt en dan weer gaat werken.

Aan het einde van het debat was iedereen het over één ding eens: de controle
moet scherper worden. Omdat, zoals Chris Stoffer  (SGP) het verwoordde: ,,de
afgelopen jaren de balans tussen dienstverlening en controle te veel doorsloeg
naar dienstverlening". Een grote Kamermeerderheid riep de minister op om het UWV
beter te laten controleren of een WW-aanvrager onvrijwillig werkloos is
geworden. De minister zei dat hij dit al van plan was en noemde de oproep daarom
,,een steun in de rug".

Iedereen was het over één ding eens: de controle moet scherper worden


LOAD-DATE: October 12, 2018

LANGUAGE: DUTCH; NEDERLANDS

GRAPHIC: Minister Wouter Koolmees tijdens het debat over uitkeringsfraude.
Foto Bart Maat / ANP

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              13 of 106 DOCUMENTS



                                NRC Handelsblad

                            6 oktober 2018 zaterdag
                                  1ste Editie

Spionnen verliezen hun glans

BYLINE: Steven Derix

SECTION: IN HET NIEUWS; Blz. 6

LENGTH: 743 woorden

DATELINE: Moskou

ABSTRACT

Rusland

De blunders van zijn inlichtingendiensten zijn slecht nieuws voor de Russische
president Poetin, zelf een oud-KGB-agent.

VOLLEDIGE TEKST:


 Je ziet ze overal in Moskou, en je herkent ze vaak al van ver. Kort haar,
slank, sportief postuur. Dure Italiaanse jas over een frisblauw pak. Ze rijden
in een zwarte Toyota Landcruiser, of een Mercedes G-klasse met geblindeerde
ramen. Staan de letters EKCh in het nummerbord? Grote kans dat het een auto is
van de veiligheidsdienst FSO of van de inlichtingendienst FSB.

Ten tijde van de Sovjet-Unie was de geheime dienst KGB gevreesd en gehaat. Maar
tijdens de bijna twintig jaar dat Poetin aan het bewind is hebben de
inlichtingendiensten niet alleen aan macht, maar ook aan status gewonnen. De
Russische president - zelf een oud-KGB'er - schildert zijn carrière bij de
geheime dienst af als onbaatzuchtig werk in dienst van het vaderland. Een baan
bij de diensten  staat garant voor een goed salaris en uitstekende
perspectieven.

Hoongelach

De afgelopen maanden heeft het glimmende blazoen van Ruslands geheime diensten
echter aan glans verloren. De aanslag op oud-spion Sergej Skripal in Salisbury
met een zeldzaam zenuwgif was spectaculair, maar mislukte - Skripal overleefde.
Bovendien wist de Britse justitie de agenten achter de aanslag, 'Aleksandr
Petrov' en 'Roeslan Bosjirov' (die in werkelijkheid Anatoli Tsjepiga heet) te
identificeren. Een interview met de Russische zender RT, waarin de twee
GROe-agenten beweerden dat ze een toeristisch uitje hadden gemaakt, werd in
Rusland met hoongelach ontvangen. Al weken worden er op sociale media homofobe
grappen gemaakt over het GROe-'stel'. Komiek Semjon Slepakov schreef een nummer
over de 'torenspits van Salisbury' - een verwijzing naar Bosjirov, die de
middeleeuwse kathedraal had genoemd als reisdoel. ,,We zijn geen misdadigers,
maar pidorasy [een scheldwoord voor homo's, red.]", zingen de twee in Slepakovs
spotlied.

De persconferentie  over de aanhouding van vier GROe-agenten in Den Haag leverde
deze week verdere imago-schade op. Opnieuw gingen de gezichten van Ruslands
geheim agenten de hele wereld over.  MIVD-directeur Onno Eichelsheim toonde een
taxibonnetje uit Moskou, met daarop een adres nabij een GROe-hoofdkwartier. Een
van de agenten had de zoekgeschiedenis van de internetbrowser op zijn laptop
vergeten te wissen - wat belangrijke aanwijzingen opleverde voor de motieven van
de vier. Bij de aanhouding probeerde GROe-officier Aleksej Morenets zijn
telefoon stuk te trappen. ,,Helaas voor hen zijn moderne telefoons steviger dan
je zou verwachten", zei Eichelsheim droog.

De roemruchte militaire inlichtingendienst GROe, te kijk gezet door een klein
landje als Nederland. Ook in het MH17-dossier is het Nederland dat Rusland de
les leest, maar veel Russen geloven nog altijd niet dat hun militairen
verantwoordelijk zijn voor het neerhalen van de Boeing 777 van Malaysia
Airlines. Bij de zaak Skripal was dat aanvankelijk ook zo. Maar de foto's die in
Den Haag werden getoond spraken voor zich: Ruslands geheim agenten zijn opnieuw
tegen de lamp gelopen.

Dat straalt niet alleen af op de diensten, maar ook op de Russische president.
Het was Poetin zelf die met grote stelligheid beweerde dat Petrov en Bosjirov
gewone burgers zijn. Nu wordt er in Rusland niet zo zwaar getild aan een
politieke leugen, maar een goed figuur slaat de president er niet mee. De
afgelopen maanden lag Poetin toch al onder vuur, door  verhoging van de
pensioenleeftijd. Nu bladdert het imago van de diensten af - hart van de
Poetinistische staat.

De vraag is of dit betekent dat Moskou zich gaat matigen. In de afgelopen jaren
zijn de Russische diensten agressiever gaan opereren. Nu blijkt dat er ook een
afbreukrisico is. De persconferentie in Den Haag werd voorafgegaan door een
stevige verklaring van het Britse National Cyber Security Centre. Later op de
dag kwam er een aanklacht van de Amerikaanse justitie tegen zeven GROe'ers
(waaronder de vier in Den Haag). Washington zoekt een nieuwe aanleiding voor
sancties tegen Rusland, zo reageerde Moskou. Dat was het oude verhaal. De vraag
is of  dat nog werkt. Uit onderzoek van het Levada-centrum blijkt dat 67 procent
van de bevolking nog positief oordeelt over president Poetin - het laagste
niveau sinds 2013.

Een baan bij de diensten  staat garant voor een goed salaris en uitstekende
perspectieven

Al weken worden er op sociale media homofobe grappen gemaakt over het
GROe-'stel'


LOAD-DATE: October 5, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              14 of 106 DOCUMENTS



                                NRC Handelsblad

                             5 oktober 2018 vrijdag
                                  1ste Editie

'Mix van Trump en Duterte' verleidt teleurgesteld Brazilië;
Presidentsverkiezingen Een extreemrechtse militant weet de Brazilianen te
verleiden

BYLINE: Nina Jurna

SECTION: IN HET NIEUWS; Blz. 8

LENGTH: 1958 woorden

DATELINE: Rio de Janeiro

ABSTRACT

ReportageBraziliaanse presidentsverkiezingen  De extreem-rechtse ex-militair
Jair Bolsonaro lijkt zondag de eerste ronde van de  verkiezing te gaan winnen.
,,Er moet een sterke man komen die orde op zaken stelt."

VOLLEDIGE TEKST:


Jarenlang was Paulo Marcio Sales (30) een trouwe aanhanger van de
Arbeiderspartij (PT). Paulo, technicus bij een groot winkelcentrum in Duque de
Caxias, een voorstad van Rio de Janeiro, was een fan van oud-president Lula da
Silva en stemde bij de vorige verkiezingen op diens opvolger Dilma Rousseff. Nu
gooit  Sales het roer radicaal om.  Aanstaande zondag, als 147 miljoen
Brazilianen een nieuwe president kiezen, stemt hij op de extreem-rechtse
oud-legerkapitein Jair Bolsonaro (63).

Sales, stellig: ,,Omdat ik het helemaal zat ben en geen geloof meer heb in de
traditionele politici in Brazilië. De economie is ingestort, ik kan mijn drie
kinderen nauwelijks verzorgen en de ene na de andere politicus verrijkt zichzelf
en is betrokken bij grootschalige corruptie, zelfs Lula zit nu in de gevangenis.
Wij, de gewone burgers betalen ons blauw aan belastingen, maar waarvoor? Er moet
een sterke man komen, iemand als Bolsonaro die orde op zaken komt stellen en ons
land uit het slop trekt."

Een echt rechtse president was tot voor kort ondenkbaar in Brazilië, nog altijd
een prille democratie na 21 jaar van militaire dictatuur (1964-1985). De
populist Bolsonaro is zowel uitgesproken rechts als militaristisch. In
buitenlandse media is hij  omschreven  als  mix tussen Donald Trump en de
Filippijnse president Rodrigo Duterte. Hij  laat zich gelden met  homofobe,
racistische en vrouwonvriendelijke uitlatingen. Zwarte Brazilianen noemde hij
lui en dik. In een interview verklaarde hij liever een dode zoon te hebben dan
een homoseksuele zoon. Een vrouwelijke collega-parlementariër noemde hij ,,te
lelijk om te verkrachten". Als hij president wordt, wil hij de oorspronkelijke
bewoners, de indianen, verjagen van hun beschermde grondgebieden.

Een ander stokpaardje: hij wil een versoepeling van de wet op wapenbezit. De
politie moet misdadigers kunnen doodschieten en de minimum leeftijd voor
berechting van jonge criminelen als volwassen moet omlaag naar zestien. ,,Het
liefst zou ik de leeftijd naar twaalf jaar verlagen maar daar gaat het Congres
[het parlement, red.] toch nooit mee akkoord", voegde hij er schertsend aan toe.


Algeheel verval

Dat Bolsonaro met circa 30 procent van de stemmen aan kop gaat in de peilingen
voor de eerste ronde, tekent de onvrede over het algehele verval. Brazilië,  nog
maar een paar jaar geleden een veelbelovend en opkomend BRIC-land, zit al jaren
vast in een crisis. De economische neergang heeft mensen armer gemaakt en geweld
(een recordaantal van  63.880 moorden in 2017) en onveiligheid nemen  toe. De
afzetting van de linkse president Dilma Rousseff (2016) heeft de samenleving
diep verdeeld. Veel burgers zijn gedesillusioneerd over de corrupte politieke
klasse.

,,Het wantrouwen van de Brazilianen in de traditionele politieke partijen, of ze
nu links of centrum zijn, is zo sterk gegroeid dat er een stevige ruk naar
rechts is gemaakt en het 'midden' dat altijd sterk was, behoorlijk is
geslonken",  zegt de Braziliaanse politicoloog Fernando Bizzarro, als
Latijns-Amerika-expert verbonden aan Harvard University.

Het grote corruptieschandaal  Lava Jato rond  staatsoliebedrijf Petrobras,
waarvoor meer dan 130 uiteenlopende politici en zakenlieden nu vastzitten, heeft
mensen moedeloos gemaakt. ,,Bolsonaro, die al sinds de jaren negentig
Congreslid is, wordt gezien als een 'outsider', een 'redder' die buiten de
gevestigde en corrupte partijen staat en als een van de weinigen niet in verband
is gebracht met corruptie", zegt Bizzarro.

Twee decennia na de terugkeer van de democratie staat die nu weer onder druk,
stelt de politicoloog. ,,Bolsonaro bejubelt  de militaire dictatuur  en zegt
openlijk  dat hij soms zelfs martelen nodig vindt. Daarbij is hij zelf afkomstig
uit het leger en heeft als vicepresidentskandidaat een oud-generaal benoemd.
Brazilië staat op een delicaat kruispunt met deze verkiezingen", aldus Bizzarro.

'Messias', is de opmerkelijke tweede naam van de conservatief-katholieke
Bolsonaro. Zo wordt hij in elk geval ook gezien door de paar duizend fanatieke
aanhangers die op een warme zondagochtend aanwezig zijn bij een grote
pro-Bolsonaro-manifestatie in Copacabana. ,,Bolsonaro, jij bent mijn
president!", roepen zijn aanhangers. Ze zwaaien met vlaggen en zijn gehuld in
T-shirts met  geel, groen en blauw, de nationale driekleur. Hier lopen vooral
rijkere Brazilianen rond. Jong en oud, koppels en gezinnen, overwegend wit of
licht getint, een enkele zwarte Braziliaan.

Mesaanval

  Bolsonaro heeft kort daarvoor een mesaanval overleefd, toen hij tijdens een
campagnetour in de deelstaat Minas Gerais in een  menigte werd neergestoken.
,,Maar mijn vader komt er snel weer bovenop, laten we met z'n allen bidden voor
hem, hij wordt de nieuwe president dus moet hij snel genezen", roept zoon
Eduardo Bolsonaro door de microfoon en de menigte joelt.  Gevraagd naar de harde
taal van Bolsonaro verklaren zijn aanhangers deze niet al te letterlijk te
nemen. ,,Ik zie al dit soort uitlatingen vooral als prikkelingen om ons bij de
les  te houden, maar ik geloof niet dat hij echt een racist is of tegen vrouwen
is", zegt Graziella Leal (41), advocaat en moeder van twee kinderen. ,,Voor mij
is Bolsonaro de beste van alle slechte keuzes. Brazilië heeft een radicaal
afschrikmiddel nodig, een revolutie. Drugsdealers hebben de stad overgenomen.
Als ik de deur uit moet, denk ik eerst drie keer na of ik dat risico wel wil
nemen want ieder moment kun je overvallen of beschoten worden", zegt ze.

Bolsonaro kreeg de afgelopen week een stevig tegengeluid van honderdduizenden
vrouwen die  in het hele land de straat op gingen na een sociale-mediacampagne
onder de hashtag #EleNão, 'hem niet'. Vrouwen worden door Bolsonaro neergezet
als tweederangs burgers en  verdienen terecht minder in zijn ogen, want ,,ze
kunnen zwanger worden". De geboorte van zijn dochter, het enige meisje naast
vier zoons, noemde Bolsonaro ,,een moment van zwakte".

Gesteund door popsterren

,,Wij willen hem niet. Bolsonaro is het ergste en gevaarlijkste wat Brazilië kan
overkomen. Nooit mag hij president worden!", zegt Ligia Caputo verhit terwijl ze
meeloopt in de anti-Bolsonaro-demonstratie. De vrouwen dragen paarse en roze
vlaggen en spandoeken en hun actie wordt gesteund door de Braziliaanse popster
Anitta en internationale supersterren zoals Madonna en Kate Perry.

,,Onze verworven rechten als vrouwen, waar we zo hard voor hebben gevochten in
dit macholand, zoals de abortuswet en de strijd tegen vrouwengeweld, staan op
het spel. Als Bolsonaro wint wordt de klok weer teruggedraaid. Zijn uitlatingen
kunnen een vrijbrief zijn voor anderen om vrouwen te onderdrukken. Dit zijn
cruciale verkiezingen voor Brazilië. We mogen niet toelaten dat hij wint", zegt
Adriana Lobo-Guimarães, een feministe met een vlag in haar hand waarop Bolsonaro
als duivel staat afgebeeld.

Hoewel Bolsonaro de eerste ronde ruim lijkt te gaan winnen, is het niet gezegd
dat hij ook president wordt. De tweede, beslissende kiesronde lijkt  eind
oktober uit te gaan  draaien op  een nek-aan-nekrace tussen twee tegenpolen:
Bolsonaro versus de sociaal-democraat Fernando Haddad, de presidentskandidaat
van de PT, die door Lula da Silva vanuit de cel persoonlijk naar voren is
geschoven. Hij was voor veel kiezers een grote onbekende, maar door de steun van
de nog altijd invloedrijke Lula stijgt Haddad nu snel in de peilingen.

,,Van de Braziliaanse elite hoeven we echt niets verwachten. Zij  reageren al
eeuwen hetzelfde: zodra het slecht gaat, gaan ze hun bezit veiligstellen en dat
zie je nu ook gebeuren",  zegt econoom en politicoloog Márcia Cibilis Viana.
,,Maar ik kan me niet voorstellen dat vrouwen, arme en zwarte Brazilianen, die
een meerderheid vormen in ons land, de weinige rechten die ze hebben vergaard de
afgelopen 14 jaar, nu over de balk gooien en op Bolsonaro gaan stemmen."

Voor Daniella Figueroa (23), nagel-styliste in de sloppenwijk Rocinha blijft er
maar een partij, de Arbeiderspartij. ,,Haddad zegt me niet veel, maar hij is
door Lula aangewezen dus stem ik op hem. Als Bolsonaro president wordt, is dat
een ramp voor zwarte en arme Brazilianen uit de sloppenwijken. Komt de politie
hier dan nog harder optreden? Gaat Bolsonaro de sloppenwijken af breken? De man
die ons zou helpen zit nu in de gevangenis en wij zijn aan ons lot overgelaten."


Polarisatie

De recente verrechtsing en polarisatie van Brazilië komen volgens politicoloog
Bizzarro deels ook voort uit de teleurstelling bij de traditionele middenklasse.
Zij ging er niet op vooruit de afgelopen jaren, terwijl arme Brazilianen het
tijdens het linkse bewind van Lula (2003-2011) wel beter kregen. ,,Ze kregen
toegang tot kredieten en ontvingen speciale gezinssubsidies en konden hun
kinderen laten studeren omdat er quota op universiteiten kwamen voor studenten
uit sloppenwijken en voor zwarte Brazilianen. De middenklasse had altijd een
monopolie op goed onderwijs en privileges en moest die  nu delen met de arme
klasse. Die kon nu ook eens een keer het vliegtuig pakken naar familie in het
verre noordoosten in plaats van dagenlange busreizen. De vliegvelden lijken wel
busstations, klaagden de rijken dan. Brazilië blijft een diepgewortelde
klassenmaatschappij."

In de moderne wijk Barra da Tijuca, ook wel het 'Miami van Rio' genoemd vanwege
de torenhoge luxe flats en goed beveiligde compoundswaar de elite en
middenklasse zich ver uit het zicht van de favela's hebben teruggetrokken, moet
ingenieur Sigismund Leal grinniken om de volgens hem niet terechte angst voor
Bolsonaro.

,,Zijn visie op de militaire dictatuur deel ik volkomen. Ik was toen een tiener
en zat tijdens de dictatuur op school. Geloof me, de kwaliteit van de scholen
was veel beter dan nu. Leraren staakten nooit en er kwam elk jaar een gratis
schooltandarts langs. Brazilië stond er economisch beter voor, het land was
veiliger en criminelen werden niet als slachtoffers gezien zoals nu, ze werden
echt opgesloten", zegt Leal met volle overtuiging. ,,We hebben hier nooit
duizenden doden of verdwijningen gehad zoals in Argentinië. Veel Brazilianen
stonden achter de militairen, en nu staan ze achter Bolsonaro", meent hij.

Bolsonaro is  't gevaarlijkste wat Brazilië kan treffen

Zondag kiezen 147 miljoen Brazilianeneen nieuwe president,
volksvertegenwoordigers en andere bestuurders.  Als geen van de kandidaten 50
procent haalt, is er een tweede ronde op 28 oktober. Dit zijn de belangrijkste
kandidaten:

Jair Bolsonaro (63), oud-legerkapitein die al bijna twee decennia in het
parlement zit. Heeft zich  met homofobe, racistische en vrouwonvriendelijke taal
een imago van outsider aangemeten. Belooft met harde hand orde op zaken te
stellen. Staat in peilingen op 31 procent.

Fernando Haddad (55). De ex-minister  en -burgemeester van São Paulo werd op het
laatste moment door de   Arbeiderspartij (PT) naar voren geschoven. Geniet steun
van de  veroordeelde, invloedrijke ex-president Lula da Silva die zelf van
deelname is uitgesloten. Staat in de peilingen op  21 procent.

Ciro Gomes(60) komt uit voor de centrum-linkse PDT. Trekt veel oud-Lula-stemmers
die teleurgesteld zijn in de ex-president en diens PT. Lijkt met 11 procent de
tweede ronde niet te halen.  Zou in de tweede ronde een betere kans maken tegen
Bolsonaro dan Haddad.

Geraldo Alckmin(65) van de christen-democratische PSDB. Is door zijn
hervormingsagenda favoriet van buitenlandse investeerders, maar komt in
peilingen niet verder dan 8 procent. Ook Marina Silva (60),  oud-minister en
regenwoudactiviste lijkt kansloos: 5 procent.


LOAD-DATE: October 5, 2018

LANGUAGE: DUTCH; NEDERLANDS

GRAPHIC: Links: De conservatieve presidentskandidaat Jair Bolsonaro op een
bijeenkomst enkele dagen voor hij gewond raakte door een mesaanval. Rechts:
Betoging tegen Bolsonaro in São Paulo, vorige week. ,,Hem niet", staat op het
bord.
Foto's Diego Vara/Reuters, Nacho Doce/Reuters
Foto's AFP en Reuters

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              15 of 106 DOCUMENTS



                                NRC Handelsblad

                             5 oktober 2018 vrijdag
                                  1ste Editie

Een zomer vol opzwepende pleidooien

BYLINE: Bart Funnekotter

SECTION: BOEKEN; Blz. 10

LENGTH: 1209 woorden

ABSTRACT

Tachtigjarige OorlogHistoricus Anton van der Lem ontkracht in zijn nieuwe boek
De Opstand in de Nederlanden 1568-1648een aantal hardnekkige mythes. Zo stelden
de Spanjaarden veel minder ketters terecht dan Willem van Oranje zijn aanhangers
deed geloven.

VOLLEDIGE TEKST:

Echte mannen van het volk waren het: Sebastiaan Matte was opgeleid als
hoedenmaker en Jan Arentz vlocht manden. Toen zij in de zomer van 1566 in
respectievelijk West-Vlaanderen en Holland gingen preken over het nieuwe geloof,
waren dat dan ook geen abstracte theologische verhandelingen, maar opzwepende
pleidooien in een taal die iedereen begreep.

Arentz hield in juli in de openlucht bij Alkmaar de eerste protestantse
hagenpreek op Noord-Nederlands grondgebied en begon daarna aan een tournee door
de provincie. Matte verzorgde toen al enige maanden voordrachten waarin hij zich
keerde tegen de afgoderij van de katholieke kerk. Op 10 augustus trokken twintig
van zijn toehoorders in Steenvoorde op naar het nabijgelegen klooster en sloegen
daar de beelden kort en klein. Later die week leidden zijn preken ook elders tot
religieus vandalisme: de Beeldenstorm was een feit.

In de maanden augustus en september trok het iconoclasme als een hete zomerwind
door de zuidelijke en noordelijke Nederlanden. Het optreden van mannen als Matte
en Arentz fungeerde als katalysator voor gevoelens van onvrede die al jaren
smeulden in de Nederlandse gebiedsdelen van het rijk van de Spaanse koning
Filips II. Lokale edelen waren ontevreden over hun bescheiden rol in het
landsbestuur, terwijl het gewone volk zuchtte onder de kettervervolgingen die de
streng-katholieke Filips had afgekondigd.

In de twee jaar die volgden op de Beeldenstorm, ontwikkelde de situatie zich tot
een regelrechte oorlog tussen de opstandige provincies en hun heer.  Bij
Heiligerlee vond op  23 mei 1568 de eerste veldslag plaats van een strijd die
acht decennia zou duren. Toen de wapens in 1648 eindelijk zwegen, had Europa er
een nieuwe, onafhankelijke natie bij: de Republiek der Zeven Verenigde
Nederlanden.

Eeuwenlang was de Tachtigjarige Oorlog hét ijkpunt voor de Nederlandse
identiteit, maar tegenwoordig vervult de Tweede Wereldoorlog die rol. De
martelaren van Gorcum, haring en wittebrood, op 1 april verloor Alva zijn bril,
bij Alkmaar begint de victorie: voor generaties Nederlanders was dit gesneden
koek, maar die tijden zijn voorbij. Gelukkig is de vierhonderdvijftigste
verjaardag van het begin van de Tachtigjarige Oorlog dit jaar aanleiding voor
een nationale bijspijkercursus in de vorm van tentoonstellingen, tv-series en
een breed scala aan literatuur.

Wie zijn kennis van de Tachtigjarige Oorlog - of de Opstand, zoals historici
liever zeggen - in korte tijd wil opvijzelen, kan terecht bij twee bijzonder
fraai uitgegeven boeken. Alleen al voor de tientallen full colour illustraties
is het de moeite waard om De Opstand, 1568-1648 van Arnout van Cruyningen en De
Opstand in de Nederlanden, 1568-1648 van Anton van der Lem aan te schaffen.

De boeken zijn verschillend van opzet. Van der Lem kiest voor een strikt
chronologisch verhaal, terwijl Van Cruyningen na een korte inleiding de Opstand
thematisch behandelt. Hij presenteert onder meer hoofdstukken over de
belangrijkste Nederlandse edelen, de Spaanse landvoogden en de religieuze
component van de oorlog. Het nadeel van deze opzet is dat Van Cruyningen soms in
herhaling valt. Omdat Van der Lem schrijft in een  toegankelijker stijl, is zijn
boek ook om deze reden geschikter als eerste introductie voor de lezer die zijn
schoolkennis wil afstoffen. Wie daarna meer informatie zoekt, kan terecht bij
het meer encyclopedische werk van Van Cruyningen.

Het boek van Van der Lem is een vernieuwde versie van een uitgave die voor het
eerst in 1995 verscheen. De auteur heeft alle hoofdstukken flink onder handen
genomen, zodat ze een overzicht bieden van de laatste stand van de wetenschap.
De aard van de geschiedschrijving over het conflict is ook flink veranderd,
concludeert Van der Lem. De nadruk lag aanvankelijk op de (helden)daden van
machtige militairen als Maurits, Frederik Hendrik, Alva en Spinola, 'alsof de
kaart van Nederland een gezelschapsspel is met vlaggetjes in vrolijke kleuren,
maar het bloed is vergeten. De laatste decennia is er vooral aandacht voor de
keerzijde van de medaille: het leed op het platteland'.

Van der Lem prikt ook een aantal mythen door. Het aantal ketters dat de
Spanjaarden in Nederland terechtstelden, is minder groot dan lang werd beweerd.
Willem van Oranje sprak in zijn Justificatie uit 1568 van 50.000 slachtoffers,
en Hugo de Groot had het zelfs over 100.000 landgenoten die waren gesneuveld
voor hun geloof. Het ware aantal volgens het meest recente onderzoek: ongeveer
1.300. Dat was overigens nog steeds een enorm aantal in vergelijking met de rest
van Europa, aldus Van der Lem. 'Zelfs de Spaanse inquisitie had in de eerste
eeuwen van haar bestaan maar ongeveer tweehonderd veroordelingen uitgesproken.'

Uit zowel het boek van Van der Lem als dat van Van Cruyningen wordt duidelijk
dat de persoonlijkheid van de betrokken hoofdrolspelers een stempel op het
verloop van de gebeurtenissen heeft gedrukt. Vooral Filips II gooide met zijn
besluiten keer op keer olie op het vuur. Zo was het lokale edelen als prins
Willem van Oranje en de graven van Egmont en Horne in de herfst van 1566 al
gelukt de Beeldenstorm tot bedaren te brengen, toen de Spaanse koning besloot
dat de opstandige Nederlanders alsnog een lesje moest worden geleerd. Door het
bloeddorstige optreden van de Spaanse veldheer Alva - deze 'ijzeren' hertog was
onder meer verantwoordelijk voor de onthoofding van Egmont en Horne - stevenden
de Nederlandse gewesten en hun Spaanse vorst onherroepelijk op een totale oorlog
af.

Dat die strijd zou eindigen met een onafhankelijke, hervormde Republiek in het
noorden en een zuidelijk katholiek gebied onder gezag van de Spaanse koning,
stond in 1568 nog allerminst vast. Maar deze verwijdering zette zich al wel in
1579 in, toen  de (zuidelijke) Unie van Atrecht en de (noordelijke) Unie van
Utrecht ontstonden. Dat het daarna nog zo lang duurde voordat de definitieve
scheiding een feit was, lag onder meer aan het sterk wisselend krijgsverloop.
Geen van de partijen was geïnteresseerd in vrede op het moment dat er net een
overwinning was geboekt. Toen de oorlog met de strijd om koloniën in Oost-Azië
ook een internationale component kreeg, was dat voor de in het noorden
oppermachtige provincies Holland en Zeeland een extra reden om het conflict aan
de gang te houden.

Zeeland, dat de kaapvaart niet wenste op te geven, was zelfs niet aanwezig bij
de ondertekening van de Vrede van Münster op 15 mei 1648. Het mocht de vreugde
hier ten lande niet drukken. De officiële feestdag in de Republiek was op 5 juni
1648 - op de dag af tachtig jaar nadat met de onthoofding van Egmont en Horne
het bloedvergieten was begonnen.

Na een overwinning was geen der strijdende partijen geïnteresseerd in vrede

Walter van Cruyningen: De Opstand 1568-1648.  De strijd in de zuidelijke en
noordelijke Nederlanden. Omniboek,  320 blz. (EURO) 27,50

3

Anton van der Lem: De Opstand in de  Nederlanden 1568-1648.  Vantilt,  260 blz.
(EURO) 23,50

4


LOAD-DATE: October 5, 2018

LANGUAGE: DUTCH; NEDERLANDS

NOTES: Walter van Cruyningen: De Opstand 1568-1648. De strijd in de zuidelijke
en noordelijke Nederlanden. Omniboek, 320 blz. (EURO) 27,50; Anton van der Lem:
De Opstand in de Nederlanden 1568-1648. Vantilt, 260 blz. (EURO) 23,50

GRAPHIC: Wandschildering van Eppo Doeve (1907-1981) uit 1943 in het stadskantoor
van Naarden
foto Tom Loman
17de-eeuws beulszwaard
Foto Rijksmuseum

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              16 of 106 DOCUMENTS



                                NRC Handelsblad

                             2 oktober 2018 dinsdag
                                  1ste Editie

Sigrid Kaag sprak op het goede moment;
Mensen kunnen niet gereduceerd  worden tot één kenmerk van hun wezen Sigrid Kaag
, minister

BYLINE: Lamyae Aharouay

SECTION: VOORPAGINA; Blz. 1

LENGTH: 791 woorden

DATELINE: Den Haag

ABSTRACT

AnalyseAbel Herzberglezing  De Abel Herzberglezing van Sigrid Kaag (D66) werd
lovend ontvangen. Politieke buitenstaander Kaag berispte én stelde gerust.

VOLLEDIGE TEKST:

         Minister Sigrid Kaag (Buitenlandse Handel en Ontwikkelingssamenwerking,
D66) brak met een Haagse wet toen ze zondag de Abel Herzberglezing uitsprak. Een
minister, zo luidt de ongeschreven regel op het Binnenhof, spreekt doorgaans
alleen over onderwerpen binnen de eigen portefeuille. Alleen als de context het
toelaat, is het mogelijk om daarvan af te wijken.

Maar Sigrid Kaag, die tot voor kort internationale functies voor de Verenigde
Naties bekleedde, is nog altijd een buitenstaander in de binnenlandse politiek.
Haar lezing luistert als het relaas van iemand die zich nog weet te verbazen
over wat in Den Haag allang normaal wordt gevonden.

In haar toespraak riep Kaag op om de stilte over populisme te doorbreken.
Impliciet leverde ze kritiek op de  PVV en Forum voor Democratie, toen ze sprak
over ,,de stilte van het zwijgen als een totaalverbod op de bouw van
gebedshuizen wordt bepleit". Of toen ze zei dat mensen verleid worden ,,met een
bedrieglijke notie van een romantisch negentiende-eeuws nationalisme. Een
zogeheten 'terugkeer' naar de soevereine natiestaat."

Maar haar kritiek reikte verder. Ze doelde, zeggen bronnen rondom de minister,
ook op Denk, toen ze betoogde dat ,,mensen niet gereduceerd kunnen worden tot
één kenmerk van hun wezen". Denk is  bekritiseerd om de filmpjes die ze op
YouTube plaatsen over het stemgedrag van Kamerleden met een migratieachtergrond.


Verhulde kritiek op het CDA

Kaag sprak over het publieke debat, waar ze hoorde dat ,,een grotendeels
onbenoemde 'elite' het land in de uitverkoop zou hebben gedaan". Het was een
vrijwel directe verwijzing naar de HJ Schoo-lezing van CDA-leider Sybrand Buma.
Hij omschreef daarin hoe ,,de gewone Nederlander verweesd achterbleef". ,,Alsof
de elite er met hún vrijheid en gelijkheid vandoor ging en ze aan de nieuwkomers
gaf."

Kaag richtte zich ook tot de politiek in het algemeen. ,,Wie zwijgt over de
eerste stappen in het proces van uitsluiting van bevolkingsgroepen, van het
uithollen van burgerrechten, vrijheid en menselijke waardigheid, verliest ook
zelf zijn waardigheid en vrijheid."

Inspelend op anti-EU sentimenten  zei Kaag: ,,Ik geloof in het internationale en
Europese bestel dat we hebben opgebouwd in de nasleep van de Tweede
Wereldoorlog." Waar coalitiepartner CDA  voor de uitwassen van globalisering
waarschuwde, zei Kaag: ,,Ik geloof in de kracht van internationale
samenwerking."

Opvallend waren de juichende reacties op Kaags toespraak. Eduard Nazarski,
directeur van Amnesty International Nederland, oud-Tweede Kamervoorzitter Frans
Weisglas (VVD) en PvdA-fractievoorzitter Lodewijk Asscher noemden het een
,,prachtige lezing".

Berisping en geruststelling ineen

Misschien ligt dat hieraan: de woorden van Kaag klinken als een berisping aan
het Binnenhof én een geruststelling aan een deel van de bevolking ineen. Aan het
'stille midden' waar zo veel over geschreven en gezegd is, mensen die zich niet
mengen in het gepolariseerde debat over identiteit, maar er wel zorgen over
hebben, en aan minderheden.

Haar zorgen lijken oprecht, omdat ze persoonlijk zijn. Kaag is gehuwd met een
Palestijn en moeder van vier kinderen. Daarover zegt ze dat ze soms moet
uitleggen dat haar dochter, ,,die anders oogt",  ook echt van haar is. ,,Soms
word ik, vanwege mijn huwelijk en carrière, behandeld als vreemdeling in eigen
land."

Ook binnen D66 wordt haar lezing vol lof ontvangen. Partijgenoten twitteren
linkjes naar de lezing en komen  superlatieven tekort.

Zelfs FvD-fractievoorzitter Thierry Baudet twitterde een compliment, al bevatte
dit ook een sneer. Volgens hem is het een ,,mooie, literaire lezing" die ook nog
eens ,,beeldend en onderhoudend" was opgetekend. Maar hij noemde het ook
,,filosofisch totaal verward." Elders aan de rechterzijde van het politieke
spectrum werd Kaag soms juist fel aangevallen.

Op het goede moment voor D66

De lezing komt D66 ook goed uit. Het eerste jaar in de regering viel de partij
zwaar, het zwaarst van alle vier de coalitiepartijen. Er kwam een eind aan het
raadgevend referendum. De Wet op de Inlichtingen en Veiligheidsdiensten, waar
D66 als oppositiepartij kritisch over was, werd aangenomen. En vorige maand lag
het privéleven van partijleider Alexander Pechtold op straat.

Aanstaande zaterdag is het partijcongres, waar veel heikele onderwerpen worden
besproken en Pechtolds koers ter discussie staat. Dat leden in aanloop naar het
weekend een toespraak horen die ze inspirerend vinden, kan de stemming
verbeteren.

Ik geloof in de kracht van internationale samenwerking

Sigrid Kaag minister



LOAD-DATE: October 2, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              17 of 106 DOCUMENTS



                                NRC Handelsblad

                             2 oktober 2018 dinsdag
                                  1ste Editie

Limburg heeft de primeur met politieke klimaatcrisis

BYLINE: Paul van der Steen; Jos Verlaan

SECTION: BINNENLAND; Blz. 10

LENGTH: 723 woorden

DATELINE: Maastricht

ABSTRACT

Provinciebestuur Onenigheid over een windmolenpark deed de SP uit de  coalitie
stappen.

VOLLEDIGE TEKST:

          Die ene regel over windenergie in het coalitieakkoord uit 2015 leek zo
duidelijk: ,,Limburg is een inspanningsverplichting aangegaan met het Rijk om in
2020 ongeveer 80 megawatt aan extra windenergie te realiseren." Maar even
verderop spraken CDA, VVD, PvdA, D66 en SP ook af dat de provincie zou inzetten
op ,,een lokale coöperatieve, breed gedragen aanpak".

Die aanpak bleef bij het plan voor een windmolenpark bij Venlo uit. Een
meerderheid van de gemeenteraad daar stemde tegen het benodigde bestemmingsplan.
Om de afspraken met Den Haag toch na te komen, schoven Gedeputeerde Staten de
gemeenteraad aan de kant met een zogeheten provinciaal inpassingsplan. Maar de
beloofde compensatiemaatregelen waren niet voldoende. De komst van het
windmolenpark (goed voor 95 megawatt) leidde tot spanning binnen en tussen de
Limburgse partijen. Vrijdag besloot de SP uit de coalitie te stappen.

Spanning tussen lokale politici en die van de provincie - een bestuurslaag met
'doorzettingsmacht' op het gebied van duurzame energie - bestaat op meer plekken
in Nederland. Limburg heeft de primeur van de eerste politieke crisis over het
klimaatdossier.

Jasper Kuntzelaers, voorzitter van de PvdA-fractie, verwachtte vrijdag wel een
spannende vergadering, maar geen breuk. ,,Het was vooraf al duidelijk dat de SP
tegen de windmolens zou stemmen. Maar we hadden een agreement to disagree. Hun
steun was ook niet nodig voor een meerderheid."

In de vergadering hekelde SP-fractievoorzitter Yolanda Claessens de
,,achterkamertjespolitiek en koehandel" van de andere partijen. Kuntzelaers zegt
dat hij dat ,,van zich af kon laten glijden". Maar toen kwam GroenLinks
onverwacht met een motie van afkeuring  richting SP-gedeputeerde Bob Ruers van
energie en duurzaamheid. Als coalitielid steunt hij het windmolenpark, terwijl
hij de plannen ook bekritiseerde.  De PvdA besloot de motie  te steunen, net als
D66. ,,Ruers is in korte tijd vijf keer van mening veranderd over de windmolens.
Hij en  zijn voorganger Daan Prevoo zijn niet met een visie gekomen die had
kunnen bijdragen aan het nemen van een besluit."

'Zo ga niet met elkaar om'

Fractievoorzitter Claessens zegt dat Ruers altijd duidelijk heeft gemaakt  ,,dat
hij het coalitieakkoord had onderschreven, maar ook wat de lijn van onze partij
was".  De steun van coalitiegenoten voor de motie deed de SP vrijdag besluiten
om te stoppen en de  twee gedeputeerden terug te trekken, aldus Claessens. ,,Zo
ga je niet met elkaar om."

Volgens PvdA-voorzitter  Kuntzelaers waren er  vrijdag korte lijnen met de
landelijke partijleiding. SP-voorzitter Ron Meyer ontkent dat, maar zegt het wel
eens te zijn met de breuk: ,,Wij bestrijden de arrogantie van de macht altijd en
overal. Besluiten moet je de gewone man en vrouw niet door de strot duwen. Zo
maak je van goedwillende mensen ontkenners van de klimaatverandering."

Ruers, in het verleden onder meer advocaat van asbestslachtoffers,
gemeenteraadslid en senator voor de SP, was gedeputeerde sinds juni  dit jaar.
Toen volgde hij Daan Prevoo op. Die stapte eind april samen met vier Statenleden
op (ze zeiden ook hun SP-lidmaatschap op), omdat de partijtop de windmolens bij
Venlo onwenselijk vond en zware druk uitoefende. Prevoo wilde ,,doen wat in het
algemeen belang is" en het coalitieakkoord nakomen. ,,De SP heeft zich
gediskwalificeerd als bestuurspartij", zegt hij na de gebeurtenissen van
afgelopen vrijdag.

De SP deed intern onderzoek naar het vertrek van de leden - ook een
fractiemedewerker en drie raadsleden in Venray braken met de partij. ,,We hebben
daar lessen uit getrokken", zei  landelijk secretaris Lieke Smits in juli.
Inhoudelijk wilde ze  geen mededelingen doen.

Het is de tweede opeenvolgende periode dat een Limburgse coalitie niet heelhuids
de eindstreep haalt. Op 20 april 2012 struikelde een combinatie van CDA, VVD en
PVV op onenigheid over de aanwezigheid van de twee PVV-gedeputeerden bij een
diner met de toenmalige Turkse president Abdullah Gül.

Na de crisis van 2012 kreeg Limburg een coalitie van CDA, VVD en PvdA. Zo'n
nieuwe partner is nu niet nodig. CDA, VVD, PvdA en D66 kunnen -zij het met de
kleinst mogelijke meerderheid- door tot de Statenverkiezingen van volgend jaar.


LOAD-DATE: October 2, 2018

LANGUAGE: DUTCH; NEDERLANDS

GRAPHIC: SP-gedeputeerde Bob Ruers.
Foto SP

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              18 of 106 DOCUMENTS



                                NRC Handelsblad

                           29 september 2018 zaterdag
                                  1ste Editie

Door de 'bedroom tax' schoot UKIP omhoog;
In Europa

SECTION: IN HET NIEUWS; Blz. 14

LENGTH: 673 woorden


Donald Trump ging deze week bij de VN tekeer tegen hoge olieprijzen. Hij
waarschuwde olieproducerende landen dat hij ze zal straffen als ze de prijzen
niet gauw verlagen. In november zijn er verkiezingen in Amerika. Het zou Trump
goed uitkomen om tegen kiezers in de Midwest  te zeggen dat ze de lagere
benzineprijzen aan hem te danken hebben.

In dezelfde week probeerden de regeringspartijen in Italië de minister van
Financiën zo gek te krijgen dat hij hun verkiezingsbeloftes in de begroting
opneemt. De Lega wil een flat tax en andere dure maatregelen. Vijf Sterren heeft
zijn zinnen gezet op een basisinkomen voor iedereen. De (partijloze) minister
gaf zich ten slotte gewonnen. Nu explodeert zijn begrotingstekort en krijgt hij
andere eurolanden over zich heen.

Soms lijkt het alsof de opkomst van radicale partijen een reactie is op de
globalisering, en vooral op één aspect daarvan: migratie. Populisten tieren
tegen migranten, vluchtelingen en de kosmopolitische elite. Maar Trumps uithaal
naar de OPEC en de Italiaanse begrotingsperikelen tonen dat  deze partijen tot
uitersten willen gaan om de koopkracht van de gewone man te verbeteren.

Dit bewijst ook recent onderzoek aan het Zweedse Institute for International
Economic Studies. De onderzoekers wilden bepalen op welke momenten de
Zweden-Democraten (SD) - de extreemrechtse partij die bij recente verkiezingen
als derde eindigde, met 17,5 procent - afgelopen jaren het hardst groeiden.

Frappant genoeg vonden zij géén correlatie tussen de instroom van vluchtelingen
en steun voor de SD. De opkomst van de SD tussen 2002 en 2014 liep zelfs
,,parallel met hogere tolerantie voor immigratie bij de doorsnee-Zweed". Ook de
crisis verhoogde de scores niet. De onderzoekers vonden wél een sterk verband
met bezuinigingsmaatregelen. Ze konden die groei zelfs vastpinnen op een
concrete maatregel.

In 2006 maakte de socialistische regering na twaalf jaar plaats voor een
centrum-rechtse. Die verlaagde stapsgewijs de inkomstenbelastingen. Hogere en
middenklassen profiteerden ervan. Om dit te financieren en om meer mensen aan
het werk te krijgen, sneed de regering tegelijkertijd in sociale voorzieningen.
Dit raakte de minst bedeelden. Het zijn precies díé maatregelen die sterk
correleren met stijgende steun voor de SD. Mensen die erop achteruitgingen,
gingen naar de SD. Waarom niet naar de sociaal-democraten? Simpel, zeggen de
onderzoekers: die komen uit sociale klassen die minder geraakt werden door de
hervormingen. En de SD bracht 'nieuwe' politici in het veld: losers die nooit
eerder politiek actief waren geweest. Kiezers herkenden zichzelf in hen.

Thiemo Fetzer van de Universiteit van Warwick kwam in juni tot eenzelfde
conclusie. Hij wilde weten waar UKIP zijn steun vandaan haalde. Ook hij vond
geen verband met immigratie of de financiële crisis, die er in het VK keihard
inhakte omdat legio banken onderuitgingen. Zelfs in 2009, toen er tientallen
miljarden ponden belastinggeld in bank bail-outs waren gestoken, scoorde UKIP in
de armste regio's van het land  povertjes. Dat veranderde in 2010. De nieuwe
regering-Cameron voerde economische hervormingen door en schrapte  enkele
crisismaatregelen. Zo werd de bedroom tax ingevoerd: een belasting voor mensen
in sociale huurwoningen die een lege kamer over hadden. Meteen schoot UKIP in de
peilingen omhoog. Hetzelfde gebeurde na de verlaging van
gehandicaptenuitkeringen. Veel nieuwe UKIP-supporters stemden in 2016 voor
Brexit.

Wat deze studies aantonen: mensen die door bezuinigingen geraakt worden, zijn
niet per se anti-immigratie of anti-elite. Ze verliezen alleen hun vertrouwen in
de staat en politici - 'het systeem' - als blijkt dat nieuwkomers moeten
mee-eten uit hun krimpende ruif, terwijl grote bedrijven bevoordeeld worden met,
bijvoorbeeld,  afschaffing van de dividendbelasting.

Merkwaardig hè, dat je populisten nodig hebt om dit aan de kaak te stellen.

Caroline de Gruyter schrijft wekelijks over politiek en Europa.

Wie geraakt wordt door bezuinigingen, is niet per se anti-immigratie


LOAD-DATE: September 28, 2018

LANGUAGE: DUTCH; NEDERLANDS

NOTES: Caroline de Gruyter schrijft wekelijks over politiek en Europa.

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              19 of 106 DOCUMENTS



                                NRC Handelsblad

                           29 september 2018 zaterdag
                                  1ste Editie

Eeuwenlang dat angstige oogje op overbevolking;
Demografie Angst herleeft dat Nederland te vol wordt

BYLINE: Bart Funnekotter

SECTION: WETENSCHAP; Blz. 1

LENGTH: 1612 woorden

ABSTRACT

demografie

Wanneer is het maximum aantal inwoners van  een stad of land bereikt? Angst voor
overbevolking  is van alle tijden, de reden varieert.  Door onze redacteur Bart
Funnekotter

VOLLEDIGE TEKST:

Het spook van de overbevolking is terug. Tijdens de Algemene Politieke
Beschouwingen vorige week, toonden diverse politici zich bezorgd over een
demografische prognose waarin voor Nederland een mogelijk inwoneraantal van
twintig miljoen mensen in 2060 wordt voorspeld. CDA-leider Buma vroeg zich af
waar al die mensen moesten wonen en werken, en waar ze hun energie vandaan
zouden halen. VVD-fractievoorzitter Dijkhoff wilde vooral weten wat deze groei,
die wordt veroorzaakt door immigratie, betekent voor ,,onze normen en waarden".

Deze vragen zijn exemplarisch voor de twee grootste zorgen die al eeuwenlang
gepaard gaan met bevolkingsgroei: zijn er niet te veel mensen om op een
fatsoenlijke wijze in leven te kunnen houden, en zijn er niet te veel 'vreemde'
mensen?

Straffen


Dat bevolkingsgroei een probleem kon zijn, was lang ondenkbaar. In Genesis heet
het immers: gaat heen en vermenigvuldigt u. Het was de bedoeling van God dat de
mens de hele aarde zou bevolken. De Schepper moest daarbij niets hebben van
demografie. Als Satan koning David verleidt tot het houden van een volkstelling
in Israël en Juda, is God daarover zo boos dat hij David laat kiezen uit drie
straffen: drie jaar hongersnood, drie maanden oorlog, of drie dagen een pest
gezonden door de Heer. De Joodse koning koos voor de pestepidemie in de hoop dat
zijn Heer zich genadig zou opstellen, maar dat viel tegen. In drie dagen
overleden er door ziekte 70.000 mensen.

De boodschap van dit verhaal - God wil dat de mensheid onbekommerd kan groeien,
zonder dat heersers grip op de omvang van de bevolking proberen te krijgen - was
lange tijd vanzelfsprekend in de Christelijke wereld. Ook om andere dan
theologische redenen: hoe meer onderdanen, hoe meer mensen er waren om het land
te bewerken en hoe meer mannen er in het leger konden dienen.

Vanaf de Renaissance werd er dieper nagedacht over het fenomeen bevolkingsgroei.
Niccolò Machiavelli signaleerde als een van de eersten dat een staat ook te veel
inwoners kan hebben. De natuur had daar een oplossing voor, aldus de
Florentijnse filosoof: overstromingen, ziektes en hongersnood. Die zouden de
wereld ,,zuiveren" als ,,alle staten propvol mensen zijn, die niet kunnen
uitwijken naar een ander gebied".

Hier klinkt een echo van Plato, die in zijn Wetten stelt dat het ideale aantal
burgers voor een stadstaat 5.040 is. Als er te weinig mensen zijn, kan de
filosoof-koning die over zo'n staat heerst premies uitloven voor het krijgen van
kinderen. Als er te veel zijn, dan zullen er kolonies gesticht moeten worden.
Anders zullen  oorlog en ziektes het bevolkingsaantal weer in balans brengen.

Evenwicht

Het thema van de natuur die een einde maakt aan bevolkingsgroei, kent zijn
bekendste vertolker in de persoon van de Engelse dominee Thomas Malthus
(1766-1834). Getroffen door het lot van de armen in zijn land, schreef hij een
aantal essays over het bevolkingsvraagstuk. Malthus beweerde dat de bevolking
groeit op exponentiële wijze, terwijl de voedselproductie slechts lineair
toeneemt. Volgens Malthus herstelt de natuur het evenwicht door middel van wat
hij 'positive checks'  noemt: oorlogen, ziektes  en hongersnood. Opvallend: dit
zijn precies de straffen die God aan David voorstelt als hij de euvele moed
heeft zijn volk te tellen.

De oplossing die Malthus voor het door hem geconstateerde probleem aandroeg, was
opmerkelijk voor een christelijk geestelijke. Hij bepleitte 'preventive checks',
die eruit bestonden dat mensen later moesten trouwen en minder kinderen moesten
krijgen. Dit was, volgens de dominee, het moreel juiste om te doen.

Malthus' ideeën waren meteen invloedrijk. Charles Darwin liet zich door de
voorspelde strijd om schaarse grondstoffen inspireren toen hij zijn theorie
ontwikkelde van natuurlijke selectie door de survival of the fittest. Kritiek
was er ook, onder meer van Karl Marx. Die meende dat de ellende van het gewone
volk niet het gevolg was van natuurlijke schaarste, maar van het uitbuitende
karakter van het kapitalistische systeem.

In de loop van de tijd bleek bovendien dat Malthus ernaast had gezeten met zijn
apocalyptische voorspelling. Technologische ontwikkelingen in de landbouw hebben
ervoor gezorgd dat de voedselproductie de bevolkingsgroei redelijk goed heeft
kunnen bijhouden, al laat de distributie van het eten over de wereldbevolking
nog wel te wensen over.

Malthusiaanse angsten zijn echter nooit verdwenen. Zo zei premier Willem Drees
in zijn Nieuwjaarstoespraak van 1950: ,,Ondanks onze grote bevolkingsdichtheid
zijn wij  er tot nu toe in geslaagd een ruime werkgelegenheid te handhaven en
een redelijke voedselvoorziening te waarborgen, maar die taak wordt verlicht,
wanneer een deel van ons volk zoals het ook deed in vroeger eeuwen, het aandurft
de toekomst te zoeken in groter gebieden, waar op de duur ook een ruimer armslag
te vinden zal zijn." Koningin Juliana liet in 1952 bij een bezoek aan Canada
weten dat ,,emigratie tezamen met industrialisatie een middel is om het hoofd te
bieden aan de overbevolking".

Angst over de voedselvoorziening stak ook de kop weer op toen in 2007 en 2008 de
voedselprijzen enorm omhoog gingen. Zo was de prijs van rijst in twee jaar meer
dan verdubbeld. Veel media vroegen zich bezorgd af of Malthus alsnog gelijk ging
krijgen.

Sinds de verschijning van het rapport De grenzen aan de groei van de Club van
Rome uit 1972 is de nadruk van de meeste doemdenkers komen te liggen op de
gevolgen van de groei van de wereldbevolking voor de leefomgeving. De
Amerikaanse vice-president en milieu-activist Al Gore stelde dat de mensheid
zich door een ,,faustian bargain" met fossiele brandstoffen heeft weten te
onttrekken aan Malthus' voorspellingen. De rekening voor deze deal met de duivel
krijgen we nu alsnog gepresenteerd in de vorm van een onleefbare wereld.

Migratie

Zolang de mensheid bestaat, zijn er avonturiers geweest, die, om met vadertje
Drees te spreken, het aandurfden hun toekomst te zoeken in groter gebieden. En
net zoals migratie van alle tijden is, is het geklaag daarover dat ook. Zo lezen
we al in Mesopotamisch spijkerschrift en Egyptische hiërogliefen over de slechte
invloed die nieuwkomers hadden op de maatschappij.

Helemaal onterecht was deze bezorgdheid lang niet altijd: zo werden de
Babyloniërs geknecht door de Amorieten (19e eeuw voor Christus)  die vanuit de
woestijn naar het tweestromenland van Eufraat en Tigris migreerden. En de
Egyptenaren werden na de ineenstorting van het Nieuwe Rijk in 1070 eeuwenlang
overheerst door de Libische minderheid in hun midden. Van recenter datum zijn de
ongelukkige ervaringen met grootscheepse migratie die de oorspronkelijke
bewoners van Amerika en Australië hebben opgedaan.

Nederland heeft, sinds het eind zestiende eeuw als zelfstandige natie ontstond,
te maken gehad met verschillende migratiegolven. In de zeventiende - 'Gouden' -
eeuw gingen werkgevers actief op zoek naar arbeiders die de groeiende economie
van de benodigde handen konden voorzien.  Zo verzesvoudigde de bevolking van
Leiden in vijf decennia door de import van textielwerkers uit de zuidelijke
Nederlanden en het noorden van Frankrijk.

Al deze nieuwkomers werden zonder veel moeite geïntegreerd, mede omdat ze
hetzelfde geloof aanhingen als de machthebbers in de Republiek.  Ze werden
overigens wel generaties lang buiten het lands- en stadsbestuur gelaten, hoe
succesvol ze zakelijk ook waren. Alleen nieuwkomers die er echt anders uitzagen,
zoals de Joodse immigranten in Amsterdam, kregen te maken met discriminatie en
uitsluiting.

Nadat de immigratie door de traag verlopende industrialisatie een tijd op een
laag pitje had gestaan, gingen Nederlandse werkgevers in de jaren zestig en
zeventig van de vorige eeuw opnieuw in het buitenland op zoek naar goedkope
arbeidskrachten. Die vonden ze deze keer in Marokko en Turkije. Toen het
economisch minder goed ging, keerden deze mannen niet terug naar hun
geboorteland, zoals was verwacht. Ze deden een beroep op sociale voorzieningen
én lieten hun vrouw en kinderen overkomen.

Dit 'gastarbeiderstrauma', zoals migratiehistoricus Leo Lucassen het noemt,
bepaalt tot op de dag van vandaag voor een belangrijk deel de Nederlandse
houding ten opzichte van nieuwkomers. Meer recent is daar het ongenoegen over de
aanwezigheid van de islam bijgekomen, zoals dat door Geert Wilders wordt
vertolkt. Thierry Baudet, voorman van het Forum voor Democratie, sprak vorig
jaar over ,,de homeopathische verdunning van de Nederlandse bevolking" als
gevolg van ,,massa-immigratie" uit Afrika.

Stukje aarde

In het Kamerdebat van afgelopen week kwamen de hierboven beschreven eeuwenoude
angsten over overbevolking samen: met hoeveel mensen kunnen we leven op ons
kleine stukje aarde, en met welke mensen willen we dat doen? Hoe houden we het
in Nederland letterlijk en figuurlijk leefbaar? Premier Rutte heeft een studie
aangekondigd die op deze vragen een antwoord moet geven.

Bronnen: Alison Bashford en Joyce E. Chaplin: The New World of Thomas Robert
Malthus (2016); Clare Holdsworth: Population and Society (2013); Jan en Leo
Lucassen: Vijf eeuwen migratie (2018); Robert Mayhew: Malthus: The Life and
Legacies of an Untimely Prophet. (2014)

Hoe moeten we het in Nederland leefbaar houden?Premier Rutte gaat een speciale
commissie instellen die dat gaat onderzoeken. Hij besloot dat naar aanleiding
van een Kamerdebat vorige week, waarin zorgen werden geuit over de groei van de
Nederlandse bevolking. Die angst heeft historische precedenten.



LOAD-DATE: September 28, 2018

LANGUAGE: DUTCH; NEDERLANDS

GRAPHIC: 1.Niccoló Machiavelli: ,,Rampen als oplossing"
2.Koning David: ,,Volkstelling wordt bestraft door God"
3.Al Gore:
4.Thierry Baudet: ,,Massa-immigratie vanuit Afrika"
5.Thomas Malthus: ,,Later trouwen en minder kinderen krijgen"
6.Aurelio Peccei (Club v. Rome): ,,Grenzen aan de groei"
7.Plato:
8.Willem Drees: ,,Zoek de toekomst in groter gebieden"
Beeld: ANP, Flickr by CC, EPA en Robin Utrecht

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              20 of 106 DOCUMENTS



                                NRC Handelsblad

                           28 september 2018 vrijdag
                                  1ste Editie

VN-milieuchef Solheim vliegt teveel

SECTION: IN HET NIEUWS; Blz. 2

LENGTH: 351 woorden

DATELINE: Amsterdam

ABSTRACT

Uitstoot

VN-milieuchef Solheim ligt  onder vuur vanwege zijn vlieggedrag. Lidstaten, ook
Nederland, trekken hun  bijdrage voorlopig in.

VOLLEDIGE TEKST:

         529 dagen op reis en ruim 400.000 euro aan vliegkosten. Het klinkt niet
als de agenda van de directeur van een milieuorganisatie. Erik Solheim. De  chef
van het VN-milieuprogramma UNEP raakte  deze week  in opspraak  vanwege zijn
veelvuldige vliegreizen. Daarnaast wekte hij de indruk van
belangenverstrengeling. Donderdag verliet Solheim vroegtijdig de Algemene
Vergadering van de VN in New York, om zich te melden bij het UNEP-hoofdkwartier
in Kenia. Solheim zei bij zijn aantreden in 2016 het milieubeleid van de VN
,,dichter bij het bedrijfsleven" en de gewone burger te willen brengen. Maar in
zijn streven om het UNEP een ,,steviger publiek profiel" te geven - activiteiten
waarvoor hij eerder lof kreeg  - vloog Solheim de hele wereld rond. Een flinke
aanslag op het milieu, blijkt uit het onderzoek dat de interne toezichthouder
van de VN startte.   In de 22 maanden dat Solheim de baas is van de organisatie,
was hij ruim 80 procent van de tijd op reis. Eén reisje dat de onderzoekers
opviel: een weekendje heen en weer tussen de Verenigde Staten en Frankrijk. Een
flink aantal vluchten maakte hij privé. Hij declareerde  bovendien kosten die
hij niet op het UNEP had mogen verhalen. Een conceptversie van het rapport over
Solheim lekte vorige week uit. Volgens The Guardian waarschuwen de onderzoekers
het UNEP daarin voor reputatieschade.

Volgens de toezichthouder  gedraagt Solheim zich niet naar de doelstellingen van
de VN om uitstoot van broeikasgassen te beperken. Met zijn gedrag stelt hij een
slecht voorbeeld, schrijft de toezichthouder, voor de wereld en voor zijn eigen
personeel. Donderdag werd ook duidelijk dat de Noorse Solheim namens het UNEP
een samenwerkingsverband tekende met een Noors bedrijf, vlak voordat zijn vrouw
daar ging werken. Inmiddels zou hij niet meer deelnemen aan officieel contact
met de onderneming. (NRC)

In de 22 maanden dat Solheim chef is, was hij 80 procent van de tijd op reis


LOAD-DATE: September 28, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              21 of 106 DOCUMENTS



                                NRC Handelsblad

                           22 september 2018 zaterdag
                                  1ste Editie

De uitgestoken hand van Rutte - was die er wel?;
Algemene Politieke Beschouwingen

SECTION: IN HET NIEUWS; Blz. 2

LENGTH: 941 woorden

DATELINE: Den Haag

ABSTRACT

AnalyseTweede Kamer

Het kabinet-Rutte III zoekt steun bij de oppositie. Maar die vindt de premier
een drammer.

VOLLEDIGE TEKST:

         Het was de week van Prinsjesdag, het kabinet-Rutte III deed opgewekt.
Waarom ook niet? De volgende verkiezingen - voor de Provinciale Staten, die de
Eerste Kamer kiezen - zijn pas in het voorjaar.

En toch is op het Binnenhof bijna iedereen er al druk mee. De oppositiepartijen
in de Tweede Kamer zijn er zeker van: het kabinet-Rutte III gaat hen volgend
jaar dringend nodig hebben. Alle peilingen wijzen erop dat VVD, CDA, D66 en
ChristenUnie hun meerderheid in de Eerste Kamer verliezen.

Ook premier Mark Rutte beseft wat er op het spel staat. En dus moest hij op
vrijdag, de tweede dag van de Algemene Politieke Beschouwingen, niet alleen de
eigen plannen voor 2019 verdedigen. Hij moest ook de oppositie met 'uitgestoken
hand' benaderen, zoals dat in Den Haag heet.

Maar wie zag die hand? De oppositie in elk geval niet. Volgens
PvdA-fractievoorzitter Lodewijk Asscher was de hand van Rutte ,,in de zakken van
de gewone Nederlanders verdwenen en nu te vinden onder het dienblad met
champagne op de Zuidas" - omdat hij vasthoudt aan het afschaffen van de
dividendbelasting. Of anders wel achter ,,het Ruttiaanse rookgordijn", want wie
begreep de argumenten vóór afschaffing nog?

In het kabinet zien ze dat anders. Zodra het niet meer ging over de
dividendmaatregel toonde Rutte zich bereidwilliger. SP-fractievoorzitter Lilian
Marijnissen had hem gevraagd of de sociale werkplaatsen niet weer gewoon open
konden gaan voor nieuwe gehandicapten. Een toezegging deed Rutte niet, hij
beloofde wel haar argumenten te laten ,,meewegen bij de nadere besluitvorming".

Drie letters: nee

Het kabinet zou ook ,,nog eens kijken" naar het plan om mensen die ziek worden
of een ongeluk krijgen vaker een bijstandsuitkering te geven in plaats van een -
hogere - arbeidsongeschiktheidsuitkering.

En Rutte beloofde aan de PVV en de SGP dat er een onderzoek komt naar de
verplichte zondagsopenstelling voor nieuwe winkels en de mogelijkheid om op
zondag wél dicht te zijn. In het debat was D66-leider Alexander Pechtold Van der
Staaij en Wilders zelfs komen helpen.

Op de eerste dag van de Algemene Politieke Beschouwingen waren
fractievoorzitters van de regeringspartijen veel harder geweest voor de
oppositie. Pechtold zei zelfs een keer tegen Lodewijk Asscher (PvdA): ,,Die
vraag heb ik net met drie letters beantwoord: nee."

Dat kwam als een verrassing, eerder was Pechtold juist nog vriendelijk geweest
voor de PvdA. In Rutte II, zei hij, had ,,de PvdA het lef om maatregelen te
nemen waardoor we nu uit die crisis kruipen". Gert-Jan Segers (ChristenUnie) zei
bijna hetzelfde en bedankte de sociaal-democraten - vooral zijn partij hoopt op
nauwere samenwerking met de PvdA.

Rutte zelf probeerde vrijdag zo aardig mogelijk te reageren op een sneer van
Lodewijk Asscher over een bezuiniging in het onderwijs: ,,Ik zeg u dit in alle
vriendschap en vrolijk. U moet niet denken dat ik hier boos om ben. Dat is
helemaal niet zo."

Het lijkt overduidelijk: het kabinet-Rutte III, op zoek naar steun, paait alvast
de PvdA. Asscher zei op vrijdag dat hij daar zelf helemaal niets van merkte. Hij
was ,,verzoeningsgezind en optimistisch" aan de debatten begonnen, maar vond
Ruttes toezegginkjes ,,wel erg mager". Steeds maar weer noemde hij de
uitgestoken hand die hij niet zag. Hij zag, zei hij, alleen ,,een middelvinger".

Met wie moet het kabinet volgend jaar dan gaan samenwerken, als het echt de
meerderheid in de Eerste Kamer verliest?

Aan de SP denkt niemand in Rutte III. Net zo min als aan de PVV, FvD, Partij
voor de Dieren, Denk. Misschien nog wel aan 50Plus, al zijn daar ook aarzelingen
over - hoe stabiel is die partij?

PvdA en GroenLinks leken er afgelopen week weinig van te moeten hebben, zolang
Rutte de afschaffing van de dividendbelasting doorzet. In de wandelgangen had
Asscher het vrijdag over een ,,zelfgenoegzaam" kabinet, ,,dat alleen maar nee
zegt". Jesse Klaver (GroenLinks) zei: ,,Nu kunnen ze ons negeren, maar straks
hebben ze ons hard nodig." In het debat had hij de premier vergeleken met een
,,drammerige kleuter".

Oud zeer bij Sybrand Buma

Of het kabinet zelf wel met GroenLinks wil samenwerken, is nog lang niet zeker.
Vooral CDA-leider Sybrand Buma lijkt daar grote moeite mee te hebben.

Bij Buma zit oud zeer, hij verwijt Klaver nog steeds dat hij wegliep bij de
kabinetsformatie, vorig voorjaar. Hij voelt zich door Klaver ,,bedonderd".

De SGP, is het idee in de coalitie, doet altijd wel mee. Maar Kees van der
Staaij zal ook met eisen komen - zijn partij is fel tegen de voorgenomen
wietexperimenten en vindt dat de eenverdieners veel meer aandacht moeten
krijgen. Daar komt bij: met alleen de SGP, die nu twee zetels heeft in de Eerste
Kamer, zal Rutte III het zo goed als zeker niet redden.

Aan het eind van de Algemene Politieke Beschouwingen bleek ook nog eens dat de
SGP een kritische motie steunde over de dividendbelasting. Daardoor heeft het
kabinet bij dit plan nu de hele oppositie tegenover zich. Als je bedenkt dat in
het kabinet de ChristenUnie en D66 de afschaffing ook een slecht idee vinden,
kan niemand er meer omheen: er zijn maar twee partijen die dit willen, VVD en
CDA.

Als die vasthouden aan de afspraak uit het regeerakkoord, wordt het wetsvoorstel
over de dividendbelasting gewoon behandeld in de Tweede Kamer en ook in de
Eerste Kamer. Dat betekent: nog voor de verkiezingen in maart. En dus nog
voordat Rutte III daar zijn meerderheid kan verliezen. Het kan voor Rutte voelen
als een succes. Hij neemt wel een risico: verspeelt hij dan niet de steun van de
oppositie?


LOAD-DATE: September 21, 2018

LANGUAGE: DUTCH; NEDERLANDS

GRAPHIC: Vlnr.: Jesse Klaver (Groenlinks), minister Hugo de Jonge van
Volksgezondheid, Welzijn en Sport (CDA), premier Mark Rutte en minister Kajsa
Ollongren van Binnenlandse Zaken en Koninkrijksrelaties (D66), vrijdag in de
Tweede Kamer.
Foto David van Dam

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              22 of 106 DOCUMENTS



                                NRC Handelsblad

                           22 september 2018 zaterdag
                                  1ste Editie

Vul het land met schrijvershuizen;
Marita Mathijsen In Frankrijk koop je Proust bij een benzinestation

BYLINE: Marita Mathijsen

SECTION: OPINIE & DEBAT; Blz. 1

LENGTH: 1449 woorden

ABSTRACT

Opinie

Schrijvershuizen

Er is iets mis met de waardering voor literair erfgoed in Nederland, meent
Marita Mathijsen.  Neem een voorbeeld aan Engeland of Frankrijk. Daar koop je
Proust bij een benzinestation.

VOLLEDIGE TEKST:

Nederlands beroemdste schrijver uit het verleden is Multatuli. Hij heeft een
klein museum in de binnenstad van Amsterdam, dat al jarenlang noodlijdend is en
door enthousiaste vrijwilligers en een onderbetaalde vaste deeltijdkracht wordt
gerund.

Een andere beroemde schrijver is Joost van den Vondel. Op papier bestaat er een
Vondel-Museum, maar in werkelijkheid bestaat dat uit objecten die verspreid
liggen over gebouwen en in kelders van de Universiteit van Amsterdam. Een echte
herinneringsplaats voor Vondel is er niet. Van het Harry Mulisch Huis, nu nog op
verzoek te bezichtigen, is het voortbestaan ongewis.

Er is iets mis met de waardering voor literair erfgoed in Nederland. Het
Literatuurmuseum kreeg enige jaren geleden zonder pardon een kwart minder
subsidie, literatuurlijsten worden geminacht, tweedegraads leraren Nederlands
hoeven geen literatuur van vóór 1880 meer te lezen. De weinige schrijvershuizen
die er zijn, kwijnen weg. Geen enkel schrijvershuis heeft voldoende financiële
ruimte om met hulp van nieuwe media een gooi te doen naar nieuw publiek.

Hoe schril steekt dit af bij de devotie waarmee in het buitenland relieken van
schrijvers bewaard worden, en hoe de doden daar nog meedoen in het heden. Op
benzinestations in Frankrijk koop je Proust, in Italië kwam ik een vertaalde
Erasmus tegen bij een shop langs de autostrada. In Engeland zijn drie
Dickensmusea, in Zwitserland en Frankrijk wel een stuk of vijf gedenkplekken
voor Jean-Jacques Rousseau. Zelfs een herbergkamer waar hij vier maanden
gelogeerd heeft, is daar tot Chambre Jean-Jacques verklaard, met boeken en
voorwerpen uit de tijd dat hij er was.

In het Poolse Wroclaw bezocht ik het prestigieuze museum van de nationale
dichter Adam Mickiewicz, met prachtige filmische simulaties van de negentiende
eeuw. In het Goethehuis in Weimar is er naast het authentieke gedeelte een
modern gebouw waar ik schoolkinderen gretig bezig zag op digitale schermen zelf
gedichten te schrijven met woorden uit verzen van Goethe. In Parijs trof ik
Franse schoolklassen aan die door het Victor Hugo museum geloodst werden. Daar
werd overigens niet gelachen zoals in Weimar - de kinderen volvoerden, leek het,
een heilige plicht.

Het Verenigd Koninkrijk is misschien wel het land met de meeste open
schrijvershuizen, en die worden druk bezocht. De vijf voormalige woonhuizen van
Shakespeare trekken 750.000 bezoekers per jaar, het Brontë Parsonage Museum in
Haworth bijna 80.000. Het hele dorp daar staat in het teken van de zusters
Brontë en het is bijna onmogelijk er weg te komen zonder Brontë-sjaaltje, -pen,
-waaier of -paraplu.

In Schotland staat het neomiddeleeuwse kasteel Abbotsford dat Walter Scott voor
zichzelf liet bouwen op een heuvel met een spectaculair uitzicht. Je kunt er een
hotelkamer huren en voor onderzoekers zijn er speciale ruimtes. In het moderne
gedeelte van het museum wordt een gesprek gesimuleerd tussen een kritische
bezoeker en Scott zelf, met vragen als: ,,Meneer Scott, bent u niet eigenlijk
toch een echte upper class-figuur, ook al doet u alsof u zich interesseert voor
het gewone volk?"

Waar de Britse schrijvershuizen  zich bevinden, kan nu worden opgezocht op een
digitale kaart op de site van Times Literary Supplement, die geconstrueerd is
door Roderick Nieuwenhuis, een Nederlandse journalist en redacteur van De Groene
Amsterdammer.

Op The TLS Map of Writers' Homes kun je inzoomen op een stuk of honderd
schrijvershuizen. Wie over de kaart dwaalt, vindt de huizen van Tolkien en
Beatrix Potter, de vele verblijven van schrijvers in het Lake District, maar ook
het Schotse eiland  waar George Orwell 1984 schreef. Dat het supermodel Kate
Moss het huis van Samuel Coleridge in Highgate bewoont, verraadt de site ook.

De kaart is interactief: lezers kunnen via Twitter of mail schrijvershuizen
aandragen. Nu staan er nog voornamelijk huizen op die openbaar toegankelijk
zijn, maar het is de bedoeling dat ook geboorte-, woon- of sterfhuizen die
gesloten zijn voor publiek een vermelding krijgen. Sinds de site in de lucht is,
enige maanden geleden, zijn er al tientallen nieuwe huizen aan toegevoegd en
heeft het project Noorse literatuurliefhebbers geïnspireerd een kaart van hun
eigen land te maken.

Dagelijks ontvangt Nieuwenhuis tweets en mails uit het Verenigd koninkrijk en
Amerika over de site. Het grappige is dat de site ook tot gevolg heeft dat
liefhebbers groepjes vormen om samen een literaire tocht te maken. Ongetwijfeld
zullen er nog meer huizen een van die befaamde blauwe plaquettes krijgen die
toch al kwistig op Britse schrijvershuizen worden gespijkerd. Want lezers dragen
ook adressen aan die tot dan toe onbekend waren.

Hoe schril steekt Nederland daartegen af. Het aantal plaquettes neemt wel
langzaam maar zeker toe, maar steeds is dat het gevolg van particulier
initiatief. Er is geen instantie die zich hierom bekommert, zoals English
Heritage of de Schotse evenknie. Er zijn slechts een stuk of twaalf
schrijvershuizen die toegankelijk zijn. Daaronder wel het allerberoemdste en
drukstbezochte schrijvershuis ter wereld: het Anne Frank Huis. Dat is ook een
van de weinige schrijvershuizen die zichzelf kunnen bedruipen, de rest is van
subsidie en goedhartigheid afhankelijk en sleept zich moeizaam van jaar tot jaar
voort.

Nu is zo'n huis natuurlijk niet de plek om een verjaardagspartijtje met een stuk
of wat jonge gastjes te vieren. Het gemiddelde schrijvershuis toont een veer of
vulpen, onder glas wat bladzijden in het handschrift van de betreffende auteur,
wat eerste drukken, wat portretten, en zijn of haar stoel/bureau/lamp. Prachtig
voor de liefhebber en opwindend voor geestverwanten van Boudewijn Büch zoals ik,
maar niet iets om leerlingen verplicht naar toe te sturen.

Zo is er het Hendrik Tollens Museum in Rijswijk, in het prachtige woonhuis van
de vergeten dichter, en het bezoek daaraan is alleen al de moeite waard om de
uitgaafjes te zien waarmee Tollens geld probeerde in te zamelen voor zielige
weeskinderen, slachtoffers van overstromingen en dergelijke. Persoonlijk bezoek
ik het graag, maar mijn jonge neefjes zal ik niet meenemen. Die zouden misschien
wel genieten van het Muiderslot, waar de aandacht voor het literaire werk van
P.C. Hooft echter minimaal is. Kinderen worden er gelokt met speurtochten, een
valkenshow, verkleedkleren, maar over de dichter komen ze weinig te weten. Het
Luceberthuis in Bergen zou voor wat oudere kinderen wel leuk kunnen zijn, maar
het is maar een paar dagen per jaar toegankelijk voor publiek.

Nu heeft Roderick Nieuwenhuis ook voor Nederland een site gemaakt met
schrijvershuizen, die sinds vandaag geopend is op de site van De Groene
Amsterdammer. De liefhebber kan op de site de plek vinden waar Gerrit Komrij in
een kippenhok geboren is, het ziekenhuis waar Antoon Coolen stierf nadat hij uit
een trein gevallen was, de pastorie waar Betje Wolff op de bovenste etage een
schrijfkamer had om haar saaie man te ontlopen. Hij kan ook een pelgrimage maken
in de noordelijke provincies, en woonplekken van Bloem, Reve, Vestdijk,
Slauerhoff, Piet Paaltjens en W.F. Hermans achter elkaar bezoeken. De kaart is
net als de Britse interactief: wie een woon-, geboorte- of sterfhuis van een
schrijver weet kan die toevoegen. Zo kan met gezamenlijke inspanning een
prachtige digitale literaire landkaart van Nederland tot stand komen.

Wellicht heeft die weer tot gevolg dat er wat meer aandacht komt voor de weinige
openbare schrijvershuizen die er zijn. Misschien zijn er gemeentebesturen die
zich opeens bewust worden van hun literaire erfgoed en huizen proberen te
behouden en open te stellen. Misschien dat er ergens ook een gooi gedaan wordt
naar nieuw publiek, met wat meer structurele financiële ondersteuning.

Wanneer een driedimensionale Louis Couperus met hooghaags accent antwoord geeft
op een aantal geprogrammeerde vragen, geloof maar dat er dan schoolklassen
plezier beleven aan een bezoek. En als de plastische woorden van Lucebert
virtueel door een ruimte fladderen en gevangen kunnen worden om er een nieuw
gedicht van te maken - dan kan er zelfs een verjaardagspartijtje in een
schrijvershuis plaatsvinden.

Een schrijvershuis toont doorgaans een veer, wat eerste drukken en de stoel,
bureau of lamp van de auteur

Marita Mathijsen is emeritus hoogleraar Moderne Nederlandse Letterkunde. Zij is
lid van de Raad van Bestuur van het Literatuurmuseum. Op 4 oktober geeft ze in
Spui 25, Amsterdam, de jaarlijkse Jacob van Lennep-lezing.



LOAD-DATE: September 21, 2018

LANGUAGE: DUTCH; NEDERLANDS

GRAPHIC: Illustratie Lars Zuidweg

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              23 of 106 DOCUMENTS



                                NRC Handelsblad

                           18 september 2018 dinsdag
                                  1ste Editie

'Voor je het weet, ben je Trump light';
Dividendtaks: Buma zet deur op een kier

BYLINE: Petra de Koning; Guus Valk

SECTION: VOORPAGINA; Blz. 1

LENGTH: 1972 woorden

ABSTRACT

InterviewSybrand BumaPartijleider CDA  CDA-leider Sybrand Buma is bezorgd over
bevolkingsgroei door migratie.  En het debat over de dividendbelasting is wat
hem betreft nog niet klaar.  ,,Het gaat me niet om: ik heb gelijk en het
gebeurt."

VOLLEDIGE TEKST:

CDA-leider Sybrand Buma denkt dat hij al weet wat NRC hem zal vragen, een paar
dagen voor Prinsjesdag. Wat voor kabinet is Rutte III? Waarom is het CDA daarin
zo onzichtbaar, waarom is híj als CDA-leider zo onzichtbaar? Buma zegt er ook
meteen maar bij waarom dat onzinvragen zijn. Hij heeft nog maar net een hele
lading kritiek over zich heen gekregen na een interview in Elsevier: Buma
waarschuwde dat Nederlanders door het klimaatbeleid nog verder uit elkaar kunnen
groeien - in het deel dat welvarend en zelfverzekerd is, en de warmtepomp
makkelijk kan betalen, en het deel met weinig geld en weinig zelfvertrouwen dat
boos zal worden over een hogere gasrekening en zich nog meer in de steek gelaten
zal voelen. ,,Dan ben je meteen", zegt Buma, ,,een Trump light." En ook: ,,Maar
je kunt dus niet zeggen dat ik onzichtbaar ben."

Sybrand Buma (53) zit in zijn werkkamer in de Tweede Kamer. Hij bereidt zich
hier voor op de Algemene Politieke Beschouwingen van woensdag en vrijdag. Op die
dagen moet hij doen waar iedere fractievoorzitter van een regeringspartij mee
zit: hij moet het kabinet van VVD, CDA, D66 en ChristenUnie loyaal verdedigen,
maar hij moet óók zijn eigen verhaal vertellen, duidelijk maken waar hij afwijkt
van de rest. Dat podium wil hij gebruiken. ,,Dit is een moment dat ik eens een
eigen verhaal kan houden."

Buma noemt zijn HJ Schoo-lezing van vorig jaar, waarin hij zei dat de ,,gewone
Nederlanders" de politiek niet meer begrijpen en zich ,,verweesd" zijn gaan
voelen door de individualisering, globalisering en immigratie. ,,Alsof de elite
er met hún vrijheid en gelijkheid vandoor is gegaan en ze aan de nieuwkomers
gaf."

In 2002, in de tijd van de Fortuyn-revolte, was immigratie het polariserende
thema, zegt Buma. Nu is dat vooral het klimaat. ,,Het kan net zo'n clash worden,
als we nu niet bijsturen." Hoe hij dat weet? ,,Kijk naar Amerika, het land waar
Al Gore An Inconvenient Truth schreef, waar mensen door een politicus wakker
werden  geschud. Maar het is nu ook het eerste land met een president die de
kolencentrales weer wil openen. Achteraf kun je zeggen: Gore was een veel te
elitaire schrijver die vergat dat je een bevolking moet overtuigen."

Het klimaatdebat gaat zo hoog oplopen dat er een nieuwe Fortuynrevolte komt?

,,Dat kunnen we voorkomen, maar embryonaal zit dat risico erin. Omdat nu op
dezelfde manier morele keuzes worden opgelegd. De mensen van de Klimaattafels
[onderhandelaars van het onlangs gesloten Klimaatakkoord, red.] wonen niet in de
Schilderswijk. Daar staat hun Tesla niet. Maar ze zeggen wel tegen die mensen in
de Schilderswijk dat ze moeten veranderen, díé krijgen een hoge gasrekening. Ik
zie het risico van twee Nederlanden, waarin weldenkend Nederland bepaalt wat het
andere deel moet doen."

U waarschuwt voor een volksopstand. Hoe weet u dat dat dreigt?

,,Door de reacties die ik krijg op wat ik zeg over het klimaat. Vooral ook uit
mijn eigen partij, van lokale vertegenwoordigers. De gemeenteraadsverkiezingen
van 2022 zullen op heel veel plekken gewonnen worden door antiwindmolenpartijen.
Bij mij om de hoek, op de gemeentegrens met Leidschendam-Voorburg, heeft de
gemeente Den Haag een grote windmolen neergezet. Alsof daar geen mensen wonen.
De voorvechters van windmolens lachen erom, maar het lampje op die windmolen
brandt zo fel dat mensen in hun slaapkamer de hele tijd een knipperlicht zien.
Dan kun je niet als antwoord hebben: doe maar een ooglapje op."

U vindt dat het kabinet met de klimaatplannen minder hard van stapel moet lopen?

,,Je hebt er in de politiek helemaal niks aan om rechtdoor tegen een muur aan te
lopen. Klimaatbeleid werkt alleen met internationale afspraken. De gedachte in
Nederland is altijd: laten wij vooroplopen, dan volgt de rest. Maar de landen om
ons heen denken: het zal wel. Dan komt die CO2 alsnog Nederland binnen. Zoals ik
het wil, komen we honderd keer verder."

Je hoort, zegt Sybrand Buma, maar weinig politici over de gevolgen van
klimaatbeleid voor mensen die niet veel geld hebben en niet erg zelfverzekerd in
het leven staan. Hetzelfde geldt, vindt hij, voor immigratie. ,,Ze zijn altijd
bang om voor rechts versleten te worden, maar het gaat om de toekomst van ons
land." Buma haalt een interview aan met demograaf Jan Latten in Trouw. Die
waarschuwt voor een grote bevolkingstoename, in het meest extreme scenario tot
20 miljoen in 2050. Dat komt volgens Jan Latten door immigratie, hij zegt dat
het aantal ,,autochtone Nederlanders" krimpt.

Buma: ,,Stel dat de bevolking met drie miljoen mensen toeneemt. Die gaan echt
niet met zijn allen in flats in de binnensteden wonen."

U vindt dat we moeten bouwen in het groen?

,,Ja, nu al. Het is niet anders. We moeten 75.000 woningen per jaar bouwen en
dat worden niet allemaal flats in het centrum van Amsterdam."

Hoeveel inwoners kan Nederland aan, vindt u?

,,Ik denk dat we een groei tot 20 miljoen niet of nauwelijks kunnen dragen. Want
niet alleen de bevolking groeit, ook het aantal eenpersoonshuishoudens. Die
willen een huis, een auto. Alle partijen zullen moeten erkennen dat we hier een
probleem hebben. Je kunt niet, zoals GroenLinks of de Partij voor de Dieren, én
tegen het beperken van migratie zijn én tegen het volbouwen van de polders. We
moeten dit thema niet overlaten aan de extreme partijen. Geert Wilders zal
meteen beginnen over moslims, maar daar gaat het niet om. Een serieuze vraag is
wel: hoe moet het met de immigratie? Want de groei komt daardoor, en dan vooral
door asielmigratie."

Hoe moet het dan?

,,We hadden vorige week de enorme ophef over de twee Armeense kinderen. Dan zegt
iedereen dat de procedures korter moeten en dat we mensen eerder moeten kunnen
uitzetten. Maar dat is moeilijk door internationale verdragen. Die geven mensen
het recht voortdurend nieuwe procedures te beginnen en maken dat een
vluchteling, als die er eenmaal is, ook bijna niet meer terug kan. We moeten
doen wat al in het regeerakkoord staat: onderzoeken waar die verdragen een
hinderpaal zijn. Het VN-vluchtelingenverdrag is uit de jaren vijftig. Je kunt
niet de wereld van toen, ook moreel, toepassen op de wereld van nu."

U wilt het Vluchtelingenverdrag veranderen?

,,We kunnen dat niet in ons eentje, dat moet Europees. We moeten bedenken: wat
kunnen we bieden als veilige haven voor vluchtelingen, wat kunnen wij dragen als
samenleving? Het belang om de juridische status te krijgen is zo groot voor
mensen, dat het er niet meer om gaat wie bescherming nodig heeft maar wie het
slimst door de procedure heen komt. Het verdrag juridiseert een humanitair
probleem. In mijn ogen moet je het veranderen in een humanitaire bescherming, zo
lang als dat voor de veiligheid van mensen nodig is. En je moet ook kijken waar
die nodig is. Moet het binnen of buiten Europa? En als het buiten Europa is, hoe
dan? Ik hoor pleidooien om de opvang in Afrika volgens onze normen te regelen.
Maar mensen in Afrika zeggen: nooit van mijn leven, dan wonen vluchtelingen
beter dan wij. We moeten realistisch zijn."

Volgens u zien politici het onbehagen in de samenleving niet. Dat koppelt u aan
klimaat en migratie, maar niet aan de dividendbelasting. Waarom niet?

,,Onbehagen heeft niets te maken met acute boosheid. Onbehagen groeit als je
structureel het verkeerde doet, bijvoorbeeld als mensen hun baan verliezen."

U verdedigt, net als premier Mark Rutte, de afschaffing van de
dividendbelasting, maar die maatregel is heel impopulair.

,,Je kunt redeneren op basis van peilingen. Dan kun je politici door algoritmen
vervangen. Ik vind dat je de plicht hebt te doen waar je van overtuigd bent dat
het beste is. Als we dit niet doorzetten, gaan er bedrijven weg uit Nederland."

Welke bedrijven gaan zeker weg?

,,Shell en Unilever mengen zich in de discussie, misschien gaan andere bedrijven
ook wel. Dan wordt de aantrekkelijkheid van andere bedrijven om zich in
Nederland te vestigen minder. Dat het voor aandeelhouders wat uitmaakt, maakt me
niet uit. Maar ik zie hoe veel mensen hun dagelijks brood verdienen dankzij die
bedrijven."

Dus voor u is het onbespreekbaar om die afschaffing alsnog niet door te laten
gaan?

,,Met zo'n vraag maakt u het politiek, voor mij is het inhoudelijk.
Onbespreekbaar? Als heel Nederland zegt: doe de bedrijven maar weg... Maar ik
heb de mogelijkheid om mijn inzet zo te brengen, met het argument dat ik nu
geef. Dat doe ik hier en buiten. De politiek moet zich realiseren dat de
kortetermijnblijdschap van het volk om de dividendbelasting te houden gaat
leiden tot grote woede na verloop van tijd."

U wil niet dat het kabinet terugkomt op die beslissing om de dividendbelasting
af te schaffen, toch?

,,Dat is de stelling."

Daar gaat u zich hard voor maken, dat dat gebeurt.

,,Het gaat het me niet om: ik heb gelijk en het gebeurt. Ik wil dat we een
inhoudelijk gemotiveerde keuze maken. En dat debat gaan we voeren."

Dat klinkt niet heel hard. Wat als de druk te groot wordt?

,,Het gaat niet om druk. Ik ga het debat woensdag aan, met de coalitie en de
oppositie. Maar ook zij hebben een verantwoordelijkheid. Dus ik kan twee dingen
doen: ik heb gelijk en we doen het. Of ik ga het debat aan. De motivatie is meer
voor mij dan: er staat een handtekening, we moeten wel. Laten we het gesprek
aangaan."

Waarom lijkt het kabinet zo impopulair te zijn?

,,De dag dat je gaat regeren, heb je geen achterban meer die de hemel op aarde
verwacht. Het wantrouwen tegen politiek erf je van je voorgangers en geef je
door aan je opvolgers. Als ik mensen op straat een folder geef om te zeggen wat
er allemaal goed gaat, zeggen ze: geef die maar aan een ander. Logisch. Er
gebeuren zo veel dingen waar mensen onzeker over zijn. Andere partijen zien dat
ook en regeren lekker niet mee. Daarom was ik zo boos toen Jesse Klaver uit de
coalitieonderhandelingen draaide. Daarom was ik zo boos dat Emile Roemer van de
SP alleen in een zevendwergenconstructie met het CDA wilde zitten."

Het CDA staat er in de peilingen ook niet al te best voor. Hoe komt dat?

,,Ik vind het volstrekte logica. Vanaf de dag dat een partij gaat regeren, zeker
een wat grotere volkspartij, dan zak je in de peilingen. En dan kijk ik naar
GroenLinks en zie: die partij gaat omhoog in de peilingen. Maar is dat de echte
wereld? Nee. Van die partij weet ik nu: als je daadwerkelijk met hen gaat
onderhandelen, komt er niks van terecht. Ik kan je zeggen: ik ben twee keer
bedonderd. Eén keer door Geert Wilders, die in Rutte I zijn afspraken niet
nakwam, en één keer door Jesse Klaver, in de kabinetsformatie vorig voorjaar.
Het zijn niet de peilingen, het is de verkiezingsuitslag die bepaalt hoe je
ervoor staat."

Misschien raakt Rutte III na de verkiezingen voor de Provinciale Staten zijn
meerderheid in Eerste Kamer kwijt en moet het kabinet gaan samenwerken met
oppositiepartijen. Maar niet met GroenLinks, als we u zo horen?

,,Het is veel te vroeg om daar iets over te zeggen. Onze meerderheid is nu al
beperkt, dus we denken nu al voortdurend: zijn er andere partijen die het met
ons eens zijn? In de politiek heb je altijd een deel dat onderhandelen heet en
dat is niet aantrekkelijk. Zeker niet in een tijd waarin men uitgesproken
meningen wil. Dan kun je, zoals Jesse Klaver, denken: 14 zetels is niet genoeg,
ik onderhandel niet meer mee over een kabinet. Maar als je dan eerlijk naar de
peilingen kijkt en je ziet een kabinet dat op zo'n 55 zetels staat, dus 21
zetels minder, en je ziet ook dat er maar drie daarvan naar GroenLinks gaan. Hoe
blij kun je dan zijn, als je Jesse Klaver bent?"

Je kunt niet én tegen  het beperken van migratie zijn én  tegen het volbouwen
van de polders



LOAD-DATE: September 18, 2018

LANGUAGE: DUTCH; NEDERLANDS

GRAPHIC: Foto Frank Ruiter

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              24 of 106 DOCUMENTS



                                NRC Handelsblad

                           17 september 2018 maandag
                                  1ste Editie

Rutte III is vooral zijn eigen vijand;
 Waar blijft dé oppositieleider?

BYLINE: Emilie van Outeren

SECTION: VOORPAGINA; Blz. 1

LENGTH: 906 woorden

DATELINE: Den Haag

ABSTRACT

AnalyseOppositiepartijen

Op het kabinet is genoeg kritiek mogelijk, van zorgen over het functioneren van
de publieke sector tot de dividendbelasting. Maar waarom is dé oppositieleider,
die zich als alternatief voor Rutte weet te profileren, nog steeds niet
opgestaan?

VOLLEDIGE TEKST:

         Van wie heeft premier Mark Rutte tijdens het debat over de eerste
Miljoenennota van zijn derde kabinet komende week het meest te vrezen? Is het
Geert Wilders (PVV), de chef van de grootste oppositiefractie, die
maatschappelijke onvrede het treffendst weet te spuien? Is het Jesse Klaver,
gesteund door behoorlijke peilingen voor GroenLinks, die de afschaffing van de
dividendbelasting inzet van de volgende verkiezingen heeft gemaakt? Of is het
Lodewijk Asscher (PvdA) die, dankzij zijn ervaring als vicepremier in het vorige
kabinet, het beste weet hoe hij het bloed onder Ruttes nagels vandaan kan halen?

De Algemene Politieke Beschouwingen, die  woensdag en vrijdag volgen op
Prinsjesdag, zijn hét parlementaire moment voor de oppositie om tegen het
kabinet ten strijde te trekken. Bijna een jaar na de installatie van Rutte III
is die oppositie in Den Haag relatief onzichtbaar. Ja, ze weet het kabinet keer
op keer in de verdediging te drukken als het gaat om zijn beslissing de
dividendbelasting af te schaffen. En de linkse partijleiders staan te dringen om
de moeilijkheden in de publieke sector te vertolken. Maar om uiteenlopende
redenen is er nog geen onbetwiste oppositieleider opgestaan die zich als
alternatief voor Rutte weet te profileren.

Ten eerste heeft de vierpartijencoalitie van VVD, CDA, D66 en ChristenUnie de
meeste controverses aan zichzelf te danken. Bewindslieden, met name VVD'ers
Halbe Zijlstra en zijn opvolger op Buitenlandse Zaken Stef Blok, kwamen in
problemen door hun eigen uitspraken.

D66 heeft zichtbaar geleden onder de regeerakkoord-afspraak het raadgevend
referendum te schrappen. Interne coalitieruzies, bijvoorbeeld over de
asielkinderen Lili en Howick, worden publiekelijk uitgevochten.

Juist krappe meerderheid  helpt

De partijleiders van CDA, D66 en ChristenUnie zijn in de Tweede Kamer gebleven
om de bewegingsruimte te houden zich te profileren. Met zulke vrienden van het
kabinet hebben de politieke vijanden nauwelijks een kans de discussie naar zich
toe te trekken.

Bovendien, dit kabinet heeft een - heel krappe - meerderheid in zowel de Tweede
als Eerste Kamer, wat veel initiatieven van de oppositie bij voorbaat kansloos
maakt. Dit kabinet heeft, tot de indirecte verkiezingen voor de Eerste Kamer,
volgend voorjaar, bij parlementaire stemmingen alleen interne dissidenten te
vrezen.

Onderlinge strijd op links

De totale electorale versplintering maakt daarnaast dat maar één van de negen
oppositiepartijen meer dan 14 zetels heeft. Wilders' PVV (20 zetels) is door de
komst van Forum voor Democratie (2 zetels in de  Kamer, nu 13 in de
Peilingwijzer) zijn monopolie op rechts kwijtgeraakt en de oppositie zal zich
nooit achter hem verenigen.

De linkse partijen GroenLinks (14), SP (14) en PvdA (9) trekken in het parlement
wel veel samen op. Zo komen ze deze week met een gezamenlijke tegenbegroting met
alternatieven voor het kabinetsbeleid. En ze sloten samen met de
coalitiepartijen een Klimaatwet. Maar de manier waarop Klaver, Asscher en
Marijnissen zich op dezelfde thema's profileren, maakt onduidelijk in hoeverre
ze eensgezind samenwerken en in hoeverre ze elkaar als concurrenten zien.

Jesse Klaver zocht met zijn 'kantinetour' de ,,slachtoffers van de
globalisering"  op om meer op de SP te lijken. De SP wil onder leiding van
Marijnissen juist net als GroenLinks een 'beweging' worden, bleek zaterdag bij
een manifestatie in Rotterdam.

Lodewijk Asscher profileert zich meegaander. Hij omarmt Klaver en Marijnissen
als linkse partners. Maar hij houdt tegelijkertijd de optie open dat de PvdA
volgend jaar de coalitie gedoogt als alleen zijn eisen worden ingewilligd.

Klaver leek daar eerder ook wel toe geneigd, maar zei zondag in het programma
Buitenhof dat er met hem alleen te praten valt als de afschaffing van de
dividendbelasting wordt teruggedraaid.

Eerst operatie-'Beschadig Rutte'

Tijdens de Politieke Beschouwingen zal de oppositie de afschaffing van de
dividendbelasting centraal stellen. Dit 'cadeau voor de multinationals' is
evengoed een zegen voor de oppositie. Het is een van de weinige maatregelen
waartegen de linkse en rechtse oppositie zich gezamenlijk verzetten. Het is
uitermate impopulair  onder de bevolking. En met de bijna 2 miljard die het kost
zijn heel veel alternatieve plannen te bekostigen.

Daarnaast maakt de afschaffing premier Rutte zelf kwetsbaar. Hij is er binnen de
coalitie een eenzame voorstander van, zo bleek tijdens de recente
begrotingsonderhandelingen. Dat de afschaffing in geen enkel
verkiezingsprogramma stond, geeft de oppositie munitie bij het terugkerende
argument dat Rutte onbetrouwbaar is. En dat grote bedrijven van de maatregel
profiteren, helpt het beeld dat Rutte voor hen in plaats van gewone Nederlanders
regeert.

Samen vormen deze frames de gezamenlijke 'operatie-beschadig Mark Rutte'. Of die
slaagt, is voor de oppositie nu  belangrijker dan wie zich de leider van het
verzet mag noemen. Die strijd zal in aanloop naar  de verkiezingen voor de
Provinciale Staten in maart, en zeker na de uitslag ervan, weer oplaaien.

De vierpartijencoalitie heeft de meeste controverses aan zichzelf te danken



LOAD-DATE: September 17, 2018

LANGUAGE: DUTCH; NEDERLANDS

GRAPHIC: Lilian Marijnissen (SP), Lodewijk Asscher (PvdA) en Jesse Klaver
(GroenLinks) deze maand in een debat over omstreden uitspraken van minister Blok
over onder meer multiculturaliteit.
Foto Bart Maat/ANP

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              25 of 106 DOCUMENTS



                                NRC Handelsblad

                           15 september 2018 zaterdag
                                  1ste Editie

Hoe het kapitalisme bijna instortte;
10 jaar crisis Lessen na het bankroet  van Lehman ;
10  jaar crisis;
Kunnen we de volgende klap wel aan?

BYLINE: Mark Beunderman, Egbert Kalse, Daan van Lent en Maarten Schinkel

SECTION: VOORPAGINA; Blz. 1

LENGTH: 1945 woorden

ABSTRACT

10 jaar crisis

Het bankroet van zakenbank Lehman Brothers in de VS leidde  exact tien jaar
geleden een wereldwijde economische crisis in.   De economieredactie van NRC
onderzoekt in deze bijlage  welke lessen daarvan zijn geleerd.

VOLLEDIGE TEKST:

Het is een scene die op het netvlies blijft. Op zaterdag 11 oktober 2008 dineren
zevenhonderd bankiers van over de hele wereld in de enorme patio van de National
Portrait Gallery, een van de mooiste musea van de Verenigde Staten. De spanning
is enorm op het traditionele halfjaarlijkse bankiersdiner: dit weekeinde, vier
weken nadat zakenbank Lehman Brothers  is ingestort, moet in Washington een
eensluidend antwoord worden gevonden op de financiële crisis die snel om zich
heen grijpt. Een halve kilometer verderop, bij het Internationaal Monetair Fonds
(IMF) en de groep van zeven industrielanden (G7), wordt druk overlegd over een
internationaal antwoord.

IMF-topman Dominique Strauss-Kahn heeft vooraf gezegd dat dit hét weekeind wordt
waarop zal blijken of de wereldeconomie kan worden vastgesjord wegens de
ongekende storm die sinds Lehman is losgebroken. Maandag begint de handel op de
financiële markten weer, moeten de banken hun deuren weer openen.

Niemand bij het bankiersdiner weet zeker of zijn bank daar bij zal horen.
Machteloos wordt gewacht op wat de beleidsmakers verderop bekokstoven. Lange
rijen smetteloos geklede obers dienen het hoofdgerecht op. Risotto met
Parmezaanse timbaaltjes, gevuld met vijgencompote. Maar al eten de bankiers
samen, zakelijk is het wantrouwen onder hen zo groot dat zij elkaar vrijwel geen
geld meer lenen.

Het gehele systeem, dat staat of valt met deze onderlinge 'liquiditeit', is
drooggevallen. Vrijwel wereldwijd. Dat betekent: niet of nauwelijks geld meer
uitlenen, niet weten of je als bank wel aan je verplichtingen kunt voldoen,
burgers en bedrijven die onzeker zijn of hun geld veilig is - of beter: of het
überhaupt nog érgens is, of het nog bestaat.

De stemming op de binnenplaats van het museum is bedrukt, de spanning voelbaar.
En dan betreedt een frêle figuur het podium. De zaal valt stil. Christine
Lagarde, de Franse minister van Financiën, zal haar geplande speech niet houden,
zegt zij. Het vliegtuig naar Parijs wacht, voor spoedoverleg met president
Sarkozy. Maar eerst wil zij de bankiers geruststellen.

Lagarde maakt duidelijk hoe de nieuwe verhoudingen zullen liggen. Overheden
hadden altijd al een belang bij het gezond houden van de banksector, vertelt
zij. Maar nu wordt alles anders. ,,We worden straks uw aandeelhouder. U zult
niet worden teleurgesteld. We hebben nu al een eerste overeenkomst om te
helpen."

Even blijft het stil. Dan barsten de zevenhonderd bankiers uit in een daverende
ovatie. Het hyperkapitalistische, testosterongedreven, goeddeels Angelsaksische
mannenbolwerk, de onbetwiste top van de mondiale financiële sector, knielt aan
de voeten van een socialistische vrouw uit Frankrijk. Die vertelt dat hun banken
mogelijk worden genationaliseerd.

Het voorspel

De eerste grote schok hebben de bankiers al beleefd op maandagochtend 15
september 2008. De Amerikaanse overheid en andere Amerikaanse banken hebben dan
besloten zakenbank Lehman Brothers niet te redden. De angst is groot dat deze
agressieve bank te veel giftige producten op zijn balans heeft geladen. Minister
van Financiën Hank Paulson - voormalig zakenbankier -  wil na een weekend van
koortsachtig overleg het signaal afgeven dat de overheid niet zomaar elke bank
overeind houdt.

In hetzelfde weekend heeft Bank of America een andere grote zakenbank - Merrill
Lynch - wél overgenomen. Een dag later zou de Amerikaanse regering de grootste
verzekeraar ter wereld - AIG - nationaliseren. Maar het drong die week pas
langzaam door dat de wereld aan de vooravond stond van de grootste economische
crisis sinds de Grote Depressie in de jaren dertig van de vorige eeuw.

'De economie staat er relatief goed voor', was de boodschap van koningin Beatrix
in de Troonrede op Prinsjesdag 16 september. In een 's nachts in allerijl
herschreven speech sloeg minister Wouter Bos van Financiën (PvdA) die
dinsdagmiddag al een somberder toon aan.

De beurzen daalden vanaf de maandag soms met tientallen procenten per dag.
Langzaam groeide het besef dat hier sprake was van een systeemcrisis waardoor de
hele wereldeconomie in het ravijn kon storten.

Waarom wankelde de wereldeconomie tien jaar geleden plots aan de rand van een
financiële afgrond? Drie trends vloeiden samen. De eerste: de renaissance van
het kapitalisme, die begin jaren tachtig opbloeide. Ondernemen mocht weer,
hebzucht was niet per definitie verkeerd. Vrijheid van handelen gold als
essentieel voor het economisch verkeer. En toen in 1989 de Sovjet-Unie bezweek,
ging het vrijemarktdenken als enige overgebleven levensvatbare model in de
overdrive.

Privatiserend en deregulerend wierp de politieke economie in de jaren negentig
steeds meer ketenen af. De burger werd klant, werd belegger, werd
huizenbezitter. Schulden waren niet langer taboe, en soms zelfs gewenst als
hefboom om de winstgevendheid op te krikken. Het eigen vermogen van bedrijven
daalde. Dat van banken ook.

In de financiële sector speelde naast deregulering een tweede factor: de
techniek. Computers en telecommunicatie versoepelden de handel en maakten steeds
complexere producten mogelijk, waarvan het gebruik dan ook explodeerde. Begin
jaren negentig werd al alarm geslagen dat de waarde van alle financiële
derivaten (opties, termijncontracten en 'swap'-ruilcontracten) de omvang van de
wereldeconomie begonnen te benaderen. Aan de vooravond van 'Lehman' overtroffen
zij de wereldeconomie met een factor tien.

Halfgod

En dan was er, als derde trend, de opkomst van nieuwe landen in de
wereldeconomie. Westerse centrale bankiers zagen de inflatie matigen en matigen,
en schreven dit vooral toe aan de zegeningen van de vrije markt en hun eigen
kennelijke genialiteit. Alan Greenspan groeide in de zestien jaar dat hij de
Amerikaanse Federal Reserve leidde, tot 2006, tot halfgod uit.

Waarschijnlijk had de golf van goedkope arbeid uit 'opkomende landen' er meer
mee te maken. En een toenemend plaatselijk spaaroverschot, dat zijn weg vond
naar het westerse financiële systeem. Tegenover overtollig spaargeld worden al
snel overtollige schulden gemaakt.

Zie hier de drie hoofdingredienten: toenemende schulden, exploderende
complexiteit en ongehinderde vrijheid. In de dagen na 15 september 2008 drong
pas tot de westerse samenlevingen door hoe wild en hoe complex het financiële
bouwwerk was dat in de schaduw van de echte economie was opgetrokken. Financiële
derivaten van duizelingwekkende complexiteit, zogenaamd verzekerd en voorzien
van kredietbeoordelingen die kunstmatig waren opgekrikt. Banken die buiten hun
balans kunstmatige tegoeden en enorme schulden hadden opgebouwd. Financieringen
en hypotheken die waren verleend op basis van vrijwel niets. Eigen vermogen dat
volledig inadequaat was, en vaak niet echt bleek te bestaan.

De crisis

De val van Lehman Brothers markeerde het begin van een van de hevigste episodes
in de moderne westerse economie. Najaar 2008 was de chaos compleet. Burgers die
alles kwijt dreigden te raken, samenlevingen die zonder werkende banken op
instorten stonden. En overheden die weinig anders konden dan inspringen.

In luttele weken droogden de geldstromen tussen de banken volledig op. De rest
van de economie kwam krakend tot stilstand. Op de Amerikaanse manier om
kwartaalgroei te presenteren kromp de Nederlandse economie op jaarbasis met 3,5
procent in het vierde kwartaal van 2008. In het eerste kwartaal bedroeg de krimp
liefst 12,2 procent. Internationale geldstromen waren na Lehman  nog maar een
tiende van wat ze daarvoor waren. De Baltic Dry Index, maatstaf voor
internationale scheepvaarttarieven, kelderde binnen twee maanden van bijna
12.000 punten naar 652 - om overigens nooit meer geheel te herstellen.

Banken moesten overal, zeker ook in Nederland, aan het infuus. Geen bank wilde
nog lenen aan een andere. Centrale banken pompten grootschalig 'liquiditeit' in
de sector. Niet alleen de Europese Centrale Bank zorgde voor geldsteun.
Misschien wel belangrijker was de Amerikaanse centrale bank. Van alle dollars
aan noodsteun die zij in de geldmarkt pompte, ging de helft naar Europa. Dat
onderstreepte dat het idee dat dit een puur Amerikaanse crisis zou zijn een
mythe was. Europese banken, vooral de Duitse, hadden naar hartelust meegedaan
aan de Amerikaanse speculatiegolf. En in Europa zelf hadden zich misschien nog
wel heviger vastgoedbubbels voorgedaan dan in de VS. Zie Ierland, of Spanje.

Banken die steun nodig hadden van overheden. Overheden die het door de
economische crisis toch al zwaar hadden. Banken die zelf veel schuld van hun
overheid op de balans hadden. De Lehman-crisis leidde tot doom loops: een
spiraal waarin staat en bancaire sector elkaar naar beneden trokken. Toen later
Griekenland de eurozone schokte met een verzwegen begrotingscrisis, raakte de
euro zelf in de problemen.

De eurocrisis, stelt de Britse historicus Adam Tooze, heeft Europa ertoe verleid
zichzelf als slachtoffer te zien van een in de VS veroorzaakte financiële
crisis. Maar, als gezegd: Europa was er zelf bij. Reden voor Tooze, wiens
recente boek Crashedhét standaardwerk over de crisis belooft te worden, om te
spreken over een crisis van het Noord-Atlantische kapitalisme.

Schade

Vandaag, tien jaar later, lijkt de crisis voorbij. Maar de schade is groot.
Zichtbaar, bijvoorbeeld in de torenhoge (jeugd-)werkloosheid in Zuid-Europa.
Wantrouwen in de financiële sector, in de autoriteiten zelf, vindt overal in het
Westen een politieke stem. Toenemende ongelijkheid begint te bijten nu de koek
een tijd niet is gegroeid, koopkracht is ingeleverd en monetaire stimulering
beurzen en woningmarkten heeft opgestuwd: wie al bezit had, werd rijker.

En dan is er de onzichtbare schade. De economie groeit voorspoedig, ook al is
dat deels kunstmatig door zeer lage rentes van centrale banken. Maar niet
vergeten moet worden hoeveel groei door de crisis, en wellicht ook door een
gebrekkig antwoord daarop, is misgelopen.

Als de Nederlandse economie de afgelopen tien jaar gewoon was doorgegroeid
volgens het gemiddelde van de afgelopen kwart eeuw, dan was onze 'welvaart' nu
eenzesde groter geweest dan nu. Ook dat is de rekening die de gewone burger,
tien jaar na Lehman, heeft betaald.

           2008 Een hectisch najaar

15 SEPTEMBER

Faillissement  zakenbank  Lehman Brothers

16 SEPTEMBER

Amerikaanse centrale bank (Fed) koopt AIG, de grootste verzekeraar ter wereld

18 SEPTEMBER

Amerikaanse regering vraagt instemming van Congres met reddingsprogramma voor
banken van 700 miljard dollar

28 SEPTEMBER

Overheden van  Nederland, België en Luxemburg nemen gezamenlijk belang van 49,9
procent in Fortis

29 SEPTEMBER

Beurzen storten in als Amerikaanse Huis van Afgevaardigden reddingsplan afwijst.
Eerder die week is een aantal Amerikaanse banken na een bankroet overgenomen

3 OKTOBER

De Nederlandse overheid nationaliseert ABN Amro  en Fortis Nederland. Het
Amerikaanse Congres neemt een nieuw reddingsplan (TARP) aan, ook voor 700
miljard dollar

6 OKTOBER

Beurzen storten verder in

7 OKTOBER

IJsland nationaliseert Landsbanki, bekend van Icesave

8 OKTOBER

In een gecoördineerde actie verlagen centrale banken in de hele wereld de rente

12 OKTOBER

In Washington besluiten op IMF-vergadering regeringen tot een wereldwijde
gecoördineerde actie om banken te redden

13 OKTOBER

Nationalisaties en garanties, vooral in Europa. RBS, Lloyds TBC en HBOS worden
Brits staatsbezit, de Duitsers garanderen 480 miljard dollar aan bankleningen,
de Fransen steken 360 miljard in hun banken



LOAD-DATE: September 14, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              26 of 106 DOCUMENTS



                                NRC Handelsblad

                           15 september 2018 zaterdag
                                  1ste Editie

Jaren hadden ze vele vrienden in Den Haag, nu zijn ze ieders favoriete vijand;
Haagse invloeden

BYLINE: Tom-Jan Meeus; Ruben L. Oppenheimer

SECTION: WEEKEND; Blz. 12

LENGTH: 1234 woorden

ABSTRACT

Deze week:de nieuwe favoriete vijand van de Haagse politiek.

Ofwel: waarom de democratie lijdt onder een te invloedrijk grootbedrijf.

VOLLEDIGE TEKST:

Het was tijdens het begrotingsoverleg in de coalitietop, vlak na de
zomervakantie, dat Klaas Dijkhoff, de fractievoorzitter van de VVD, zijn
mede-onderhandelaars overviel met een ideetje.

Aan zijn ongemakkelijke gezichtsuitdrukking konden coalitiepartners zien dat ook
premier Rutte dit even niet zag aankomen.

Een pijnlijke stilte dreigde - en Dijkhoff doorbrak de spanning door losjes op
te merken dat ze nu ook in de coalitie konden zien dat de VVD-top echt niet
alles onderling afstemt.

Het beraad draaide die dagen om de kosten van de afschaffing van de
dividendbelasting. Aanvankelijk had het kabinet berekend dat dit jaar 1,4
miljard euro dividendbelasting zou binnenkomen. Dit bleek een kleine 2 miljard
te worden, en de begrotingsregels vergden nu dat Rutte III voor de
dividendmaatregel niet de voorziene 1,4 miljard maar een gat van 2 miljard euro
moest vullen.

Rutte wilde het betalen uit een meevaller in de inkomstenbelasting - maar geen
coalitiepartner had nog behoefte om, na alle commotie over de dividendbelasting,
geld van de burger naar het bedrijfsleven te sluizen. Dit was al veelzeggend.

In die context wierp Dijkhoff op de bankenbelasting te verhogen. Een idee waar
links doorgaans mee komt. De bankenbelasting is volgens de financiële sector
zeer slecht voor het vestigingsklimaat; hetzelfde vestigingsklimaat dat Rutte
stelselmatig noemt als reden om de dividendbelasting af te schaffen.

Dus je kon dit kleine maar opmerkelijke voorval op twee manieren interpreteren.
Er was de politieke kant: Dijkhoff, de enig overgebleven kandidaat voor Ruttes
opvolging, die een steeds zelfstandiger positie tegenover de premier inneemt.

Minstens zo interessant was Dijkhoffs inhoudelijke keuze, die erop neerkwam dat
de VVD de financiële sector - een zwaartepunt van de VNO-NCW-lobby - even niet
meer beschermde.

Het laat zien hoe de maandenlange discussie over de dividendbelasting zijn
sporen nalaat: het is uitgelopen op een public relations-drama voor de lobby van
het grootbedrijf, die decennia bekendstond als de allerbeste van Den Haag.

Met Prinsjesdag en de algemene politieke beschouwingen voor de deur, loopt
diezelfde lobby nu het gevaar de favoriete vijand van de politiek te worden.

Want ook op andere terreinen - tegenvallende loonontwikkeling,
klimaatinvesteringen, de megaschikking van ING - leeft breed ongemak over
datzelfde grootbedrijf.

Dus Rutte III mag een centrum-rechts kabinet zijn, het dividendplan mag het
kabinet een werkgeversvriendelijk imago geven - de werkelijkheid is: het is lang
geleden dat het grootbedrijf zo weiniggoodwillin Den Haag overhad.

Tegelijk is over Rutte III een verwarrend beeld ontstaan. Aan de ene kant een
stroom affaires met VVD'ers - Blok, Van Haga, Ten Broeke, deze week het nieuwe
Kamerlid Aartsen, man met een ongemakkelijk Twitterverleden. Tekenend detail:
een bekende VVD'er stuurde deze week een foto van hem rond: 'Kwik-fit
baliemedewerker?'

Aan de andere een stroom opiniepeilingen die laat zien dat al dit Haagse rumoer
weinig beroering in het land wekt.

De trends komen bekend voor. Onder Rutte I vielen de politieke partners CDA en
PVV steeds verder weg. Onder Rutte II overkwam de PvdA dit. Onder Rutte III
ondergaan CDA en D66 een neerwaartse trend. (Alleen de CU onttrekt zich eraan.)

Het gevolg: terwijl de VVD veruit de grootste blijft in virtuele tussenstanden,
zitten nu CDA en D66 gevangen in de wereld van Rutte. Breken is de kiezer
uitnodigen op je eigen begrafenis. Blijven is je eigen neergang monitoren.

Ik heb zeker geen volledig inzicht in hoe CDA, D66 en CU zich volgende week
positioneren. Maar hun verlangen naar afstand van Rutte en het grootbedrijf zal
aanzienlijk zijn.

Zo heb je de klimaatdiscussie, die in het kabinet formeel nog loopt, maar in
essentie draait om de vraag wie de extra inspanningen betaalt - de burger of het
bedrijfsleven?

In Elsevier zei Buma deze zomer dat hij in die discussie ,,aan de kant van de
gewone mensen" wil staan. In D66 ving ik op dat Pechtold, die Buma inzake
klimaat scherp zal houden aan het regeerakkoord, op zoek wil naar een socialer
profiel. Daar zeggen ze nu: de ruimte voor ons ligt op links.

En Bruins (CU) publiceerde laatst een initiatiefnota waarin hij het Rijnlandse
model plaatst boven het Angelsaksische aandeelhouderskapitalisme - waarin de
dividendmaatregel zijn basis vindt.

Dus de oppositie weet op voorhand wat haar te doen staat: als zelfs de coalitie
zoveel afstand van het grootbedrijf (en Rutte) lijkt te nemen, is er voor
niet-coalitiepartijen geen reden meer subtiliteit na te streven.

Twee andere factoren komen daarbij. CPB-cijfers wezen er in de zomer op dat de
loonontwikkeling volgend jaar weer achterblijft bij de economische groei. En er
is de megaschikking van ING inzake het faciliteren van witwassen.

Ook die thema's lenen zich uitstekend voor aanvallen op het grootbedrijf, met
dezelfde invalshoek: de gewone man wordt onderbedeeld, de grote jongens blijven
buiten schot.

Ongetwijfeld zal de rechtse oppositie (en VVD en CDA) het hierbij niet laten.
Zij zullen vooral ook culture thema's uitspelen - het bekende rijtje van islam,
immigratie, aanslagen, EU, nationale identiteit.

Maar ook voor de rechtse oppositie is een aanval op het grootbedrijf deze keer
de beste manier om Rutte te raken. En zo tekent zich aan de vooravond van
Prinsjesdag een ongemakkelijk scenario af voor de twee Haagse spelers die de
politiek jarenlang hun wil oplegden: de premier en de werkgeverslobby.

Die hele afschaffing van de dividendbelasting wordt zo de ergste politieke
pyrrusoverwinning in jaren. Zeker sinds Unilever deze week bekendmaakte dat
niet-afschaffing van de maatregel voor het bedrijf financieel geen enkel
probleem is.

De vraag is wel of politieke kritiek op Rutte en het grootbedrijf ook werkelijk
iets verandert.

VNO-NCW voelt de bui allang hangen, en presenteerde afgelopen week niet voor
niets een plan voor terugkeer van de sociale werkplaats met de SP (!). Ook bij
minister Koolmees' voorlopig vergeefse pogingen voor een pensioenakkoord stelden
werkgevers zich soepel op.

Dat is de korte termijn. Voor de lange termijn verdient dit hele vraagstuk het
type structuurdiscussie dat de politiek te vaak ontloopt.

Wereldwijd verliezen lokale regeringen greep op bedrijven die verder
globaliseren. Overal dwingen deze bedrijven gunstige (fiscale)
vestigingsclausules af door te dreigen met vertrek van hun hoofdkantoor.
Tegelijk drukken zij de lokale loonkosten, mede met behulp van arbeidsmigranten.

Burgers zien ervan terug dat hun politici overmatig vriendelijk zijn om het
grootbedrijf te behouden. Terwijl datzelfde grootbedrijf de inkomens van die
burgers ook in tijden van groei drukt, intussen migratie stimuleert en zuinig
reageert op maatschappelijke wensen - zie ook: klimaatpolitiek.

Iedereen kan zich bedenken dat deze structurele scheefgroei onhoudbaar is. De
opkomst van anti-establishment partijen is echt geen toeval.

Dus Europese afspraken over beëindiging van belastingconcurrentie tussen
overheden, debat over maximale omvang van bedrijven, verscherpte
mededingingsregels - ook Nederland moet dat durven overdenken.

Omdat terugwinnen van de politieke invloed op het grootbedrijf nodig is voor de
stabiliteit van westerse democratieën - ook onze democratie.


LOAD-DATE: September 14, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              27 of 106 DOCUMENTS



                                NRC Handelsblad

                           15 september 2018 zaterdag
                                  1ste Editie

Hoe het kapitalisme bijna instortte;
10 jaar crisis Lessen na het bankroet  van Lehman ;
10  jaar crisis;
Kunnen we de volgende klap wel aan?

BYLINE: Mark Beunderman, Egbert Kalse, Daan van Lent en Maarten Schinkel

SECTION: ECONOMIE; Blz. 2

LENGTH: 1943 woorden

ABSTRACT

10 jaar crisis

Het bankroet van zakenbank Lehman Brothers in de VS leidde  exact tien jaar
geleden een wereldwijde economische crisis in.   De economieredactie van NRC
onderzoekt in deze bijlage  welke lessen daarvan zijn geleerd.

VOLLEDIGE TEKST:

Het is een scene die op het netvlies blijft. Op zaterdag 11 oktober 2008 dineren
zevenhonderd bankiers van over de hele wereld in de enorme patio van de National
Portrait Gallery, een van de mooiste musea van de Verenigde Staten. De spanning
is enorm op het traditionele halfjaarlijkse bankiersdiner: dit weekeinde, vier
weken nadat zakenbank Lehman Brothers  is ingestort, moet in Washington een
eensluidend antwoord worden gevonden op de financiële crisis die snel om zich
heen grijpt. Een halve kilometer verderop, bij het Internationaal Monetair Fonds
(IMF) en de groep van zeven industrielanden (G7), wordt druk overlegd over een
internationaal antwoord.

IMF-topman Dominique Strauss-Kahn heeft vooraf gezegd dat dit hét weekeind wordt
waarop zal blijken of de wereldeconomie kan worden vastgesjord wegens de
ongekende storm die sinds Lehman is losgebroken. Maandag begint de handel op de
financiële markten weer, moeten de banken hun deuren weer openen.

Niemand bij het bankiersdiner weet zeker of zijn bank daar bij zal horen.
Machteloos wordt gewacht op wat de beleidsmakers verderop bekokstoven. Lange
rijen smetteloos geklede obers dienen het hoofdgerecht op. Risotto met
Parmezaanse timbaaltjes, gevuld met vijgencompote. Maar al eten de bankiers
samen, zakelijk is het wantrouwen onder hen zo groot dat zij elkaar vrijwel geen
geld meer lenen.

Het gehele systeem, dat staat of valt met deze onderlinge 'liquiditeit', is
drooggevallen. Vrijwel wereldwijd. Dat betekent: niet of nauwelijks geld meer
uitlenen, niet weten of je als bank wel aan je verplichtingen kunt voldoen,
burgers en bedrijven die onzeker zijn of hun geld veilig is - of beter: of het
überhaupt nog érgens is, of het nog bestaat.

De stemming op de binnenplaats van het museum is bedrukt, de spanning voelbaar.
En dan betreedt een frêle figuur het podium. De zaal valt stil. Christine
Lagarde, de Franse minister van Financiën, zal haar geplande speech niet houden,
zegt zij. Het vliegtuig naar Parijs wacht, voor spoedoverleg met president
Sarkozy. Maar eerst wil zij de bankiers geruststellen.

Lagarde maakt duidelijk hoe de nieuwe verhoudingen zullen liggen. Overheden
hadden altijd al een belang bij het gezond houden van de banksector, vertelt
zij. Maar nu wordt alles anders. ,,We worden straks uw aandeelhouder. U zult
niet worden teleurgesteld. We hebben nu al een eerste overeenkomst om te
helpen."

Even blijft het stil. Dan barsten de zevenhonderd bankiers uit in een daverende
ovatie. Het hyperkapitalistische, testosterongedreven, goeddeels Angelsaksische
mannenbolwerk, de onbetwiste top van de mondiale financiële sector, knielt aan
de voeten van een socialistische vrouw uit Frankrijk. Die vertelt dat hun banken
mogelijk worden genationaliseerd.

Het voorspel

De eerste grote schok hebben de bankiers al beleefd op maandagochtend 15
september 2008. De Amerikaanse overheid en andere Amerikaanse banken hebben dan
besloten zakenbank Lehman Brothers niet te redden. De angst is groot dat deze
agressieve bank te veel giftige producten op zijn balans heeft geladen. Minister
van Financiën Hank Paulson - voormalig zakenbankier -  wil na een weekend van
koortsachtig overleg het signaal afgeven dat de overheid niet zomaar elke bank
overeind houdt.

In hetzelfde weekend heeft Bank of America een andere grote zakenbank - Merrill
Lynch - wél overgenomen. Een dag later zou de Amerikaanse regering de grootste
verzekeraar ter wereld - AIG - nationaliseren. Maar het drong die week pas
langzaam door dat de wereld aan de vooravond stond van de grootste economische
crisis sinds de Grote Depressie in de jaren dertig van de vorige eeuw.

'De economie staat er relatief goed voor', was de boodschap van koningin Beatrix
in de Troonrede op Prinsjesdag 16 september. In een 's nachts in allerijl
herschreven speech sloeg minister Wouter Bos van Financiën (PvdA) die
dinsdagmiddag al een somberder toon aan.

De beurzen daalden vanaf de maandag soms met tientallen procenten per dag.
Langzaam groeide het besef dat hier sprake was van een systeemcrisis waardoor de
hele wereldeconomie in het ravijn kon storten.

Waarom wankelde de wereldeconomie tien jaar geleden plots aan de rand van een
financiële afgrond? Drie trends vloeiden samen. De eerste: de renaissance van
het kapitalisme, die begin jaren tachtig opbloeide. Ondernemen mocht weer,
hebzucht was niet per definitie verkeerd. Vrijheid van handelen gold als
essentieel voor het economisch verkeer. En toen in 1989 de Sovjet-Unie bezweek,
ging het vrijemarktdenken als enige overgebleven levensvatbare model in de
overdrive.

Privatiserend en deregulerend wierp de politieke economie in de jaren negentig
steeds meer ketenen af. De burger werd klant, werd belegger, werd
huizenbezitter. Schulden waren niet langer taboe, en soms zelfs gewenst als
hefboom om de winstgevendheid op te krikken. Het eigen vermogen van bedrijven
daalde. Dat van banken ook.

In de financiële sector speelde naast deregulering een tweede factor: de
techniek. Computers en telecommunicatie versoepelden de handel en maakten steeds
complexere producten mogelijk, waarvan het gebruik dan ook explodeerde. Begin
jaren negentig werd al alarm geslagen dat de waarde van alle financiële
derivaten (opties, termijncontracten en 'swap'-ruilcontracten) de omvang van de
wereldeconomie begonnen te benaderen. Aan de vooravond van 'Lehman' overtroffen
zij de wereldeconomie met een factor tien.

Halfgod

En dan was er, als derde trend, de opkomst van nieuwe landen in de
wereldeconomie. Westerse centrale bankiers zagen de inflatie matigen en matigen,
en schreven dit vooral toe aan de zegeningen van de vrije markt en hun eigen
kennelijke genialiteit. Alan Greenspan groeide in de zestien jaar dat hij de
Amerikaanse Federal Reserve leidde, tot 2006, tot halfgod uit.

Waarschijnlijk had de golf van goedkope arbeid uit 'opkomende landen' er meer
mee te maken. En een toenemend plaatselijk spaaroverschot, dat zijn weg vond
naar het westerse financiële systeem. Tegenover overtollig spaargeld worden al
snel overtollige schulden gemaakt.

Zie hier de drie hoofdingredienten: toenemende schulden, exploderende
complexiteit en ongehinderde vrijheid. In de dagen na 15 september 2008 drong
pas tot de westerse samenlevingen door hoe wild en hoe complex het financiële
bouwwerk was dat in de schaduw van de echte economie was opgetrokken. Financiële
derivaten van duizelingwekkende complexiteit, zogenaamd verzekerd en voorzien
van kredietbeoordelingen die kunstmatig waren opgekrikt. Banken die buiten hun
balans kunstmatige tegoeden en enorme schulden hadden opgebouwd. Financieringen
en hypotheken die waren verleend op basis van vrijwel niets. Eigen vermogen dat
volledig inadequaat was, en vaak niet echt bleek te bestaan.

De crisis

De val van Lehman Brothers markeerde het begin van een van de hevigste episodes
in de moderne westerse economie. Najaar 2008 was de chaos compleet. Burgers die
alles kwijt dreigden te raken, samenlevingen die zonder werkende banken op
instorten stonden. En overheden die weinig anders konden dan inspringen.

In luttele weken droogden de geldstromen tussen de banken volledig op. De rest
van de economie kwam krakend tot stilstand. Op de Amerikaanse manier om
kwartaalgroei te presenteren kromp de Nederlandse economie op jaarbasis met 3,5
procent in het vierde kwartaal van 2008. In het eerste kwartaal bedroeg de krimp
liefst 12,2 procent. Internationale geldstromen waren na Lehman  nog maar een
tiende van wat ze daarvoor waren. De Baltic Dry Index, maatstaf voor
internationale scheepvaarttarieven, kelderde binnen twee maanden van bijna
12.000 punten naar 652 - om overigens nooit meer geheel te herstellen.

Banken moesten overal, zeker ook in Nederland, aan het infuus. Geen bank wilde
nog lenen aan een andere. Centrale banken pompten grootschalig 'liquiditeit' in
de sector. Niet alleen de Europese Centrale Bank zorgde voor geldsteun.
Misschien wel belangrijker was de Amerikaanse centrale bank. Van alle dollars
aan noodsteun die zij in de geldmarkt pompte, ging de helft naar Europa. Dat
onderstreepte dat het idee dat dit een puur Amerikaanse crisis zou zijn een
mythe was. Europese banken, vooral de Duitse, hadden naar hartelust meegedaan
aan de Amerikaanse speculatiegolf. En in Europa zelf hadden zich misschien nog
wel heviger vastgoedbubbels voorgedaan dan in de VS. Zie Ierland, of Spanje.

Banken die steun nodig hadden van overheden. Overheden die het door de
economische crisis toch al zwaar hadden. Banken die zelf veel schuld van hun
overheid op de balans hadden. De Lehman-crisis leidde tot doom loops: een
spiraal waarin staat en bancaire sector elkaar naar beneden trokken. Toen later
Griekenland de eurozone schokte met een verzwegen begrotingscrisis, raakte de
euro zelf in de problemen.

De eurocrisis, stelt de Britse historicus Adam Tooze, heeft Europa ertoe verleid
zichzelf als slachtoffer te zien van een in de VS veroorzaakte financiële
crisis. Maar, als gezegd: Europa was er zelf bij. Reden voor Tooze, wiens
recente boek Crashedhét standaardwerk over de crisis belooft te worden, om te
spreken over een crisis van het Noord-Atlantische kapitalisme.

Schade

Vandaag, tien jaar later, lijkt de crisis voorbij. Maar de schade is groot.
Zichtbaar, bijvoorbeeld in de torenhoge (jeugd-)werkloosheid in Zuid-Europa.
Wantrouwen in de financiële sector, in de autoriteiten zelf, vindt overal in het
Westen een politieke stem. Toenemende ongelijkheid begint te bijten nu de koek
een tijd niet is gegroeid, koopkracht is ingeleverd en monetaire stimulering
beurzen en woningmarkten heeft opgestuwd: wie al bezit had, werd rijker.

En dan is er de onzichtbare schade. De economie groeit voorspoedig, ook al is
dat deels kunstmatig door zeer lage rentes van centrale banken. Maar niet
vergeten moet worden hoeveel groei door de crisis, en wellicht ook door een
gebrekkig antwoord daarop, is misgelopen.

Als de Nederlandse economie de afgelopen tien jaar gewoon was doorgegroeid
volgens het gemiddelde van de afgelopen kwart eeuw, dan was onze 'welvaart' nu
eenzesde groter geweest dan nu. Ook dat is de rekening die de gewone burger,
tien jaar na Lehman, heeft betaald.

           2008 Een hectisch najaar

15 SEPTEMBER

Faillissement  zakenbank  Lehman Brothers

16 SEPTEMBER

Amerikaanse centrale bank (Fed) koopt AIG, de grootste verzekeraar ter wereld

18 SEPTEMBER

Amerikaanse regering vraagt instemming van Congres met reddingsprogramma voor
banken van 700 miljard dollar

28 SEPTEMBER

Overheden van  Nederland, België en Luxemburg nemen gezamenlijk belang van 49,9
procent in Fortis

29 SEPTEMBER

Beurzen storten in als Amerikaanse Huis van Afgevaardigden reddingsplan afwijst.
Eerder die week is een aantal Amerikaanse banken na een bankroet overgenomen

3 OKTOBER

De Nederlandse overheid nationaliseert ABN Amro  en Fortis Nederland. Het
Amerikaanse Congres neemt een nieuw reddingsplan (TARP) aan, ook voor 700
miljard dollar

6 OKTOBER

Beurzen storten verder in

7 OKTOBER

IJsland nationaliseert Landsbanki, bekend van Icesave

8 OKTOBER

In een gecoördineerde actie verlagen centrale banken in de hele wereld de rente

12 OKTOBER

In Washington besluiten op IMF-vergadering regeringen tot een wereldwijde
gecoördineerde actie om banken te redden

13 OKTOBER

Nationalisaties en garanties, vooral in Europa. RBS, Lloyds TBC en HBOS worden
Brits staatsbezit, de Duitsers garanderen 480 miljard dollar aan bankleningen,
de Fransen steken 360 miljard in hun banken


LOAD-DATE: September 14, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              28 of 106 DOCUMENTS



                                NRC Handelsblad

                           14 september 2018 vrijdag
                                  1ste Editie

Draagvlak Mark Rutte is een achtenswaardig man;
Brieven

BYLINE: Dr. Herman Simissen

SECTION: OPINIE; Blz. 17

LENGTH: 220 woorden


Mark Rutte is een achtenswaardig man. Sinds 2010 al dient hij het vaderland als
minister-president, nu  in zijn derde kabinet. Hij wil het beste voor het land
en is er voor de hardwerkende Nederlander. Want Rutte is een achtenswaardig man.

Dat partijgenoten liegen deert hem niet - of ze nu Opstelten, Teeven, Van der
Steur of Zijlstra heten, hij doet met een stalen glimlach of er niets loos is.
Pas als hun falen openbaar wordt laat hij ze keihard vallen. Dan immers is hun
draagvlak weg. En eenmaal bekend, schaadt hun falen mogelijk hemzelf, en hem
treft vanzelfsprekend geen blaam. Hij wist van niks... Natuurlijk plengt hij
ijverig beschaafde krokodillentranen om zijn gevallen partijgenoten. Want Rutte
is een achtenswaardig man.

Soms neemt hij onbegrepen maatregelen. Zijn buikgevoel zegt dat het moet. Twee
miljard naar multinationals - geen draagvlak, niet onder de bevolking, niet in
het parlement, zelfs niet in zijn eigen kabinet? Hij drukt door, in het
landsbelang. Want Rutte is een achtenswaardig man. Twee Armeense kinderen het
land uit? Het kan niet anders! Want een pardon voor deze twee schaadt het
draagvlak voor de opvang van 'echte' vluchtelingen. Hij zei het. Echt. (Ook al
mochten Lili en Howick later wel blijven.) Achtenswaardig? Rutte?

Dr. Herman Simissen


LOAD-DATE: September 14, 2018

LANGUAGE: DUTCH; NEDERLANDS

GRAPHIC: Foto Jerry Lampen/ANP

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              29 of 106 DOCUMENTS



                                NRC Handelsblad

                           12 september 2018 woensdag
                                  1ste Editie

Dit is de ergste jargontweet ooit;
Managementtaal Van deze jargontweet  schrok NRC-columniste  Japke-d. Bouma heel
erg carrière ;
Japke-d. vraagt door

BYLINE: Japke-d. Bouma

SECTION: ECONOMIE; Blz. 1

LENGTH: 772 woorden

ABSTRACT

Onderwijsbestuurder Thieu Kikken stuurde vorige week een  tweet vol jargon.
Japke-d. Bouma zag het even niet meer zitten.

VOLLEDIGE TEKST:

Ik ben wat gewend na al die jaren dat ik over leeg bestuursjargon en loze
managementpraatjes schrijf, maar afgelopen week zag zelfs ík het even niet meer
zitten. Toen stuurde Thieu Kikken, voorzitter van het college van bestuur van
Stichting Onderwijs Midden-Limburg, een tweet die zó vol holle
containerbegrippen stond, dat ik me de haren uit het hoofd trok.

Hij schreef: ,,Extra vergadering @VO_raad: met alle belanghebbenden werken aan
balans tussen controle en vertrouwen door transparantie in verantwoording en
versterken professionele cultuur."

Op Twitter konden ze het ook amper geloven. ,,Deze tweet is zo leeg dat hij
transparant is", schreef iemand. Anderen vroegen of er wellicht ook nog een punt
op de horizon was bepaald, of iets om te borgen, te co-creëren of te verbinden.
,,Wat een fantastische smoes", zei een ander, ,,om met z'n allen de kroeg in te
gaan en katjelam te worden." Maar er was ook veel boosheid dat juist een
bestuurder uit het onderwijs zoveel ,,managementbullshit" bezigde.  Al die
,,vage taal helpt het onderwijs om zeep", was de teneur. Gelukkig wilde Thieu
Kikken best aan de telefoon uitleggen wat hij bedoeld had. Dat vind ik een
compliment waard. Dapper ook. Je moet maar durven.

Dit was de ergste jargontweet die ik ooit heb gezien. Heeft u de reacties
gelezen?

,,Niet allemaal. Om sommige moest ik lachen, de persoonlijke aanvallen vond ik
niet zo fijn omdat mensen een oordeel over me vellen terwijl ze me niet kennen."

Maar het was ook zó vaag! Uw tweet werd een symbool van ál het bestuursjargon.

,,Ik snapte het punt: het wás ook jargon. De gewone burger begrijpt dit niet.
Dat heb ik zelf overigens ook als een wetenschapper over zwarte gaten praat. Zo
was  mijn tweet ook voor vakbroeders bedoeld. Maar inderdaad, je hebt een heel
televisieprogramma nodig om dit uit te leggen. Ik wilde te veel in één zin."

Juist in het onderwijs is heldere taal nodig.

,,Ja, dat betreurde ik. Want juist ons bestuur is van het concrete beleid. We
hebben er een managementlaag uit gesneden, we zijn veel met innovatie bezig en
met  bottom-up initiatieven, om samen met ouders het gebrek aan vertrouwen te
lijf te gaan. Daar ging die tweet ook over, hoe je je als school verantwoordt.
Maar dit was niet de juiste woordkeuze."

'Bottom-up' en 'innovatie': maak het nou niet erger dan het al is.

,,Haha ja, dat is waar."

Waar ging de tweet over?

,,Over een vergadering met de VO-Raad, de belangenvereniging van besturen in het
voortgezet onderwijs. De aanleiding was de commotie rond de eindexamenfraude op
het VMBO Maastricht.  De VO-Raad wilde dat niet  afdoen als incident, maar de
vraag stellen hoe de sector zich beter kan verantwoorden bij ouders, leerlingen
en de hele samenleving. Als er bijvoorbeeld geld op de plank blijft liggen bij
besturen, of als het gaat over misbruikzaken of diplomafraude."

Wat was die balans, waar u over twitterde?

,,Mensen in het onderwijs willen vaak de ruimte om zelf te kunnen beslissen,
maar je krijgt die ruimte pas als mensen je vertrouwen. Daarvoor moet je je aan
de voorkant verantwoorden, helder maken wat je doet en waarom."

'Aan de voorkant.' U bedoelt: naar ouders en leerlingen?

,,Ja. Op de website, in gesprekken, in het jaarverslag. Dat is dus die
transparantie."

Die 'professionele cultuur' was ook heel vaag.

,,Dat is een cultuur waarin je elkaars verantwoordelijkheden en specialismes
respecteert. Als ik bijvoorbeeld met de gemeente over een nieuw gebouw overleg,
dan moeten docenten erop vertrouwen dat ik dat goed doe. Andersom vertrouw ik
hén als ze voor de klas staan."

Is er iets concreets uit de vergadering gekomen  of was het alleen praten?

,,Het was vooral bewustwording: samen oog krijgen voor dit thema.  Een van de
ideeën was bijvoorbeeld dat we bestuursleden die zich niet goed verantwoorden,
kunnen royeren. Maar hoe we alles  concreet invullen, daarover komt nog een
vergadering in het najaar."

Concreet is er dus niets besloten.

,,Klopt. Maar je kunt niet alles in een lijstje vangen. Ik snap dat zoiets  ook
weer vaag overkomt,  maar als ik iets gemerkt heb afgelopen week, dan is het dat
er zoveel mensen in het onderwijs werken die zich met hart en ziel inzetten, om
onze jeugd een mooie toekomst te geven. We werken er keihard aan."

Uw tweet deed die zaak weinig goed.

,,Ja. Beeldvorming is heel belangrijk. Die spiegel is mij weer eens terecht
voorgehouden."

Japke-d. Bouma onderzoekt het nut van jeukjargon. Ook een onnavolgbaar voorbeeld
gezien? Tip via @Japked op Twitter.



LOAD-DATE: September 12, 2018

LANGUAGE: DUTCH; NEDERLANDS

NOTES: Japke-d. Bouma onderzoekt het nut van jeukjargon. Ook een onnavolgbaar
voorbeeld gezien? Tip via @Japked op Twitter.

GRAPHIC: Illustratie Tomas Schats

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              30 of 106 DOCUMENTS



                                NRC Handelsblad

                           1 september 2018 zaterdag
                                  1ste Editie

De VVD begint moe te worden van de eigen fouten. (En soms ook van Rutte);
Haagse invloeden

BYLINE: Tom-Jan Meeus; Ruben L. Oppenheimer

SECTION: IN HET NIEUWS; Blz. 15

LENGTH: 1212 woorden

ABSTRACT

Deze week:waarom alle partijschandalen ook draaien om de stijl van de
partijleider.

Ofwel:  wat er gebeurt als een partij te veel moet incasseren om haar
machtspositie te continueren.

VOLLEDIGE TEKST:

Je kunt veel van VVD'ers zeggen - maar hun talent voor lichtgeraaktheid is laag
ontwikkeld. Hebben ze in andere partijen een slechte dag, dan weet je: als ik
daar nu ga praten, dan komt het chagrijn me reeds van verre tegemoet: het is
niet eerlijk, het ligt aan de media, aan ambtenaren, etc.

Niet bij de VVD. Daar hebben ze doorgaans de houding: klagen over tegenslag
verkleint de tegenslag toch niet.

Maar toen ik donderdag aan het einde van de middag door de VVD-gangen wandelde,
was het anders.

De zoveelste affaire, het gedwongen vertrek van Kamerlid Han ten Broeke, kwam
ongebruikelijk hard aan.

Je zag bekende Kamerleden en medewerkers met betraande ogen. Gewonde en
verslagen mensen.

Blijkbaar was het incasseringsvermogen op.

Rond het vertrek van Halbe Zijlstra als minister van Buitenlandse Zaken, had je
dit voorjaar ook al een onkarakteristieke geraaktheid onder VVD'ers.

Donderdag was de stemming er slechter op geworden door het optreden, eerder die
middag, van fractievoorzitter Klaas Dijkhoff voor de camera's.

Hij vertelde de NOS en RTL4 dat hij Ten Broeke, in 2013 door een toenmalig
fractiemedewerker beschuldigd van seksueel wangedrag, zou hebben ontslagen omdat
hij als Kamerlid een relatie met een 25-jarige medewerkster had.

Je had VVD'ers die dit een ,,schandalige trap na" richting zijn voorganger Halbe
Zijlstra vonden. Je had andere VVD'ers die erop wezen dat de partijtop, met
Ruttes medeweten, Ten Broeke nog in 2014 campagneleider voor de Europese
verkiezingen had gemaakt: wilde Dijkhoff soms ook Rutte beschadigen?

Dijkhoff legde intern uit dat het een misverstand was: hij bedoelde alleen dat
de mores sinds #metoo veranderd zijn.

Maar zijn optreden paste voor sommigen bij het vermoeden dat de
fractievoorzitter net te gretig aan zijn eigen profiel werkt - signalen die al
langer uit de fractie komen.

En zo vermengde de verslagenheid over de zoveelste VVD-affaire zich met argwaan
over Dijkhoff. Een gevaarlijke cocktail.

Je kon denken: de VVD wordt getroffen door de Wet van Murphy. Je kon ook denken:
dit soort verbittering ontstaat als een partij te veel moet incasseren om haar
machtspositie te continueren.

Er komt iets bij. Ontegenzeggelijk begint de VVD last te krijgen van
Rutte-moeheid.

Het zit niet in zijn bestuurlijk-politieke vaardigheden of de opiniepeilingen,
die gunstig blijven. Het zit in zijn stijl.

Afgelopen weekeinde had de partijtop haar bekende brainstorm in het Zuid-Franse
Groult, in het buiten van Ben Verwaayen. Dit doet de partijtop elk jaar aan het
einde van de zomer, en dat is precies het punt: zoals Rutte hecht aan dit soort
vaste patronen, zo slaat bij partijgenoten verveling toe.

Zijn ze wéér in Groult geweest.

Ook op andere gebieden valt op dat de VVD onder Rutte volgens eenzelfde stramien
opereert. Bijvoorbeeld in de manier waarop de vele VVD-affaires zich de laatste
jaren ontwikkelden: ook daarin is de stijl van de leider zichtbaar.

Dreigde zo'n zaak naar buiten te komen, of kwam hij naar buiten, dan wist de
partij het in andere media doorgaans klein te houden of weg te masseren.

Een tactiek, zo is gebleken, van beperkte waarde. Want haalde de affaire daarna
alsnog over de volle breedte het nieuws, dan was dat doorgaans dodelijk voor de
betrokken VVD'er.

Zo ging dat met de drie gevallen bewindslieden inzake de Teeven-deal (Opstelten,
Teeven, Van der Steur). Zo ging het met Kamerlid Mark Verheijen, met
partijvoorzitter Henry Keizer, minister Halbe Zijlstra (Buitenlandse Zaken), en
deze week Ten Broeke.

En duidelijk is dat Rutte, een control freak, in sommige van deze gevallen de
mediastrategie kende.

Zo is onder partijmedewerkers bekend dat de premier in 2015 het in opspraak
geraakte VVD-Kamerlid Verheijen in eerste instantie verdedigde met een tekst
(een zogenoemde 'woordvoeringslijn') die de afdeling voorlichting van de
Kamerfractie had aangeleverd.

De woordvoerder maakte alleen een foutje: hij verzuimde de premier te melden dat
het een concept-woordvoeringslijn betrof. Rutte deed uitspraken die hij later
niet kon volhouden; de medewerker werd vervolgens uit zijn functie ontheven.

Incidenten die hun sporen nalaten: elke fractiemedewerker kent Ruttes lage
tolerantie voor foutjes.

Er komt bij dat de VVD'ers die Rutte omringden toen hij in 2010 premier werd,
bijna allemaal zijn vertrokken.

Mensen als Edith Schippers en Halbe Zijlstra zijn nooit bang geweest Rutte op
verkeerde keuzes of te grote toegeeflijkheid te wijzen.

Maar zij zijn in het kabinet vervangen voor minder uitgesproken politici. ,,Er
is een ja-en-amencultuur ontstaan", zei het afgeserveerde Kamerlid Ton Elias dit
voorjaar in het AD. Ook in de coalitie nemen ze dit waar. Geen VVD'er durft hem
nog tegen te spreken, zeggen ze daar.

Van zijn vroege vertrouwelingen is alleen Stef Blok nog over in het kabinet.
Maar die heeft sinds zijn uitspraak dat  vreedzaam  multicultureel samenleven
niet mogelijk is zijn eigen problemen, waarvoor hij zich volgende week in de
Kamer moet verantwoorden. Een gedwongen oefening in empathie die hem niet op het
lijf geschreven is.

Intussen ervaren vertrokken VVD-prominenten dat Rutte een sfinx voor ze blijft.
Iemand met wie je jarenlang uitstekend kunt werken, die je allervriendelijkst
blijft sms'en - maar met wie je uiteindelijk geen relatie blijkt te hebben.

Tegelijk is een van de wonderlijkste aspecten van alle affaires dat de
(gepeilde) VVD-kiezer er nagenoeg ongevoelig voor blijft. Maar partijen als CDA
en PvdA hadden jarenlang dezelfde ervaring met hun premiers Lubbers, Kok en
Balkenende.

Toen de ban eenmaal brak, was de val peilloos diep.

Het best bewaarde geheim van de kabinetsformatie is dat je ook VVD'ers had die
zich afvroegen: moeten wij wel aan deze coalitie beginnen?

Vaak namen CDA, D66 en CU posities in die er automatisch op uitkwamen dat ze van
de VVD de meeste concessies verwachtten. In reactie daarop vocht de VVD, vooral
Rutte, het hardst voor de - achteraf - impopulairste maatregel die het kabinet
bedacht, de afschaffing van de dividendbelasting.

Nu is er geen andere keuze dan door te vechten. Dat geldt voor Rutte, dat geldt
voor de VVD. Ze zitten ook op dit punt volledig aan elkaar vast.

Het probleem is natuurlijk wel dat er niets liberaals is aan fiscale subsidie
voor multinationals die dankzij de globalisering met vertrek kunnen dreigen.

Wat dat betreft zou de VVD wel een gesprek over de eigen liberale principes
mogen voeren.

Zo zijn er meer grote onderwerpen die op een nieuw liberaal antwoord wachten -
de opkomst van sterke mannen, de internationale veiligheid, de bedreigde
vrijhandel, de manipulatieve mogelijkheden van nieuwe media, de ingekapselde
burgerlijke vrijheden.

En, niet te vergeten, de tegenvallende loonontwikkeling voor de hardwerkende
Nederlander waarvoor Rutte in de campagne zei op te komen. Aanhoudende
economische groei zonder inkomensgroei is vragen om een nieuwe populistische
opstand.

Dus je kunt je, na al die affaires, wel voorstellen dat het incasseringsvermogen
van veel VVD'ers op is. Maar daarop is maar één antwoord mogelijk: minder
mediastrategie, betere ideeën, en betere politiek.


LOAD-DATE: August 31, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              31 of 106 DOCUMENTS



                                NRC Handelsblad

                           1 september 2018 zaterdag
                                  1ste Editie

Jos B. en de initialenregel: een Stijlboek is er niets voor niets - of pas het
aan;
Ombudsman

BYLINE: Sjoerd de Jong

SECTION: OPINIE & DEBAT; Blz. 10

LENGTH: 1078 woorden


Het was meganieuws, de aanhouding van Jos B., verdacht van betrokkenheid bij de
dood van Nicky Verstappen in 1998. Bij het AD en De Telegraaf knalden zijn
volledige naam én foto van de voorpagina.

Ook media die in de regel geen ,,verlengstuk" van politie willen zijn, hadden
toen al gebroken met de regel dat een verdachte wordt aangeduid met voornaam en
initiaal. Ook opmerkelijk: nadat B. was gepakt, schakelden ze conform justitie
subiet ,,terug" naar de initiaal. De pirouette leidde tot krampachtige
hoofdredactionele verklaringen bij kranten en publieke omroep en ambachtelijke
discussie.

NRC hield, na een korte afwijking op de site, consequent aan de regel vast -
terecht. Ook bij deze krant is de initialenregel niet absoluut, maar geen van de
uitzonderingen in het Stijlboek was hier van toepassing: Jos B. is geen publieke
functionaris, trad niet zelf naar buiten en was niet al algemeen bekend bij het
publiek.  Ik kreeg geen klachten van lezers over die terughoudendheid.

Is die houdbaar?

Argumenten van andere media: de naam was door de politie openbaar gemaakt en dus
algemeen bekend (bescherming van zijn privacy was daardoor een illusie), de man
was door zijn familie opgegeven als vermist, én de naam diende het
opsporingsbelang.  Ook de grote maatschappelijke impact van de twintig jaar oude
zaak werd aangevoerd.

Alles bij elkaar leest die uitleg toch vooral als een klompendans van
gelegenheidsargumenten.

Ja, B. was opgegeven als vermist - maar het ging natuurlijk om zijn mogelijke
daderschap. Opsporing van daders is een taak van de politie, die op eigen
kanalen (en in het programma Opsporing Verzocht) naam en foto van een
voortvluchtige kan plaatsen. Onduidelijk bleef waarom media nu opeens wel wilden
helpen bij de opsporing, en in andere gevallen niet.

En algemeen bekend? Ook NRC hanteert een 'potsierlijkheidsregel', maar die
betreft personen die al bekend waren vóórdat ze verdachte werden, niet 'gewone'
burgers die algemeen bekend worden door hun misdrijf. De krant schrijft - net
als andere - nog steeds over 'Mohammed B.', veroordeeld voor een misdaad met
enorme gevolgen.

Ook het argument dat B.'s privacy toch al was geschonden overtuigt niet: het
gaat niet alleen om de huidige privacy van een verdachte, maar ook om zijn
toekomstige (na een eventuele straf) en die van familie en naamgenoten. Je kunt
dat onzin vinden, maar schaf de regel dan af en schuif de verantwoordelijkheid
niet af op politie en justitie.

Nu weer terugschakelen is ook vreemd: de impact van het misdrijf, een van de
argumenten, was na zijn aanhouding echt niet kleiner geworden. En hoe kan
privacy ineens weer ,,zwaarder wegen" na een aanhouding (NOS, 27/8), als die al
zo geschonden is dat er ,,niet zoveel meer te beschermen viel" (NOS, 23/8)?

Lastig, als je zoiets per geval wilt gaan beslissen - daarom is er nu juist die
regel.

Niettemin, ook bij NRC leidt die geregeld tot verwarring en inconsistenties en
niet iedereen vindt de regel reëel, nu namen van verdachten in luttele uren door
sociale media suizen. Zo schreef nrc.next in 2011 de naam van Tristan van der
V., de schutter uit Alphen aan den Rijn, voluit, omdat die al overal opdook. NRC
Handelsblad hield het op 'Van der V.' Dat bleef sindsdien de lijn.

Soms leidt de regel ook tot bizarre ambivalenties, die de krant dan maar op de
koop toe neemt. In een stuk over atoomspionage in 2004 figureerde Henk S. met
zijn bedrijf Slebos Research, en vier jaar eerder trad Perry W. als verdachte
aan, eigenaar van het bedrijf Wacker Transport.

Je kunt er uiteraard over discussiëren. Ja, privacy is een schaars goed
geworden. Maar moet de krant zich daardoor laten leiden? Zoals een toenmalig
adjunct  eens opmerkte over de initialenregel: we doen het zo, omdat we het
altijd zo hebben gedaan.

Dat mag klinken als wereldvreemd conservatisme, het is juist een heel goed
argument. Lezers verwachten consistentie en een eigen lijn van een krant, geen
gezwalk onder druk van sociale media of massale publiciteit elders.
Voorspelbaarheid is het zusje van betrouwbaarheid.

Het alternatief is: pas het Stijlboek na grondig debat aan. Ik zou daar niet
voor zijn, maar het verdient de voorkeur boven ad-hocbeslissingen. Daarbij gaat
het dan ook om het karakter van een krant, om  het accent dat die wil geven aan
misdaadberichtgeving, en om de vraag of een medium partner wil zijn van justitie
of daar, zoals NRC, afstand toe wil bewaren. In de Angelsaksische wereld is het
anders, daar worden verdachten met naam en soms adres genoemd; maar wel vanuit
een andere journalistieke traditie en een ander rechtssysteem, inclusief
juryrechtspraak.

Er zit nog een ander aspect aan de zaak, dat mogelijk verklaart waarom media de
initialenregel zo snel aan de kant schoven. Het zoeken naar vermiste
slachtoffers of voortvluchtige daders is een nationaal drama geworden; zie de
broertjes Ruben en Julian in 2013 en de vermissing van Anne Faber vorig jaar. De
,,massale jacht" (De Telegraaf) op Jos B. is het jongste voorbeeld.

Misschien is het een nieuwe vorm van saamhorigheid,  de behoefte om 'met zijn
allen' iets op te lossen, in een maatschappelijke werkelijkheid die wordt
getekend door verdeeldheid en cultuurstrijd. Zeg maar de donkere variant van de
collectieve euforie rond de Elfsteden-prestatie van Maarten van der Weijden.

In zulke zaken regeert dan  al snel de emotie. Maar je verstand blijven
gebruiken is ook een goed idee - en je Stijlboek.

Sjoerd de Jong

Reacties: ombudsman@nrc.nl

           De lezer schrijft ... Over een en één

In Economie lees ik: ,,De economie staat er goed voor. (..) De meeste mensen die
een baan zoeken, vinden er één." De accenten zijn misleidend: de klemtoon ligt
op ,,vinden".  Ik zie dit vaker. De redactie verwart het zelfstandig gebruikte
onbepaald lidwoord met het telwoord.

R. de Boer, Monnickendam

           ... de krant antwoordt Nee, hier géén

Lezers zien alles, ook accenttekens. Nee, zegt de eindredactie, over het gebruik
van accenttekens is geen regel in het Stijlboek, behalve het advies (in een
oudere versie) om terughoudend te zijn met het gebruik ervan. Dat is niet
overbodig, want journalisten onderstrepen en accentueren graag. Vaak genoeg is
de slotzin van een stuk een soort uitroepteken, dat evengoed kan worden gemist.

Soms is het goed om te benadrukken dat het om één geval gaat, en niet een geval.
Maar in dit gevallen heeft de lezer gelijk: het accent in de eerste zin ligt op
het vinden van een baan, niet op het getal van die baan.


LOAD-DATE: August 31, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              32 of 106 DOCUMENTS



                                NRC Handelsblad

                           30 augustus 2018 donderdag
                                  1ste Editie

Promotiecampagne GroenLinks wekt ongemak bij publieke omroep

SECTION: BINNENLAND; Blz. 8

LENGTH: 353 woorden

DATELINE: Den Haag


Nadia Moussaid, presentator van Laat op één, zei zelf direct al dat het voor
haar ook ,,een experiment was om een gesprek zo te beginnen". GroenLinks-leider
Jesse Klaver kreeg maandagavond in het televisieprogramma het podium om een ode
te brengen aan de gewone man en vrouw. Mooie pr voor GroenLinks, dat beelden van
de uitzending via sociale media verspreidde. Dat leidde tot ongemak bij omroep
KRO/NCRV, die de partij vroeg de beelden offline te halen.

GroenLinks heeft de ambitie ,,een brede volkspartij" te worden en niet alleen
hoogopgeleide, Randstedelijke kiezers te trekken. Daarom deed Klaver, in
aanvulling op de meet-ups met de achterban, het afgelopen jaar een
'kantinetour'. Bij verenigingen, bedrijven en op scholen ging hij in gesprek met
'de gewone man'. Als hij één ding had geleerd, zei hij bij Laat op één, dan is
het dat thuiszorgmedewerkers, agenten en leraren te weinig gewaardeerd worden.
Vandaar zijn ode in het programma aan deze ,,doorzetters, de aanpakkers, de
vechtjassen en de klasbakken".

Op sociale media werden vraagtekens geplaatst bij het podium dat Klaver bij de
publieke omroep kreeg om zijn boodschap te brengen. Toen hij de beelden ook op
Facebook en Twitter voor promotie ging gebruiken, vroeg KRO/NCRV de beelden weg
te halen. Volgens een woordvoerder omdat GroenLinks geen toestemming voor het
gebruik ervan had gevraagd. De partij was hier verbaasd over, laat de
woordvoerder van Klaver weten. ,,Partijen van links tot rechts plaatsen heel
vaak en fragmentje uit een programma online", zegt hij. Toch besloot de partij
direct gehoor te geven aan het verzoek. Klaver twitterde dat GroenLinks
discussie wil ,,over de inhoud, niet over de beelden". Dus werd in plaats
daarvan de tekst online gezet.

Het is niet voor het eerst dat ophef ontstaat over vermeende GroenLinks-promotie
via de publieke omroep. In augustus vorig jaar besloot BNN/VARA na kritiek de
uitzending van de documentaire Jesse af te gelasten. De documentaire was gemaakt
door Joey Boink, die tijdens de verkiezingscampagne voor de laatste
Kamerverkiezingen werkte als 'beeldvoerder' van Klaver.


LOAD-DATE: August 30, 2018

LANGUAGE: DUTCH; NEDERLANDS

GRAPHIC: GroenLinks-leider Jesse Klaver
(Beeld uit de uitzending Laat op één)

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              33 of 106 DOCUMENTS



                                NRC Handelsblad

                           30 augustus 2018 donderdag
                                  1ste Editie

Dure medicijnen Dat minste-kwaad-principe werkt natuurlijk niet zo

BYLINE: Hanka Dekker

SECTION: OPINIE; Blz. 17

LENGTH: 232 woorden

Brieven

In het publieke debat over dure medicijnen gaat alle aandacht uit naar een
kleine groep patiënten. Emotie staat vervolgens een eerlijke afweging in de weg,
betoogden Marcel Canoy, Annelien Bredenoord, Matthijs Versteegh en Marcel
Verweij zaterdag in Welke patiënten worden de dupe? (25/8). Wanneer je, zoals
dit schrijverscollectief, ethische dilemma's weegt met vooraf gestelde,
oncontroleerbare beweringen, wordt het meer veroordeling dan afweging. ,,Voor
dat premiegeld kunnen we vele wijkverpleegkundigen aannemen", schrijven zij
bijvoorbeeld. Dat is een redeneertruc! Telkens als patiënten een duur
geneesmiddel wordt ontzegd, klinkt het argument dat het belang van de grote
groep zwaarder weegt. Dat minste-kwaad-principe werkt natuurlijk niet zo. De
schrijvers zetten de kleine groep patiënten die baat heeft bij een duur medicijn
als Orkambi weg als mediageile klagers die over de ruggen van vele hardwerkende
Nederlanders hun gelijk halen met oneigenlijke argumenten. Vindt niemand dat
onethisch? Ik wel! Mijn bezwaar is ook dat ze hun betoog in beton gieten. De
prijzen voor die dure medicijnen kunnen toch nog dalen, de techniek staat toch
niet stil? De grote groep die zich inzet voor de kwaliteit van leven van enkele
zieken - waarom prijzen de auteurs dat niet in hun 'ethische afweging'?

Hanka Dekker Directeur VKS (stofwisselingsziekten.nl)

Brieven


LOAD-DATE: August 30, 2018

LANGUAGE: DUTCH; NEDERLANDS

PUBLICATION-TYPE: Krant


                         Copyright 2018 NRC Media B.V.
                              All Rights Reserved

                              34 of 106 DOCUMENTS



                                NRC Handelsblad

                            24 augustus 2018 vrijdag
                                  1ste Editie

We sharen van alles, behalve de macht

BYLINE: Evgeny Morozov

SECTION: OPINIE; Blz. 18

LENGTH: 1118 woorden

ABSTRACT

Gewone burgers dreigen  hun  persoonlijke gegevens  te verliezen aan overheden
en grote techbedrijven, waarschuwt Evgeny Morozov. Hij pleit voor een
democratische revolutie op het niveau van steden.

VOLLEDIGE TEKST:

Hoewel onze digitale toekomst ondoorgrondelijk lijkt, zien we in de vorming
ervan een zekere logica. Namelijk een samenspel tussen twee tegengestelde
ontwikkelingen. Enerzijds het  'data-extractivisme' door grote technologische
bedrijven: terwijl Big Tech onze gegevens oogst, worden wij steeds
afhankelijker. Anderzijds het 'data-distributisme', het nastreven van
gemeenschappelijk beheer van die gegevens.

Een voorbeeld van het eerste: Facebook, zo onthulde The Wall Street Journal,
verleidt banken tot het delen van klantgegevens, zoals saldi en transacties. De
strategie: het bedrijf voorziet in  de uitvoering van eenvoudige taken, zoals
contact met de helpdesk  of een  betaling. Maar intussen blijft de klant wel in
een Facebook-omgeving en worden er steeds meer gegevens over zijn financiële
handelingen vergaard. Zie hier het  data-extractivisme.

Aanhangers van data-distributisme, de andere ontwikkeling, zijn minder
eensgezind dan Big Tech. Zij delen alleen dezelfde 'vijand':
technologieplatforms die zichzelf benoemd hebben tot beheerders van 's werelds
data. Het ene kamp van het  data-distributisme, je zou kunnen zeggen het rechts
georiënteerde, zag al vroeg in Big Tech een bedreiging voor de winstmarges van
kleinere bedrijven. Hun voorstel, aangeprezen door het World Economic Forum en
andere neoliberalen, is om  privé-eigendom uit te breiden tot persoonlijke
gegevens. Dat zou de kosten voor het  data-extractivisme van Big Tech drastisch
opdrijven.

Een  rapport  van de Franse denktank GenerationLibre  voorziet een data-utopie
van gedecentraliseerde markten en zichzelf handhavende contracten, een ideaal
waarbij vergeleken zelfs de ultra-liberale econoom Friedrich Hayek nog een
socialist lijkt.

Een dergelijke beleidsagenda gaat voornamelijk uit van de rechtse analyse van de
hedendaagse situatie, die vaak als 'digitaal feodalisme' wordt voorgesteld. Deze
diagnose komt voort uit de overigens correcte observatie dat sommige bedrijven
waardevolle bronnen (namelijk gegevens) wegsluizen en daarvoor weinig tot niets
betalen.

Maar als dat feodalisme is, dan is het kapitalisme er nooit echt van gekomen: er
is immers moeilijk een bedrijfspraktijk te vinden die meer aansluit bij de
moraal van het kapitalisme om met gratis spullen aan de haal te gaan.

Even twijfelachtig is het denkbeeld dat Big Tech alleen bestaat uit een stel
passieve renteniers die leven over de rug (de gegevens) van hun gebruikers; de
enorme uitgaven aan onderzoek en ontwikkeling - Amazon, Alphabet (het
moederbedrijf van Google), Facebook, Microsoft en Apple hebben daar alleen al
vorig jaar bijna 71 miljard dollar aan besteed - laten zich moeilijk rijmen met
hun vermeende renteniersstatus. Big Tech is het kapitalisme op zijn best - of
beter gezegd, zijn slechtst; wie spreekt over het begin van het 'digitale
feodalisme' verlangt naar een kapitalisme dat nooit heeft bestaan.

Tegelijkertijd ontstaat nu ook een linkse onderstroom van deze beweging. Het
idee van een nieuwe benadering van het eigendom van data  - waaronder de
mogelijkheid van een 'nationaal datafonds' dat deze in beheer zou hebben - heeft
een zekere ingang in de Britse Labourpartij gevonden. En laatst heeft de Duitse
SPD een nog ambitieuzer voorstel gedaan. In een artikel in de toonaangevende
financiële krant Handelsblatt betoogde SPD-leider Andrea Nahles dat de
technologiebedrijven verplicht hun data met de rest van de samenleving zouden
moeten delen, om zo niet de maatschappelijke vooruitgang te belemmeren. Het
artikel vergeleek Big Tech met de machtige farmaceutische multinationals ('Big
Pharma') die dankzij wettelijke ingrepen niet langer onbeperkt de exclusieve
rechten op  intellectuele eigendom kunnen genieten.

Dit lijkt een redelijk standpunt. Maar om geloofwaardig en doeltreffend te zijn,
moet de agenda van de linkse 'distributisten' een groot obstakel overwinnen: het
tanende vertrouwen van de burgers in de staat als instrument om hun belangen te
bevorderen.

Dit  zal niet worden hersteld door overheidsinstellingen die nu al buitensporig
toezicht houden, nog meer gegevens te overhandigen. Dan bestaat altijd de
verleiding dat zulke gegevens zullen worden gebruikt voor sociale sturing van
staatswege, ook wel bekend als 'nudging' en 'gedragsverandering'. Als de huidige
staatsinstellingen nog meer gegevens krijgen, zal dit alleen maar voeding  geven
aan complottheorieën van rechts-extremistische zijde over de 'Deep State'.

Distributisten van links zouden dus niet moeten terugschrikken voor ambitieuze
politieke hervormingsvoorstellen die aansluiten bij hun nieuwe systeem voor
data-eigendom. Dit zal alleen werken als het wordt geruggesteund door een luide
roep om een democratische revolutie waardoor naast de digitale economie ook de
politieke cultuur zal veranderen. Die revolutie moet openlijk erkennen dat het
meest zinvolle niveau waarop de democratische politieke cultuur in deze tijd
radicaal kan veranderen niet de nationale staat is - zoals van links tot rechts
hier en daar wel wordt gedacht - maar veeleer de stad.

De stad is een symbool van naar buiten gekeerd kosmopolitisme - een krachtig
antwoord op de homogeniteit en bekrompenheid van de nationale staat. Het is
tegenwoordig de enige plaats waar het idee om wezenlijke democratische
zeggenschap over ons leven uit te oefenen, hoe onbeduidend het probleem ook mag
zijn, nog altijd levensvatbaar is.

Van vervoer tot maaltijdbezorging, van huisvesting tot energieverbruik, speelt
de stad ook een prominente rol in de wijze waarop digitale technieken ons leven
binnendringen. Het is dan ook geen toeval dat de stad tevens het voornaamste
doelwit van Big Tech is: als die bedrijven daar de infrastructuur weten te
beheersen, hoeven ze zich verder weinig zorgen te maken.

De ware uitdaging die de data-distributisten van links nog rest, is daarom een
manier te vinden om niet alleen gegevens, maar ook macht te distribueren. Ze
moeten de nationale staat mobiliseren om van steden de voorboden van een nieuwe,
radicale democratie te maken, die met behulp van 'gesocialiseerde big data' en
kunstmatige intelligentie het belang van de burgers nastreeft.

Zonder een dergelijke nadruk op radicale emancipatie zal het data-distributisme
van links alleen maar een zegen voor extreemrechtse idioten blijken.

Als  overheden  makkelijker toegang tot onze data  krijgen, neemt de verleiding
tot sociale sturing toe

Evgeny Morozov schrijft als essayist over digitale zaken, auteur van het boek Om
de wereld te redden, klik hier.


LOAD-DATE: August 24, 2018

LANGUAGE: DUTCH; NEDERLANDS

GRAPHIC: Foto Istock

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              35 of 106 DOCUMENTS



                                NRC Handelsblad

                                 18 August 2018
                                  nh zaterdag

'Politieke afspraken zijn nu flinterdun'

BYLINE: Guus Valk

SECTION: Den Haag; Blz. 4

LENGTH: 1091 woorden

DATELINE: Noordwijk.

ABSTRACT

InterviewElco BrinkmanCDA-fractievoorzitter Eerste Kamer

Elco Brinkman, CDA-kopstuk sinds de jaren tachtig,  verlaat de politiek. 'De
niet-stemmer moet veel serieuzer worden genomen.'

Elco Brinkman CDA-prominent verlaat de politiek

Elco Brinkman (70) is pas begonnen aan de Thorbecke-biografie van Remieg Aerts.
Het boek over de negentiende-eeuwse staatsman heeft hem een les geleerd, zegt
hij: politiek hoort over het algemeen belang te gaan   en niet toe te geven aan
cliëntelisme. Maar juist dat mist Brinkman in Den Haag. ,,Thorbecke worstelde er
al mee, maar er is een steeds grotere politieke versplintering ontstaan.
Partijen dienen steeds meer individuele belangen."

Brinkman zit op een terras in Noordwijk, met uitzicht op het strand. Daar heeft
de CDA-fractievoorzitter in de Eerste Kamer de afgelopen maanden nagedacht over
zijn politieke toekomst. De partijtop had hem uitgenodigd zich opnieuw te
kandideren voor het lijsttrekkerschap. Maar in de vakantie besloot hij: het is
genoeg. Brinkman stapt uit de politiek. Hij verlaat de senaat medio volgend
jaar, als zijn termijn erop zit. Hij gaat zich ,,met de kleinkinderen bemoeien",
zegt hij. ,,Het zal voor velen in de partij een verrassing zijn", zegt Brinkman.
,,Maar daar houd ik wel van."

Waarom stopt u?

,,Politiek is voor mij steeds meer een herhalingsoefening geworden. Ik kwam vaak
precies dezelfde dynamiek tegen, een zeker incidentalisme. Ook merkte ik dat
deze tijd ingewikkeld is geworden. Nederland is steeds complexer georganiseerd,
instituties hebben aan zeggingskracht verloren. Daarom wil ik plaatsmaken voor
een nieuwe generatie."

Brinkman heeft, constateert hij zelf, zowel in deze als in de vorige eeuw in het
centrum van de macht gezeten. Hij werd minister in 1982, als jonge dertiger.
Fractievoorzitter in 1989, toen de partij op het hoogtepunt van haar macht zat.
En hij werd kandidaat-premier in 1994. Toen schoof premier Ruud Lubbers Brinkman
naar voren als gedroomde opvolger. Maar daar ging het mis. Lubbers viel
lijsttrekker Brinkman later openlijk af. Het CDA verloor twintig van de 54
zetels en werd voor het eerst in het bestaan van de partij een oppositiepartij.
Brinkman moest terugtreden, op de dag dat we elkaar spreken exact 24 jaar
geleden.

Wat is de les van 1994  geweest?

,,Dat afspraken in de politiek flinterdun zijn. Beeldvorming is steeds groter
geworden, alles draait om hoe iets overkomt. Bijvoorbeeld toen ik destijds
volgens afspraak aanpassing van de WAO ter sprake bracht [waar Lubbers later
kritiek op uitte]. Dan kun je je in de steek gelaten voelen."

Ruud Lubbers betuigde in zijn memoires spijt dat hij u destijds liet vallen.

,,Ik was daar blij mee. Voorbij is voorbij."

Heeft hij het wel eens tegen u gezegd?

,,Nee." Hij kijkt strak naar de grond.

Had u dat gewild?

,,Ik heb hem sindsdien vele malen gesproken. Maar ik ga ook niet op mijn knieën
om excuses vragen."

In 2011 keerde Brinkman terug op het Binnenhof, in de Eerste Kamer. Nu de
coalitie van VVD, D66, CDA en ChristenUnie in beide Kamers op een minimale
meerderheid steunt, heeft Brinkman opnieuw een beslissende positie verworven.
Maar juist dat, zegt Brinkman, staat hem tegen, hoe verknocht hij ook is aan
politiek. ,,Mijn frustratie in de Eerste Kamer is dat we onze kerntaak uit het
oog verliezen. We zijn er om de grote lijnen in de gaten te houden. Maar dat
wordt overschaduwd door politieke belangen. Het binnenharken van de laatste stem
om een meerderheid te behalen, dat weegt nu veel zwaarder."

Waar ziet u dat aan?

,,In Den Haag is iedereen al tevreden als we er een verwrongen wetstekst
doorheen hebben gewurmd. We zijn zo druk bezig meerderheden binnen te halen, dat
we pyrrusoverwinningen behalen met een krappe meerderheid van één zetel, of aan
lege symboolpolitiek doen."

Zoals?

,,Neem zo'n klimaatwet", zegt Brinkman. Hij doelt op een wetsvoorstel van de
coalitiepartijen en de linkse oppositiepartijen GroenLinks, PvdA en SP. Daarin
wordt afgesproken dat de uitstoot van CO2 in Nederland in 2050 met 95 procent
moet zijn verminderd. Brinkman: ,,Je denkt toch niet dat als we zo'n wet
aannemen, de mensen op de banken staan om te juichen dat we het weer fantastisch
gedaan hebben? Ik snap dat het klimaat verandert, maar dit is symboliek. We
binden onszelf voor veertig jaar, zonder dat mensen weten wat dat voor hun
situatie betekent. Dat is politieke  zelfoverschatting."

Maar waarom is dat volgens u schadelijk?

,,Politiek moet draagvlak voor lastige thema's creëren. Den Haag doet dat niet
en zegt: 'Ja, als u niet opkomt met stemmen, dan bepaalt de meerderheid het wel
voor u.' De niet-stemmer moet veel serieuzer worden genomen. Ik wil geen
politiek die in cliëntelisme verandert, met bestuurders die hun achterban van
alles beloven, maar het algemeen belang uit het oog verliezen."

De rol die partijen volgens u moeten spelen, is die van de brede volkspartij.
Maar die hebben juist aan macht ingeboet.

,,Een partij moet verschillende sociaal-economische groepen aanspreken. Dat is
extra moeilijk geworden, omdat de politieke versplintering zich naar
opleidingsniveau voltrekt. Ik heb bewondering voor D66 en GroenLinks, maar ze
missen de aansluiting met de gewone man. Brede volkspartijen zijn nodig om
draagvlak voor grote maatschappelijke kwesties te creëren."

Brinkman zag dat het gedoogkabinet met de PVV het niet redde. ,,En toch moeten
we altijd blijven praten met partijen met andere opvattingen, dat hebben we ooit
ook met de communisten gedaan. En het vraagstuk van immigratie is er
onhandelbaar door geworden. Dit mogen we niet laten sudderen."

Dus het CDA moet blijven praten met een partij als de  PVV?

,,Ja, of ze nou Baudet heten of andere bloteriken." Droog: ,,Ik permitteer me
even een vrolijkheid."

En het CDA moet daarbij een harder standpunt over immigratie uitdragen?

,,Op straat hoor je: we kunnen toch niet heel Afrika hier binnenhalen? En dan
hoor ik in Den Haag te vaak: ach, het is maar de straat. De meeste revoluties
zijn op straat begonnen."

Elco Brinkman (Dirksland, 1948) is sinds de jaren tachtig een CDA-kopstuk en een
invloedrijk bestuurder. Als jonge ambtenaar werd hij in 1982 minister van
Welzijn, Volksgezondheid en Cultuur. In 1989 werd hij fractievoorzitter in het
derde kabinet-Lubbers.

Hij verloor in 1994 de verkiezingen, nadat Lubbers hem had laten vallen. Lubbers
had gezegd dat hij op de nummer drie van de lijst zou stemmen, Ernst Hirsch
Ballin. Brinkman moest aftreden en werd bestuurder, onder meer van Bouwend
Nederland. In 2011 keerde hij terug naar de politiek als fractievoorzitter in de
Senaat.

LOAD-DATE: August 17, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              36 of 106 DOCUMENTS



                                NRC Handelsblad

                                 10 August 2018
                                   NH Vrijdag

Steve Bannon wil de George Soros op rechts worden

BYLINE: Ian Buruma; Ian Buruma

SECTION: Opinie; Blz. 16

LENGTH: 1173 woorden

ABSTRACT

Bannon probeert in Europa een rechtse beweging op gang  te krijgen, schrijft Ian
Buruma, maar het enige dat Europese rechts-populisten verbindt is een afkeer van
de elite.

Ian Buruma Steve Bannon wil rechtse Internationale

Stephen K. Bannon, het brein achter de presidentiële campagne van Donald Trump,
verloor eerst zijn baan in het Witte Huis, en daarna bij Breitbart News. Zijn
nieuwste plan is om Europa flink op te schudden. Het doel van zijn in Brussel
gevestigde 'Movement' is om ultra-rechtse populisten in Europa te verenigen,
teneinde de EU onderuit te halen.

Bannon ziet dit streven als deel van een 'oorlog' tegen de 'Davos Partij'. Met
andere woorden, van blanke, christelijke, vaderlandslievende, ,,echte mensen"
(in de woorden van zijn vriend Nigel Farage) tegen de kosmopolitische elites.
Hij wordt, in de media althans, serieus genomen.

Het is een hele opgave voor een wat sjofele Amerikaanse blaaskaak met dwaze
ideeën over catastrofes die op voorspelbare momenten de wereld overspoelen om de
geschiedenis van Europa te veranderen. Ontmoetingen met rechtse coryfeeën als de
Hongaarse premier Viktor Orbán, de Italiaanse vicepremier Matteo Salvini, en
Boris Johnson, de clowneske voormalige Britse minister van Buitenlandse Zaken,
hebben al plaatsgevonden. Maar Bannon is een nieuwkomer in de Europese politiek.
Zijn publiek in Praag luisterde verbijsterd naar zijn tirade over ,,onbillijke
concurrentie" van landen die goedkope arbeid zouden uitbuiten. Meer dan 80
procent van het Tsjechische nationale inkomen komt uit de exportindustrie, en
wel juist om die reden.

De voornaamste hindernis voor Bannons streven zit hem echter in het feit dat
rechts-populisten in Europa een nogal bont gezelschap vormen. Bannon komt uit
een reactionaire rooms-katholieke hoek, en hij ziet zichzelf graag als een
strijder tegen het absolute kwaad. Orbán is een opportunistische autocraat die
alle schuld voor het onbehagen in het post-communistische Hongarije afschuift op
migranten en op de liberale EU (hoewel de Hongaarse economie niet zonder
subsidies uit Brussel zou kunnen bestaan).

Noord-Europese demagogen als Geert Wilders zien de islam als de grootste
bedreiging voor de westerse beschaving, maar verdedigen ook gelijke rechten voor
homo's en vrouwen, voornamelijk omdat  moslims daar per definitie tegen zouden
zijn. Boris Johnson staat in de bres voor, wel, voor Boris Johnson. Maar zijn
Brexit-handlangers zijn niet zozeer bezield door de islamitische bedreiging,
alswel door fantasieën van een herrijzend Brits rijk. En het Franse
Rassemblement National (voorheen Front National) is een soort familiebedrijf dat
zich nog steeds probeert te distantiëren van de antisemitische sporen van het
Vichy-verleden. Hun aanhangers lopen over het algemeen niet warm voor
homorechten.

Net als bij de fascisten in de vorige eeuw is het lastig om duidelijke
ideologische samenhang te vinden in al die verschillende rechtse stromingen,
laat staan in de beweging van Bannon. Wat hen bindt is meer een gevoelskwestie:
een vijandigheid die soms is gericht tegen moslims, soms tegen alle immigranten
en asielzoekers, vaak tegen de EU, en altijd tegen de 'elites', die mensen die
Theresa May ooit omschreef als ,,citizens of nowhere". En die elites gelden of
als links, of als neoliberaal; het verschil is natuurlijk aanzienlijk.

Er kleeft aan deze animositeit iets samenzweerderigs; het idee dat de gewone man
is overgeleverd aan een machtig netwerk van schimmige figuren die achter de
schermen de wereld beheersen. In de tijd dat Stalin vijanden van het volk
beschreef als ,,wortelloze kosmopolieten" (codetaal voor Joden) gold New York
als het denkbeeldige hoofdkwartier van de mondiale samenzwering, met bijkantoren
in Londen en Parijs. De huidige standplaats is Brussel.

Immigranten, en dan vooral islamitische immigranten, zijn dikwijls mikpunt van
populistische propaganda. Bannon schreef het eerste presidentiële decreet van
Trump om mensen uit bepaalde moslimlanden buiten de grenzen te houden. Orbán
ziet zijn anti-immigratiepolitiek als een strijd voor de christelijke
beschaving. Salvini wil alle vluchtelingen uit Italië deporteren. Johnson en
andere leiders van de Brexitcampagne joegen Engelsen de stuipen op het lijf door
te waarschuwen tegen een ,,vloedgolf" van Turkse immigranten, en dat terwijl de
kans van Turkse toetreding tot de EU vooralsnog miniem is.

Maar het voornaamste doel van populistische woede blijft die sinistere mondiale
elite. Het bekendste symbool van die elite, vaak gebruikt als een schrikbeeld in
verkiezingsposters van Orbán, is de internationale financier en voorvechter van
mensenrechten George Soros. Zijn bevordering van mensenrechten en
verdraagzaamheid, en de hulp aan vluchtelingen, zou een manier zijn om zijn
eigenbelang te dienen. Soros, en andere leden van de elite, zouden proberen
christelijke landen te overspoelen met ongure buitenlanders. Zij zijn de
dolkstoot in de rug van de westerse beschaving. Bannon zelf koestert een zekere
bewondering voor Soros, hoewel hij hem ziet als een soort Satan. Hij wil de
George Soros van de rechtse beweging zijn.

Het lijkt misschien tegenstrijdig dat radicale nationalisten als Bannon (,,
America First") streven naar een internationale beweging, alsof zij hun
vermeende kosmopolitische vijanden proberen na te apen. Maar het is niet
werkelijk tegenstrijdig, want het doel is niet zozeer om elites af te schaffen,
als wel om zelf naar de macht te grijpen.

Opvallend is hoe vaak populisten vervallen in zelfbeklag, alsof Orbán, Salvini
en anderen door de 'Davos Partij' zouden worden onderdrukt. Zij voelen zich
buitengesloten, niet voldoende erkend, verongelijkt. Het is nu hun beurt om te
heersen, en om wraak te nemen voor alle krenkingen die zij hebben ondergaan.
Daarom is Trump, de ordinaire zakenman in onroerend goed met een kolossaal
minderwaardigheidscomplex, hun held.

Trump voelt zich duidelijk meer op zijn gemak met dictators dan met
democratische gekozen collega's. Hij onderhandelt het liefst als een
krachtpatser met andere krachtpatsers. Maar dat maakt hem nog geen
internationalist, net zo min als er zomaar een coherente internationale beweging
ontstaat uit protserige congressen van Europese populisten. Dat zijn eerder
gelegenheden voor onderlinge vleierij en tv-shows voor het thuisfront.

Wie weet of het rechtse populisten zal lukken om méér te doen, of zij de EU
daadwerkelijk  pootje kunnen lichten en de Europese politiek een nieuwe wending
kunnen geven. Gezien hun verschillende belangen zouden zij best kunnen vervallen
in onderlinge ruzie. Bannon is tegen China, Orbán wil geld verdienen aan China.
Landen in Centraal- en Oost-Europa zijn afhankelijk van de EU. Groot-Brittannië
verdwaalt in 'splendid isolation'.  Een internationale beweging van
nationalisten moet die verschillen zien te overbruggen. Het is haast niet voor
te stellen dat Bannon de aangewezen figuur is om dat voor elkaar te krijgen.

Opvallend is hoe vaak populisten vervallen in zelfbeklag

Ian Buruma is hoofdredacteur van The New York Review of Books.

LOAD-DATE: August 10, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              37 of 106 DOCUMENTS



                                NRC Handelsblad

                                 03 August 2018
                                   NH Vrijdag

Taalspelletjes en coming outs

BYLINE: Nynke van Verschuer

SECTION: Media; Blz. 12

LENGTH: 582 woorden

ABSTRACT

Zap

De taalminnende televisiekijker kwam er de laatste tijd wat bekaaid vanaf, nu
Het Groot Dictee sinds vorig jaar geschrapt is en De tafel van taal van de NTR
afgelopen is. Gelukkig presenteert Astrid Joosten deze zomer De S.P.E.L.show.
Een laagdrempelige taalquiz, want als het te moeilijk wordt haken mensen af,
volgens Joosten. In  het AD zei ze: ,,Het przewalskipaard was nog grappig, maar
latere schrijvers van het dictee wilden elkaar steeds overtreffen in moeilijke
woorden. Dat was uiteindelijk niet meer te doen."

In De S.P.E.L.show spelen drie bekende Nederlanders tegen 26 gewone Nederlanders
. In de eerste aflevering waren Loretta Schrijver (Koffietijd is ook met
vakantie), schrijver Arthur Japin en modeontwerper Olcay Gulsen de  kandidaten.

De eerste ronde over spelling was vrij saai, want niemand struikelde over vragen
als of je alinea met een of twee l'en schrijft. Het werd iets minder
voorspelbaar toen de betekenis van spreekwoorden moest worden geraden, en
allerlei in onbruik geraakte frases langs kwamen, zoals 'het ei is vuil bij
haar' ('ze moet bevallen'). Maar in de finale bleken er ineens aanzienlijke
geldbedragen te winnen, de vragen werden moeilijker. Deelnemers en kijkers
veerden op.

Finalist Japin moest het opnemen tegen Wichard, een verpleger die naar eigen
zeggen niet zo veel met taal heeft behalve dan dat-ie het gebruikt.

Omdat een fout antwoord de andere finalist geld zou opleveren, siste Wichard
naar Japin: ,,druk dan", om Japin voortijdig op de knop te laten drukken en een
fout antwoord uit te lokken. Japin trapte er een paar keer in, maar won
uiteindelijk toch. Gelukkig komt Wichard volgende week terug om de boel opnieuw
te saboteren.

Het hoogtepunt bij M deze week waren Ellie Lust en Rik van de Westelaken, die in
het kader van Pride Amsterdam   iedere dag een gedenkwaardige coming out
bespreken. Vanuit een bootje op de grachten laten ze een filmpje zien en geven
ze commentaar. Maandag hadden ze de Rhodes Bros, een tweeling die bekend is
geworden met  Youtube-filmpjes. Gezamenlijk bellen ze hun vader op om te zeggen
dat ze gay zijn. ,,Het voelt alsof er een last van miljoenen kilo's van mijn
schouders is gevallen", zegt een van hen. Dat zie je op alle filmpjes gebeuren,
en dat maakt ze zo mooi, ook dat van actrice Ellen Page, schoonspringer Tom
Daley en tv-persoonlijkheid Caitlyn Jenner. Alsof je een mistbank ziet
optrekken. De enige hoop is dat het in de laatste uitzending van de week eens
niet de beurt is aan een Hollywoodster, maar aan iemand dichter bij huis.

Ook  het NOS Journaal van acht uur besteedde op onnadrukkelijke wijze aandacht
aan Pride. Ze gingen langs in een verzorgingshuis met een 'roze loper', een
keurmerk in de branche dat extra aandacht voor LHBTI's garandeert. Onder oudjes
is het veel minder vanzelfsprekend om openlijk over de eigen geaardheid te
spreken. De manager van woonzorgcentrum Brabant Zorg: ,,Tot 1971 werd je gewoon
strafrechtelijk vervolgd."

Het verzorgingshuis let op kleine dingen: ,,We proberen niet aan iemand te
vragen: waar is uw man, of waar is uw vrouw, maar waar is uw partner? En als er
een kleinzoon op bezoek is kan je ook vragen: heb je al verkering, in plaats
van: heb je al een vriendinnetje?"

John Spee woont sinds drie maanden in het verzorgingshuis en is net een jaar uit
de kast. Hij vindt het fijn dat de begeleiding een praatgroep probeert op te
richten. ,,Ik vind het heel spannend, ja. Omdat je er nooit met iemand over hebt
kunnen praten."

Nynke van Verschuer

LOAD-DATE: August 3, 2018

LANGUAGE: DUTCH; NEDERLANDS

GRAPHIC: Wichard en Arthur Japin in De S.P.E.L.show.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              38 of 106 DOCUMENTS



                                NRC Handelsblad

                                  26 July 2018
                                  NH donderda

Hoop op vooruitgang

BYLINE: Hugo Logtenberg

SECTION: Media; Blz. 12

LENGTH: 598 woorden

ABSTRACT

Zap

Voor liefhebbers van documentaires over technologie was woensdagavond er een van
luxe. RTL Z zond een documentaire uit over de opkomst en de ondergang van het
revolutionaire vliegtuig Concorde terwijl NPO 2  Butterfly City in de aanbieding
had.

De supersonische Concorde is hoofdzakelijke een lofzang op het vliegtuig met de
opvallend lange en puntige neus. ,,Het was een exotische droom uit de jaren
vijftig, ontwikkeld in de jaren zestig en bewaarheid in de jaren zeventig", zegt
een voormalig piloot. De woorden illustreren de nog altijd lyrische
herinneringen aan Concorde bij betrokkenen.

Tal van hen kijken in de documentaire terug op de geboorte van wat nog altijd
wordt gezien als een mirakel, niet alleen in technologisch opzicht. Het toestel,
dat een topsnelheid had van twee maal de snelheid van het geluid, was een
coproductie van de Britten en de Fransen.

Concorde had aanvankelijk alleen één groot probleem: er was geen belangstelling.
Zelfs British Airways wilde er niet aan. Pas toen de Britse regering de
miljarden aan ontwikkelingskosten voor zijn rekening nam, durfde de
luchtvaartmaatschappij het aan. Michael Heseltine - destijds minister van
luchtvaart: ,,Het waren niet mijn beste onderhandelingen."

Concorde overwon de scepsis en groeide uit tot het symbool van klasse en succes.
Internationale zakenmensen, politici en celebrities als prinses Diana, Mick
Jagger en Sting zworen bij ,,de koningin van het luchtruim" die ze in drie uur
van Londen naar New York bracht. ,,Concorde was in die jaren als Harrods: hoe
duurder we werden, hoe meer passagiers we kregen", aldus een voormalig
leidinggevende. Maar rendabel werd het bedrijf pas toen het ook chartervluchten
ging uitvoeren voor de gewone man.

Tot op 25 juli 2000 een Concorde in Parijs bij het opstijgen ternauwernood een
Boeing 747 met daarin president Chirac weet te ontwijken maar kort daarop alsnog
ontploft. Alle 109 inzittenden komen om. Ruim een jaar later staat de eerste
testvlucht geboekt voor de vernieuwde Concorde. Een  vlucht van Londen naar New
York. Maar precies op die dag verandert de wereld: het is 11 september 2001.
Passagiers blijven in de maanden na de aanslagen massaal weg en Air France stapt
uit het prestigeproject. Het betekent het einde van Concorde. Ironisch genoeg
zorgde die mededeling ervoor dat de laatste vluchten in een mum van tijd weer
waren uitverkocht.

Dezelfde hoop op vooruitgang koesterden de duizenden Russen die zich in de jaren
zeventig vestigden in het Litouwse Visaginas, een plek waar de krachtigste
kerncentrale van de wereld zou verrijzen. Butterfly City laat zien hoe
daaromheen huizen, flats en parken werden opgetrokken, in de vorm van een
vlinder. Maar de afscheiding van de Sovjet-Unie in 1990 verstoort de droom op
een goede toekomst, de toetreding tot de EU in 2004 beëindigt die voor velen
zelfs.

De EU is bezorgd over de veiligheid van de centrale en eist sluiting, als
voorwaarde om toe te mogen treden. Daarop valt de stad stil. Of zoals een
inwoner zegt: ,,Visaginas is bevroren in de tijd." Grote werkeloosheid is het
gevolg. De zieltogende staat van de stad splijt de geesten, helemaal als de
Russen begin 2014 De Krim annexeren. Bij wie horen ze nu eigenlijk, vragen de
Russische inwoners van de stad zich af: bij Europa of bij Rusland? Ilya, docent
Russische folklore, kent geen twijfel. ,,Westerse waarden zijn gebaseerd op een
filosofie van individualisme. Het Rusland van nu is het land van collectivisme
en eenheid." Zijn vrouw: ,,Onze relatie met Europeanen is veranderd. We
vertrouwen ze niet meer. Geen van allen."

Hugo Logtenberg

LOAD-DATE: July 26, 2018

LANGUAGE: DUTCH; NEDERLANDS

GRAPHIC: Inwoners van het Litouwse Visaginas in Butterfly City.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              39 of 106 DOCUMENTS



                                NRC Handelsblad

                                  25 July 2018
                                  NH woensdag

Het succes van Nederlands keramiek verklaard

BYLINE: Gretha Pama

SECTION: Cultuur; Blz. 2

LENGTH: 685 woorden

ABSTRACT

RecensieMade in Holland  Museum Princessehof  liet onderzoek doen   naar 400
jaar Nederlands keramiek. De succesformule: een eigen draai geven aan beproefde
technieken.

Vier-en-een-halve zaal groot noemen ze de opstelling zelf, en ze zijn allemaal
interessant, maar dat halve zaaltje misschien nog het meest. Je ziet er
woonhuizen van de 18de-eeuwse elite in het Poolse Gdansk afgebeeld, de wanden
van de bel-etages volledig bedekt met blauw-witte Nederlandse tegels. Langs die
wanden: meubilair uit Nederland. Bovenop de kasten:  vazen, kaststellen en
dekselpotten van Delfts aardewerk.

Made in Holland, 400 jaar wereldmerk in  Keramiekmuseum Princessehof is
onderdeel van Leeuwarden-Fryslân Culturele Hoofdstad van Europa. De
tentoonstelling stond al genoemd in het bidbook waarmee Leeuwarden indertijd de
strijd om die titel aanging. Maar pas toen deze  daadwerkelijk was
binnengehaald, kwam er de luxe van  een paar jaar voorbereidingstijd en meer
subsidie dan gehoopt.

Het resultaat:  voor  Made in Holland  kon Keramiekmuseum Princessehof
onderzoek laten doen   naar de export van Nederlands keramiek in de afgelopen
vierhonderd jaar. Waar kwam het terecht? En bij wie? En hoe werd het daar
gebruikt? De antwoorden  zie je overal in de bijzonder onderhoudende
tentoonstelling terug, maar zijn  vooral opmerkelijk in het kleine,  aan  Gdansk
gewijde zaaltje, met daarin niet minder dan 27 bruiklenen uit hun Nationaal
Museum.

Zo'n 150 betegelingen

Gdansk, en trouwens het hele Poolse achterland, was een belangrijke afzetmarkt
voor de Nederlandse industrie van tegels en aardewerk. Wie het zich kon
permitteren, toonde met zijn aankopen  status en rijkdom. Er zijn zo'n 150
Nederlandse betegelingen in Polen bekend, een stuk of dertig bevinden zich nog
op hun oorspronkelijke plaats.

Maar ook de gewone man kocht Delfts aardewerk. In een vitrine met opgegraven
scherven, en soms nog hele borden en kommen, ligt  een schaal met de tekst
'Eert Godt': mensen begrepen Nederlands,  langs de kustlijn van de Oostzee werd
Nederduits gesproken. De export naar Gdansk, waaronder ook bierpullen,
soepterrines en theekoppen, duurde zo'n honderd jaar, van 1650 tot na 1750.

De belangrijkste conclusie van het onderzoek door het museum: de oorsprong van
typisch Nederlandse producten als Delfts blauw, Maastrichts boerenbont, Haags
eierschaalporselein en Gouds plateel lag niet in Nederland. Maar de eigen draai
die producenten gaven aan het aardewerk dat ze imiteerden, en vooral ook de
manier waarop ze het aan de man wisten te brengen, maakten het zo gewild dat het
op zijn beurt weer werd geïmiteerd.

Porseleinaarde uit Engeland

Een voorbeeld. Het bekende boerenbont van de Maastrichtse 'pottenkeuning' Petrus
Regout (1801-1878) had hij afgekeken van Engeland. Sterker, hij bestelde er in
zijn beginjaren porseleinaarde,  platen met drukdecors en kleurpigmenten. In
1845 stelde hij  een Engelsman aan als directeur van de fabriek. Zijn
serviesgoed vond vervolgens wereldwijd aftrek: vanwege de betaalbaarheid, maar
ook omdat Regout  de producten aanpaste aan buitenlandse markten.

Op de tentoonstelling zie je boerenbontborden met in het midden een maansikkel
en een vijfpuntige ster: voor het Midden-Oosten. Voor Japan: sakeflesjes met
bijbehorende cupjes en rijstkommen met deksel, alles precies in de daar
gebruikelijke maten. Het Maastrichtse aardewerk werd zo geliefd in
Zuidoost-Azië, dat de Japanse keramiekindustrie het ging namaken, toen vanwege
de Eerste Wereldoorlog de handel was stilgelegd.

De laatste zaal is gewijd aan Dutch Design, de recentste stroming in Nederlands
keramiek. Onder meer te zien daar: de gestapelde tulpenpiramide van de Chinese
Jing He uit 2016, Tulp Piramid - Copy and Identityis de titel, bovenop staat een
iPhone met het scherm afgesteld op het Chinese WeChat. En inderdaad, die doet
dan weer denken aan een 17de-eeuwse Delftse bloemenpiramide.

Wie zich Nederlands keramiek kon veroorloven, toonde daarmee zijn status

Tentoonstelling

Made in Holland, 400 jaar wereldmerk Keramiekmuseum Princessehof.  Grote
Kerkstraat 9, Leeuwarden. T/m 30 juni 2019. Inl.: princessehof.nl.

4

LOAD-DATE: July 25, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              40 of 106 DOCUMENTS



                                NRC Handelsblad

                                  25 July 2018
                                  NH woensdag

BYLINE: Fanny Huisman; Roel Rutten; E. G. Bakker

SECTION: Opinie; Blz. 16

LENGTH: 558 woorden


Commentaar hoofddoek

Vrij van belemmering

,,Er zijn meer stemmen relevant dan die van de  middelbare, witte man" anno
1828, aldus het hoofdredactioneel commentaar (Het nieuwe Nederland verdient een
plaats in de media, 23/7). Mag het nu afgelopen zijn met dat nietszeggende, luie
cliché? De kwestie van de gedoekte vrouwen speelt anno nú. Het gaat enerzijds
over vrouwen (en mannen) die er minstens 150  jaar over hebben gedaan om verlost
te worden van allerlei maatschappelijke belemmeringen, en anderzijds over
vrouwen anno nú die zich inpakken opdat mannen hen niet zien. Een stuitend feit
dat  NRC kennelijk sanctioneert in zijn personeelsbeleid (dit is dus wat anders
dan het artikelenbeleid).  De commentator (v/m)  schrijft dat dit komt doordat
NRC midden in de samenleving wil staan. Stel dat wij Hongarije waren, nam  NRC
dan Orbán-aanhangers als journalist in dienst om fijn midden in de samenleving
te staan? Deze lezeres heeft geen behoefte aan een neutraal platform ergens in
een midden. Ik wil een krant die aan de goede liberaal-emancipatorische kant
staat.

Fanny Huisman

Nationalisme

Links liet het afweten

GroenLinks-Kamerlid Zihni Özdil pleit in NRC voor een links nationalisme (
Nationalisme is een rechts feestje omdat links de slingers nooit ophangt, 20/7).
Een interessante gedachte, maar links gaat onze nationale symbolen natuurlijk
nooit omarmen. Van VOC tot Zwarte Piet, van joods-christelijke identiteit tot
vlagvertoon, links Nederland heeft er doorgaans helemaal niets mee.  Zou het wat
uitmaken als links deze symbolen wel omarmt? Waarschijnlijk niet. De doorsnee
linkse kiezer  zit er niet op te wachten en de rest zal het origineel prefereren
boven de linkse kopie. Het benadrukken van gezond nationalisme, van de kracht
van diversiteit waarmee Nederland is groot geworden, lost dit probleem niet op.
De huidige waardering voor  nationale symbolen komt voort uit een verlangen naar
houvast en zekerheid. Juist op dat punt heeft links het de afgelopen 25  jaar
laten afweten. Het heeft arbeidsmarkt, pensioenen en sociale zekerheid hervormd
zonder nieuwe zekerheden te creëren. Misschien moet links de komende jaren wat
minder doen aan genderneutraliteit, autovrije binnensteden, biologische landbouw
en andere kosmopolitische hobby's en wat meer aan werk en inkomen. Daar heeft
Jan Modaal, die vroeger steevast links stemde en nu zijn heil zoekt bij
nationalistische mooipraters, veel meer aan. Ook wat (gezond) nationalisme
betreft geldt nog altijd: Erst kommt das Fressen, dann kommt die Moral.

Roel Rutten

Nasynchronisatie

Een zegen

Ik kijk veel naar Franse films op Arte. Mijn Frans is onvoldoende om een Franse
film zonder ondertiteling te kunnen volgen. Arte synchroniseert buitenlandse
films naar de Duitse taal - die ik wel goed machtig ben.

Een zegen. Immers, ik hoef de tekst niet te lezen, het beeld wordt niet verpest
door de ondertiteling. Mijn visuele aandacht  wordt daardoor niet afgeleid en
blijft geheel gericht op het filmische beeld.

E. G. Bakker


Correcties/aanvullingen

Jawaharlal Nehru

In het artikel Verkeerschaos of niet, de maaltijdbezorger in India is altijd op
tijd (23/7, p. 12-13) stond dat de Dabbawalla's gemakkelijk te herkennen zijn
aan hun Nehru-petje, ,,verwijzend naar 's lands eerste president". Jawaharlal
Nehru was de eerste premier.

Brieven 25/7/2018

Links heeft niets met nationale symbolen

LOAD-DATE: July 25, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              41 of 106 DOCUMENTS



                                NRC Handelsblad

                                  23 July 2018
                                   NH maandag

Zo hypocriet, die heksenjacht op Stef Blok

BYLINE: Ronald Buijt

SECTION: Opinie; Blz. 16

LENGTH: 1136 woorden

ABSTRACT

De werkelijke schade van de affaire-Blok is dat gewone burgers  zich voortaan
wel driemaal zullen bedenken alvorens ze iets zeggen wat op hetzelfde neerkomt
als wat de minister vertelde, schrijft Ronald Buijt.

De uitspraken van Stef Blok over multiculturele samenlevingen (,,noem een
voorbeeld [..] waar een vreedzaam samenlevingsverband is, ik ken hem niet")
schokte  politici, sociale dienstverleners en journalisten. Dat zelfs Blok, de
VVD'er die bij zijn aantreden in maart nog gekarakteriseerd werd als 'saai en
oerdegelijk', zó rechtspopulistisch uit de hoek kon komen, droeg zeker bij aan
die schok. Stef Blok liet zich dus veel te negatief uit over de multiculturele
samenleving. Foutief zelfs, meenden zelfbenoemde factcheckers. Maar waarom
draait niemand het eens om? Waarom hoeft links nooit te verklaren wat er dan zo
positief is aan de multiculturele samenleving? Wat heeft de komst van
niet-westerse migranten ons dan voor goeds gebracht?

Wat in de beeldvorming niet hielp, is dat de minister zijn uitspraken deed op
een besloten bijeenkomst. De opnames werden via Zembla gelekt. Zo bezien is hij
betrapt. Betrapt op gedachtegoed wat hij niet in Kamer of tv-studio verspreidt.
Het grote publiek had hem niet eerder zo gehoord. Als Blok al zo denkt, zijn er
mogelijk meer in de gevestigde politiek die zo denken maar dat doorgaans
verzwijgen. Bij de VVD, en vast ook bij het CDA.

Dat maakt de affaire-Blok zo verwarrend. Bij Geert Wilders en Thierry Baudet
weet je wat voor vlees je in de kuip hebt.   Uit die hoek verwacht men dit soort
taal. Om te voorkomen dat kiezers naar hen trekken, roepen VVD'ers in
campagnetijd wat stoers over  opvang in de regio en misbruik van sociale
voorzieningen. Maar ze gaan in toon en belofte nooit zo ver als Wilders en
Baudet. Dat tweetal moet immers buiten de orde geplaatst worden. Gevestigd
rechts houdt hen voor 'onverantwoordelijk' en links framet hen als 'racistisch'.
Sinds deze week zijn de kaarten anders geschud. Hoe kan de VVD nu nog afstand
nemen van Wilders en Baudet?

Achter dat probleem voor campagnestrategen, schuilt een ander probleem: hoe vrij
zijn politici, bewindslieden meegerekend, in hardop nadenken? Blok wilde
prikkelen, zegt hij. Vrij van gedachten wisselen. Zulks gaat niet van een
briefje, maar vergt verbale lenigheid en dat brengt risico's met zich mee. Is de
politiek, de kunst van het redeneren, ermee gediend als we meteen de zwaarste
consequenties verbinden aan een  wat lompe oefening? Zou het niet beter zijn die
te bewaren voor het beleid van de minister? Woorden doen ertoe, dat zeker, maar
de context bepaalt in welke mate. Dit was in de context van een
gedachtenexercitie. Niets meer, niets minder.

Critici en 'factcheckers' interpreteren Bloks woorden overigens wel heel nauw.
De VVD'er stelde dat hij geen ,,vreedzaam" multicultureel samenlevingsverband
kent en zou daarmee fout zitten. Suriname (,,failed state") zou volgens Bloks
critici juist toonbeeld van zo'n vreedzame multiculturele samenleving zijn. En
Nederland ook. Ja, vreedzaam in de zin van: geen oorlog. Maar niemand kan toch
ontkennen dat er al decennia sprake is van ernstige culturele en etnische
spanningen waarvan zonder de komst van niet-westerse migranten geen sprake zou
zijn? Een soortgelijke conclusie trok de Wetenschappelijke Raad voor het
Regeringsbeleid nog in mei. Ik citeer de bespreking in NRC: ,,Als wijken
diverser worden, voelen mensen zich onveiliger en neemt sociale samenhang af.
Ook is de kans groter dat ze een delict plegen." Wie 'vreedzaam' definieert als
kalm, rustig en wars van ruzie, kan niet ontkennen dat Stef Blok gewoon gelijk
heeft. Overal leidt de multiculturele samenleving tot spanning. Bovendien; juist
links heeft het over 'groepen die tegenover elkaar staan'.

Blok stelt verder ,,dat we niet goed in staat zijn om een binding aan te gaan
met ons onbekende mensen" en van nature geneigd zijn om naar mensen toe te
trekken die op onszelf lijken, waar we veel mee gemeen hebben. Links wordt daar
heel boos van, omdat dit indruist tegen hun positie in het nature-nurture-debat
en daarmee hun verlangen naar een maakbare samenleving. Maar waarom vindt links
het wél prima dat migranten samenklitten, naar hun eigen voetbalclub gaan, naar
islamitische scholen, naar moskee-internaten en trouwen met een partner uit de
eigen groep?

In het verlengde hiervan, zei Blok: ,,Als je in Benoordenhout woont is het
hartstikke leuk om op zondag naar de Turkse bakker te gaan. [...] Maar als je er
middenin woont, heb je enorm last." Dat  mensen hierover vallen is absurd.  Blok
schetste een realistisch beeld, terwijl links doet alsof het allemaal pais en
vree is in de Schilderswijk waar die Turkse bakker zit. Je zou er maar wonen als
autochtone Nederlander: dan trek je uit de kritiek die Blok nu ten deel valt de
conclusie dat zelfs de meest voor de hand liggende kritiek op de multiculturele
samenleving niet is toegestaan. Dan voel je je toch vergeten door politici die
dat als 'xenofobe borrelpraat' afdoen?

Zo hypocriet allemaal! Als er iets positiefs over de multiculturele samenleving
valt te vertellen (zoals het winnen van het WK door een divers elftal) dan
worden linkse mensen  hitsig. Dan benoemen ze diversiteit  als  succesfactor.
Slaan migranten vervolgens aan het plunderen, dan gaat het ineens  om zomaar
'mannen'. De opiniemakers, journalisten en politici die geen gelegenheid onbenut
laten om de vermeende schaduwzijden van de Nederlandse cultuur te benadrukken
(slavernijverleden, zwarte piet), zijn toevallig ook altijd degenen die andere
culturen en in het bijzonder  het multiculturalisme beschermen tegen kritiek. De
werkelijke schade van deze affaire is daarom: gewone burgers zullen zich
voortaan  driemaal bedenken voor ze iets zeggen wat op hetzelfde neerkomt als
wat Blok vertelde. Het is deze publieke executie die angst zaait, niet de
woorden van de minister.

Jammer dat Blok uit politiek lijfsbehoud zo razendsnel afstand nam van zijn
uitspraken. Hoe ongelukkig hij zijn gedachten in die uitgelekte video ook de
vrije loop liet, iedereen zag: wat de minister tegenover dat gezelschap zegt,
meent hij wel, ook al was het prikkelend bedoeld. Zo'n rede kun je niet zomaar
terugtrekken. Dat maakt je ongeloofwaardig. Er zat  namelijk geen woord Spaans
bij.

Nu de minister  van Buitenlandse Zaken zijn woorden toch heeft ingetrokken, wil
de oppositie natuurlijk meer: onderbreking van reces, een Kamerdebat, excuses
aan alles en iedereen. Dieper door het stof, ook in het buitenland. Zoveel
gezagsverlies is niet te verdragen. Hopelijk houdt  Blok de eer alsnog aan
zichzelf: beter met opgeheven hoofd vertrekken uit deze arena dan jezelf zo
verloochenen. Alsjeblieft minister Blok, laat het hier maar bij.

Ronald Buijt is voormalig fractievoorzitter van Leefbaar Rotterdam en werkt  in
de logistieke sector.

LOAD-DATE: July 23, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              42 of 106 DOCUMENTS



                                NRC Handelsblad

                                  21 July 2018
                                  NH zaterdag

Hoe ik een dikke huid kreeg

BYLINE: , dan zien ze mijn hoofddoek niet meer. Ze had ongelijk.; 23; Lamyae
Aharouay

SECTION: Opinie; Blz. 2

LENGTH: 1881 woorden

ABSTRACT

Opinie

hoofddoek

Na tweeënhalf jaar columns schrijven voor NRC concludeert Lamyae Aharouay dat
voor veel lezers de inhoud van  haar columns niet kon opwegen tegen haar
hoofddoek.

,,Dus NRC, graag een andere foto bij de column, een normale, zonder hidjab."
(Een lezer) Lamyae Aharouay over columns schrijven met een hoofddoek

'Alles aan haar is fout. Boven haar column staat haar portret. Vanonder een
somber gekleurde hijab kijkt ze de lezer aan met haar minzame blik, superieure
glimlach en alleswetende ogen."

,,Geachte mevrouw Aharouay,

Van uw verschijning als columniste in de NRCben ik geschrokken. Ik ben echt bang
voor mohammedanen en, gezien uw foto, bent u een overtuigde."

,,Dus NRC, graag een andere foto bij de column, een normale, zonder hidjab."

,,De reden waarom je een hoofddoek draagt is duidelijk. De gewone Nederlander
irriteren. Immers veel mensen zien je als een vreemde eend in de bijt. Je hoort
er niet echt bij."

,,Ik lees uw column trouw. Bij uw portretje begin ik me al te ergeren aan die
hoofddoek en dat superieure lachje dat alwetendheid lijkt te suggereren."

,,Verontwaardigd stuur ik deze mail...

Tot mijn grote verbazing staat er op de voorkant van de zaterdagkrant van
vandaag een vrouw met een hoofddoek afgebeeld!!!! Ik benoem niet eens argumenten
waarom dit absurd is!"

,,En het westerse leven? Daarin heeft de hoofddoek nooit gepast, tenzij voor de
juffrouwen van de vierde stand, die met louter minachting werden bejegend."

,,Kortom: uw portret-met-hoofddoek stoort mij. Ik kan het niet in
overeenstemming brengen met de figuur die uit uw intelligente proza naar voren
treedt."

Dit zijn een paar van de vele reacties die binnenkwamen in de tweeënhalf jaar
waarin ik een van de vaste columnisten van NRC was. Toen ik door de krant
gevraagd werd, voelde ik me niet alleen vereerd, ik was ook op mijn hoede. Ik
wist dat mijn hoofddoek voor sommige lezers een probleem zou zijn. Maar, zo
redeneerde ik, dat zou niet moeten uitmaken. Juist als ze mijn stukken hadden
gelezen, zouden ze snappen dat de hoofddoek mijn hoofd bedekt maar niet mijn
hersenen afknelt.

Boy, was I wrong.

Mijn eerste column schreef ik bewust niet over een onderwerp dat gerelateerd is
aan islam, minderheden of iets dat daaraan raakt. Ik had mijn hoofddoek al, als
ik ook nog inhoudelijk voor zo'n thema zou kiezen zou ik binnen de kortste keren
in een hokje belanden. Zelfcensuur. Het werd een column over VVD-Kamerlid Bart
de Liefde die de overstap maakte naar Uber.

De eerste reactie die binnenkwam ging toch over mijn hoofddoek. Een lezer
schreef: ,,Ik lees veel, denk veel na over de islam en heb op mijn leeftijd (73)
al veel veranderingen meegemaakt, die ik met veel begrip onderga en tracht mee
te leven. Maar de hoofddoek: nee, ik kan er niet aan wennen, vreselijk symbool
van zelf opgelegde verachting van hun soort door mannen." Hij was niet de enige.
Ik dacht, laat het even. Men moet wennen. Met die zelfcensuur ben ik vrij snel
gestopt. Af en toe kreeg ik een lezersmail onder ogen, waarin geklaagd werd over
mijn hoofddoek. Ik reageerde zo goed als nooit. Het nam te veel tijd in beslag,
het had invloed op mijn humeur, ik had er helemaal geen zin in om me te
verantwoorden.

Een paar weken geleden pas kwam ik erachter dat lang niet alle mails werden
doorgestuurd. De opinieredactie, zo begreep ik, stuurt alleen inhoudelijke mails
door. Ad hominems zonder inhoudelijk punt wilde de redactie me besparen.

Van vrienden en collega's krijg ik wel eens de vraag hoe het voelt om vijandige,
persoonlijke reacties te lezen. Ik omschrijf het zo. Aan het begin, toen het nog
vers en nieuw was, maakten ze kleine wondjes. Ze deden niet echt pijn, maar
waren wel gevoelig. Iedere mail voelde heel persoonlijk.

Daarna realiseerde ik me dat het voor een groot deel van de mensen die achter
hun toetsenbord plaatsnam, niet om mij ging. Ze projecteerden iets groters,
onvrede, onbehagen, op mij. Die gedachte werkte als een korst die de wond
bedekte.

Toen ik wist dat ik zou stoppen met mijn column vroeg ik bij NRC alle mails over
mij op. (Overigens heb ik besloten te stoppen omdat ik uitgeöpinieerd was, niet
door de toon of de aard van de reacties op mijn werk.)

Door problemen met het archief was niet alles terug te vinden. Van de
opinieredactie kreeg ik er over de afgelopen tweeënhalf jaar uiteindelijk
ongeveer veertig, van de klantenservice ruim tweehonderd die binnen waren
gekomen in een tijdspanne van negen maanden. Het lezen van al die reacties was
als het krabben aan een korstje.

Een paar voorbeelden:

,,Lamyae, mag die lippenstift wel van pedo Mo? Ik zou maar eens informeren bij
de imam. Anders word je straks nog gestenigd of voor straf besneden."

Er zaten ook veel verzoekjes bij. Voor sommige lezers was ik geen individu, ik
was het gezicht van een groep, en dáár moest ik over schrijven.

,,Lamyae Aharouay moet de 'cultuurverrijking' door haar eigen 'ras' eens wat
vaker onder de loep nemen. Om te beginnen de Mocro maffia, maar niet
uitsluitend, ook het straattuig en de overige overlastgevers van Marokkaanse
komaf."

,,Mevrouw Aharouay profiteert, als inwoner van de gemeente Apeldoorn, van het
verantwoordelijke en beschaafde gedrag van de inheemse Apeldoorners. Dat is niet
haar verdienste of de verdienste van andere islamitische inwoners van Apeldoorn,
zoals mevrouw Aharouay lijkt te willen suggereren, maar de verdienste van de
beschaafde autochtone bevolking van Apeldoorn."

,,Weer een stennisschopper met Marokkaanse achtergrond die wit Nederland wil
onderdrukken. Wilt u svp madam dit podium ontnemen, ze staat voor een
bevolkingsgroep die de samenleving verziekt en dat kan gratis en zonder enige
strafrechtelijke vervolging."

,,Als jullie je niet kunnen aanpassen aan onze normen en waarden en cultuur dan
is de grens jullie deur en dan zie ik je graag verdwijnen. Jullie moslims maken
Nederland kapot van binnen uit. En we hadden zo'n mooi land. (...) En hou gewoon
je mond en heb respect naar de originele Nederlanders waar jullie je vluchtoord
hebben gevonden omdat wij zo gastvrij zijn geweest. That time is over, want
JULLIE hebben het verziekt."

,,Wanneer mw Lamyae blijft schrijven voor nrc zeg ik mijn abbonement op."

Iemand die zijn abonnement daadwerkelijk opzegt, geeft als reden:
'islamitisering van de krant omdat columniste met hoofddoek verschijnt en
verkeerd beeld geeft van Nederlandse bevolking'.

Eerst ben ik gaan markeren. Daarna begon ik te tellen en te turven. Ongeveer
eenderde van alle reacties ging, ongeacht het onderwerp waar ik over schreef,
over mijn hoofddoek, religie of het land waar mijn ouders geboren zijn. Het
overige deel van de reacties was inhoudelijk kritisch, of bevatte een
compliment.

In een poging om hun boosheid te begrijpen ben ik een aantal van de mensen die
door de jaren heen reageerde op mijn hoofddoek gaan benaderen. Ik wilde weten of
zij mijn stukken zijn blijven lezen, en of dat hun beeld van de hoofddoek, of op
zijn minst hun beeld van mij, heeft veranderd. Een van hen is de man die als
eerste had gereageerd. Hij mailt terug: ,,In 2016 ben ik er op voorhand van
uitgegaan, dat u goede en lezenswaardige stukken zou leveren, de NRC is niet
gek. En dat is ook gebleken.

Maar het is een misverstand te denken, dat mijn mening over de hoofddoek zou
worden beïnvloed door de kwaliteit van uw stukken. (...) U zult zeggen:
vooroordelen zijn er om bestreden te worden. Helemaal waar, maar in dit geval
lukt het mij niet, het wordt alleen maar erger."  We raken al snel verzeild in
een mailwisseling over vrijheid, dwang en religie. In zijn laatste mail schrijft
hij: ,,Het lijkt mij nu het beste als je in het beloofde artikel gewoon zegt dat
je een hoofddoek draagt omdat je je daar prettig mee voelt en het een
persoonlijke keuze is, die iedereen gewoon moet accepteren, basta, vooral die
ouwe witte mannen moeten niet zeuren. En zo is het." Het is me onduidelijk of
hij daar zelf ook in geloofde of dat hij het gesprek alleen wilde afronden. Hij
antwoordde niet meer op mijn laatste mail.

Ik spreek ook Jan van Oort. Hij schreef me begin dit jaar dat hij mijn stukken
trouw las: ,,geen opmerking of kritiek dus over uw intelligentie, belezenheid of
scherpzinnigheid. Deze lezer is helemaal tevreden." Maar, zo gaf hij aan, hij
woonde in Wenen, waar onder de hoogopgeleide kringen waarin hij zich bevindt
consensus begon te ontstaan over de positie van hoofddoekdraagsters. ,,Een vrouw
die vrijwillig een islamitische hoofddoek draagt benadeelt daarmee zichzelf, en
vráágt erom te worden behandeld als tweederangsburger." Ik mail hem midden juli
of zijn beeld inmiddels is veranderd. Hij antwoordt van niet. ,,Zo'n vrouw
vraagt er werkelijk om te worden behandeld als een tweederangsburger, hoe triest
dat ook is." Als ik vraag hoe dat er concreet uitziet, antwoordt hij: ,,(..) ben
er - dat moet ik eerlijk toegeven - niet zeker van dat ik, als op een functie
twee kandidaten zouden solliciteren waarvan één een vrouw met hoofddoek was, ik
die vrouw helemaal eerlijk zou behandelen (ja, dat is tegen de wet, ook hier in
Oostenrijk, ik weet het; ik zeg hier alleen dat ik er niet zeker van ben mij
altijd, gegarandeerd, aan de wet te kunnen houden)."

Ik benader ook Rik Landkroon. Hij mailde de redactie: ,,Dat Lamyae Aharouay
getooid met hidjab een column schrijft in onze krant, past bij de
ruimdenkendheid in Nederland. (...) Maar tegelijk wekt het de indruk dat
verplichte hoofdbedekking voor vrouwen acceptabel is, en dat ondermijnt de
emancipatie die we inmiddels bereikt hebben. De dappere en oprechte Zineb
El-Rhazoui heeft gelijk dat een hoofddoek niet normaal is en een instrument is
van onderdrukking ('In de islam groeit een fascistische ideologie', NRC 8/3).
Dus NRC, graag een andere foto bij de column, een normale, zonder hidjab."

Ik vraag hem of dit betekent dat ik mijn eigen keuzevrijheid op moet geven om
aan iemand anders, aan hem bijvoorbeeld, te bewijzen dat ik de strijd van
vrouwen die gedwongen worden de hoofddoek te dragen steun.

Hij antwoordt: ,,U hoeft niets op te geven (behalve uw angst), en het gaat niet
om mijn kledingvoorkeur (op of af maakt mij niet uit, ik ga daar niet over).
Maar doe die doek nou gewoon een keer af en laat zien dat het een eigen keuze is
en geen dogma."

De meeste gesprekken lopen dood. En om eerlijk te zijn komt dat vooral door mij.
Want in iedere mail, iedere reactie die ik componeer ben ik me bewust van het
feit dat ik me aan het verdedigen ben. Dat de inhoud van mijn columns, door alle
jaren heen en waar ik ook over schreef, niet op heeft kunnen wegen tegen wat ik
om mijn hoofd draag. Eerlijk is eerlijk, die conclusie is teleurstellend en
confronterend. Maar ik besef ook dat het uiteindelijk maar een deel van de
reacties is. Tweederde van de lezers die de moeite nam om te schrijven, deed dat
op basis van de inhoud. Onder de korst ligt dan ook geen wond. Mijn huid is
wellicht wat dikker, maar wel geheeld.

Lamyae Aharouay maakte voor dit artikel een selectie uit de reacties die NRC de
afgelopen tweeënhalf jaar ontving op haar werk. De inzenders die met naam worden
genoemd, hebben daarvoor toestemming gegeven.

Voor sommige lezers  was ik geen individu,  ik was het gezicht van een groep, en
dáár moest ik over schrijven

Lamyae Aharouaypresenteert de podcast NRC Haagse Zaken. In september begint ze
als politiek verslaggever voor NRC.

LOAD-DATE: July 20, 2018

LANGUAGE: DUTCH; NEDERLANDS

NOTES: Lamyae Aharouay maakte voor dit artikel een selectie uit de reacties die
NRC de afgelopen tweeënhalf jaar ontving op haar werk. De inzenders die met naam
worden genoemd, hebben daarvoor toestemming gegeven.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              43 of 106 DOCUMENTS



                                NRC Handelsblad

                                  21 July 2018
                                  NH zaterdag

Zo droog was het nog nooit geweest

BYLINE: Bart Funnekotter

SECTION: Binnenland; Blz. 18

LENGTH: 1193 woorden

ABSTRACT

1976

2018 is hard op weg het droogste jaar ooit te worden - sinds dat wordt gemeten.
Terugblik op de huidig recordhouder: 1976. 'Eén persoon had pijnlijke ervaringen
bij de masseur.'

Lente 1976. De natuur is van slag.  Na een koude en zeer droge winter ontstaan
er in maart al bos- en heidebranden. En daar blijft het niet bij.

De weerman van De Leeuwarder Courant noteert op 24 maart: ,,De grote droogte van
de lucht met relatieve vochtigheidsgraad enkele dagen achtereen tussen 30 en 40
procent, heeft aanleiding gegeven tot [...] bliksemontladingen op zeer kleine
schaal. Door ophoping van statische elektriciteit, onder meer in radiatoren van
de centrale verwarming, sprong bij aanraking een flinke vonk over, die pijn deed
en schrik veroorzaakte. Wij hoorden hierover iets uit Lippenhuizen. Elders in
het Noorden gebeurde hetzelfde met een stencilmachine. Eén persoon had pijnlijke
ervaringen bij de masseur. Zijn er lezers, die iets dergelijks hebben
waargenomen, dan horen wij dat graag."

Wat de meteoroloog en zijn geschokte lezers op dat moment nog niet weten, is dat
ze aan het begin staan van een heel jaar door het weer veroorzaakte overlast.

Het jaar 1976 is nog altijd het droogste jaar uit de Nederlandse geschiedenis -
sinds men dit in 1735 begon te meten aan de hand van het 'neerslagtekort':
gevallen regen minus verdamping. Die verdamping gebeurt via planten. De wortels
onttrekken water aan de bodem en de bladeren geven vocht af. Hoe warmer,
zonniger en winderiger, hoe meer water verdwijnt.

Aan het eind van 1976 bedroeg het neerslagtekort maar liefst 360 millimeter.
Deze week liep het op tot 230 millimeter, waarmee 2018 in de race is om het
record te verbreken - al moet ook augustus daarvoor een zeer droge maand zijn.

Deze week volgden de droogteberichten elkaar in hoog tempo op. In Twente troffen
wandelaars spartelende vissen aan in opgedroogde beken. In Sittard-Geleen zouden
ratten het riool uitkomen op zoek naar voedsel en water. 'Code geel' geldt
wegens  ,,dreigend watertekort".

Welke gevolgen waren er in 1976 en hoe reageerde Nederland toen? Een duik in het
krantenarchief.

Fikkies stoken

In 1976 verschijnen er  zo'n 2.500 krantenartikelen over de droogte. In het
begin zijn het vooral de boeren die zich druk maken, maar al snel beginnen ook
gewone burgers te klagen. De droogte treft de Nederlander daar waar het 't
meeste pijn doet: in de portemonnee. Zaken als groenten en fruit - maar ook
wormpjes voor aan de vishengel! - worden aanzienlijk duurder.

De eerste aandacht van de media gaat uit naar  natuurbranden. Kinderen in de
jaren zeventig stoken opvallend veel fikkies: de brandweer moet soms zes keer op
een dag uitrukken om aangestoken brandjes te blussen. Maar niet alleen de jeugd
gaat onverantwoordelijk om met vuur. Het Dagblad van het Noorden bericht op 9
april op de voorpagina over majoor W. ten N. die een stuk hei heeft afgebrand
voor zijn zweefvliegclub, terwijl de brandweer dit nog zo had verboden. W. moet
misschien voor de krijgsraad verschijnen, maar zijn overste A. Wouters toont
zich desgevraagd weinig onder de indruk.  Het zou slechts om ,,een miezerig
stukje hei" gaan. De krijgsraad kan zich beter met belangrijke zaken
bezighouden, vindt hij.

Eind april dringt de ernst van de situatie langzaam  door. 'Droogte dreigt ramp
te worden', kopt het Limburgs Dagblad op 30 april. ,,Als het binnen een week
niet behoorlijk gaat regenen," schrijft de redactie Economie, ,,dreigt er een
financiële ramp voor de land- en tuinbouw. Bovendien: de prijzen van de verse
groenten zullen de komende maanden dan zeer hoog blijven en het risico is
aanwezig dat de aardappeloogst, evenals vorig jaar, lager ligt dan normaal."
Dagblad De Waarheid observeert op 3 mei dat op de Veluwe ,,het grote sterven"
van de jonge aanwas is begonnen.

Loslopende koe

De zo gewenste regen blijft uit. Daarbij gaat begin mei de kou meteen over in
grote hitte. Nog nooit is het in Nederland zo vroeg in het jaar zó warm geweest.

De al wat oudere flora kan met haar wortels nog op zoek naar dieper gelegen
grondwater - hoewel de stand daarvan al een meter lager is dan normaal - maar
dieren komen door gebrek aan drinkwater in de problemen.  'Hulpacties op gang
voor dorstende natuur' kopt NRC Handelsblad al op 8 mei op de voorpagina. De
brandweer uit Ede vult drooggevallen vennen op de Hoge Veluwe met vele
tienduizenden liters water voor de zevenhonderd herten, reeën, moeflons en wilde
zwijnen.

Andere dieren moeten  zelf op zoek naar water. De Leeuwarder Courant meldt een
aantal keer dat rundvee uit een weiland is ontsnapt op zoek naar vocht. ,,Een
bromfietser werd lichtgewond, toen hij met zijn brommer tegen een loslopende koe
aanbotste", valt op 12 juli te lezen.

De droogte leidt in de zomer inderdaad tot sterk gestegen prijzen van groente en
fruit. De Waarheid ziet hierin, geheel conform de communistische signatuur, ook
de hand van speculanten. Een journalist doet uitvoerig verslag vanuit een
groentewinkel. ,,Het is een opgewonden toestand en de groenteman die met zijn
vrouw al achter de toonbank staat, maakt wanhopige gebaren. [...] 'Ik durf op de
markt niet eens meer groente in te kopen, zo duur. Dat raak ik nooit meer kwijt
in deze buurt. Wie kan er nou in hemelsnaam vijf gulden voor een pondje
sperciebonen betalen. Moet ik ze soms per stuk verkopen?' 'Komt door de
droogte', zegt iemand voor de toonbank. 'Me zolen, als het niet de droogte is,
dan is het de nattigheid wel of de kou, of de hitte, maar ze hebben altijd wel
wat om de prijzen de hoogte in te jagen.'

,,De groenteman legt uit dat het allemaal door de export komt, die de
groothandelaren meer winst oplevert dan de verkoop in eigen land. 'Ze zeggen
gewoon, als ik die prijs in Duitsland kan krijgen, nou, dan moet die juffrouw
hier in de winkel het er ook maar voor over hebben.'"

Onderzoek van De Telegraaf op 31 juli  bevestigt dat er grote prijsverschillen
zijn ontstaan. ,,Een kilo tomaten kostte gisteren op de Bos en Lommermarkt in
Amsterdam f 2,25. Op de markt aan het Visserijplein in Rotterdam ongeveer de
helft."

Joop den Uyl

In het najaar eist vakcentrale FNV een toeslag van veertig gulden per maand om
de gestegen kosten van het levensonderhoud te compenseren. De werkgevers willen
er niets van weten en premier Joop den Uyl (PvdA) weigert in te grijpen in het
prijspeil. De regering komt wel de getroffen boeren te hulp. De totale schade
aan de land- en tuinbouw wordt geschat op twee miljard gulden (gecorrigeerd voor
tussentijdse inflatie zou dit nu ongeveer 2,49 miljard euro zijn). Boeren die de
tegenslag niet kunnen verwerken, hebben recht op bijstand.

Eind september beginnen de prijzen bij te trekken en wordt ook het weer langzaam
een beetje 'normaal'.   In december publiceert  het KNMI een rapport waarin het
uitzonderlijk droge jaar van alle kanten wordt belicht. De kans dat het ooit nog
een keer zó droog zal worden, is bijzonder klein, berekenen de meteorologen in
De Bilt: ongeveer 0,3 procent. Dat betekent dat een jaar als 1976 zich
statistisch gezien pas over drie eeuwen weer zou voordoen.

De auteurs voegen tussen haakjes één clausule toe aan hun voorspelling: ,,tenzij
het klimaat verandert".

LOAD-DATE: July 20, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              44 of 106 DOCUMENTS



                                NRC Handelsblad

                                  14 July 2018
                                  NH Zaterdag

'Maar er zijn toch ook dingen wél waar, en wél mooi?'

BYLINE: Toef Jaeger; Peter Zantingh; Lars van den Brink

SECTION: Cultuur; Blz. 18

LENGTH: 3432 woorden

ABSTRACT

 Melancholie en verwondering over kleine dingen, dat herkennen muzikant Spinvis
en schrijver Marieke Lucas Rijneveld in elkaars werk. Hij debuteerde laat,  zij
debuteerde net. Een gesprek over plotseling succes, ontsnappen in schrijven en
doorwerken na je dood.

Spinvis ontmoet Marieke Lucas Rijneveld. 'Ik stop nooit. Ik word er zó gelukkig
van.'

Die openingszin, daar was ze obsessief mee bezig. Ik was tien jaar en deed mijn
jas niet meer uit. Marieke Lucas Rijneveld kijkt nog vaak naar de eerste pagina
van De avond is ongemak, haar prozadebuut. In februari boek van de maand bij
DWDD en in maart, tijdens de Boekenweek, de bestverkochte literaire roman.
Geprezen om de taal, de metaforen, de sfeer. Net als Kalfsvlies, de dichtbundel
waarmee ze in 2015 haar naam vestigde.

,,Die eerste zin", zegt ze. Haar stem is zacht. ,,Je hebt zó veel keuzes. Het
kan allemaal zó anders. Dat is gewoon eng."

Ze is een halfuur eerder met de taxi aangekomen in Bergen, waar we nu op het
terras zitten. Erik de Jong, bekend als popmuzikant Spinvis, was al neuriënd
door de hotelgangen gelopen, op zoek naar zijn kamer.

De zon schijnt, volop. Dat kon wel wat minder, om eerlijk te zijn. Af en toe
ruilen we van plek, iedereen mag even in de schaduw. De blokjes kaas op tafel
beginnen te transpireren.

Hoe Erik dat ziet, die onzekerheid over wat je maakt: na een periode, een week
of zo, weet je echt niet meer waarom je er ooit zo over twijfelde. ,,Dan had het
nooit iets anders kúnnen zijn. Het staat gebeiteld in beton."

Zij: ,,Ja, maar dan begin ik aan iets nieuws, en dan is het er weer. Dat is toch
een angst."

Hij: ,,Angst voor...?"

En zij weer: ,,Dat er een mooier begin mogelijk was geweest."

We komen er wel

Drie woorden, daar begon het bij hem mee. Trein, vuur, dageraad. Ze stonden
jarenlang in de notitie-app van zijn telefoon voordat ze de titel zouden worden
van het Spinvis-album dat vorig jaar april uitkwam,  zijn achtste album sinds
het naamloze debuut uit 2002.

Drie losse begrippen bij elkaar zetten zodat ze samen een verhaal gaan
vertellen,  daar kan het om draaien in zijn werk. Spinvis-liedjes leunen op
taal, melancholie en verwondering over kleine dingen - zoals Marieke Lucas'
poëzie en proza dat doet.

Knip-en-plak-muziek, heet het vaak. Daar heeft-ie inmiddels een daverende hekel
aan. ,,Ik doe niets anders dan elke andere componist, namelijk componeren. Maar
omdat ik uit Nieuwegein kom, een oudere man op een zolderkamer - dat was een
prachtig frame. Soms denk ik: Jezus Christus, kom met iets anders. Maar het gaat
nooit meer over."

Dat in zijn telefoon noteren van ingevingen doet hij nog steeds veel, bang als
hij is het anders te vergeten. ,,Ik droom soms van een fantástisch idee en dan
stroomt het onder de douche zo met het water mee door het putje."

Dus willen we weten wat hij recent nog heeft willen onthouden. Erik pakt zijn
telefoon van tafel en zoekt het lijstje. Een klein voorbehoud eerst: ,,Is
allemaal onzin, hoor. Maar voor mij is het waardevol." Hij leest voor. ,,
Ruimtevaartschipper. Alles in blauw. Regen prevelt. Wat de kat ziet. Ik doe mijn
eigen stunts. En: We komen er wel. Dat vind ik... dat vind ik wel mooi."

Tot het moment dat we afscheid nemen, de volgende ochtend rond tienen, zal het
veel gaan over de vrees iets kwijt te raken, te verliezen.

,,Ik hou veel dingen angstvallig vast", zegt Marieke Lucas op het terras. ,,Toen
mijn roman af was, was het een opluchting. Ik dacht: nu hoef ik daar nooit meer
mee bezig te zijn, want ik heb het opgeschreven en ik kan het altijd teruglezen.
Maar ik ben ook iets kwijtgeraakt."

Wat dat dan is, vragen we.

,,Een soort veilige wereld. Want mens zijn, iets zijn naast het schrijven, vind
ik heel moeilijk. Ik ben zes jaar bezig geweest met dat boek. Wat er ook om me
heen gebeurde, ik kon in mijn laptop kruipen en aan dat verhaal werken. En
ineens was dat weg. Het voelde echt als rouw, dat het niet meer van mij was."

Erik: ,,Zolang je aan het werk bent, is het héérlijk. Niemand weet het, het is
jouw geheime kamer. Maar dan gaat het naar buiten, en dan gaat de deur dicht, en
dan... bye, bye."

Marieke Lucas: ,,Mensen zeggen: dan begin je toch aan een tweede boek? Maar zo
simpel is het niet."

,,Nee", zegt hij. ,,Je bent uit het paradijs. Je debuut is niet alleen het begin
van iets, het is ook het einde van iets."

Zelf luisterde hij onlangs naar demo's uit 1995, toen hij Spinvis nog niet eens
was. ,,Ik hoorde een jongen die heel veel wil, van alles kán, nog heel
vorm-onvast is. Maar ik hoor ook iets wat ik ben kwijtgeraakt."

En ook aan hem vragen we: wat?

,,Ja, dat is heel moeilijk. Iets... iets níét doelgerichts."

Marieke Lucas: ,,Iets naïefs?"

Erik: ,,Iets wat niet naar buiten gericht was. Echt, ik maakte het alleen voor
mezelf. Het is een dagboek, het is geheim, en je hebt er totáál vrede mee dat
niemand anders het ooit zal horen. Ja, dat is wel veranderd, en dat stemt me
droevig."

'Ik wilde ze verbieden het te lezen'

Marieke Lucas Rijneveld (27) groeide op in een gereformeerd milieu, op een
boerderij in het kleine Nieuwendijk, Noord-Brabant. Ze was drie toen haar broer,
twaalf jaar oud, om het leven kwam bij een verkeersongeluk. Het drama tekende
haar jeugd en speelt een belangrijke rol in haar werk tot nu toe.

,,Ik dacht eigenlijk dat ik nooit iets over mijn broer zou kunnen schrijven",
zegt ze. ,,Het duurde heel lang voor ik dat aandurfde."

,,Wat aandurfde?", vraagt Erik.

,,Voor ik zo'n gedicht..."

,,Wat zo dicht bij je..."

,,Ja, zo dichtbij. Ik was bang dat ik het maar één keer kon doen. Bij mijn roman
ook. Van: je geeft het nu weg. Je kunt het nooit meer terughalen."

Erik de Jong (57) groeide in de jaren zestig en zeventig op in een ,,heel links,
politiek actief hippiegezin", vertelt hij tijdens het diner. Zijn ouders, beiden
muzikant, waren ,,heel idealistisch: als je maar gelukkig bent".

Marieke Lucas zegt: ,,Dat lijkt me heel fijn."

,,Voor sommigen is dat heel fijn", zegt hij. ,,Maar er is geen richting. Er zijn
ook mensen aan doodgegaan. Die slikten drugs, of iets anders. Je bent
luchtledig, je zweeft. Fantastisch natuurlijk, om je kind zo op te laten
groeien, liefde, eerlijkheid, empathie. Elkaar begrijpen tot je er gek van
wordt: dat is mijn jeugd geweest."

Het tegenovergestelde gold voor Marieke Lucas. Ze wilde haar ouders gelukkig
maken. ,,Er was helemaal geen ruimte voor zelfontwikkeling. Het ging er niet om
wat een kind nodig had. Het was: wat hebben m'n ouders nodig? Hoe kunnen we het
voor hén zo fijn mogelijk maken? Terwijl het eigenlijk andersom hoort te zijn."

Ze had vaak het gevoel dat haar broer de belangrijkste was geweest. Dat zij hem
nooit zou kunnen evenaren. Op haar negentiende verhuisde ze naar Utrecht, waar
ze een jaar Nederlands studeerde. Toen ze dat afkapte, was het idee om na een
tussenjaar een andere studie te kiezen. Maar dat kwam er niet van: ze stortte
zich op het schrijven. Eerst dacht ze nog dat ze het niet erg zou vinden wanneer
haar ouders haar roman niet lazen. ,,Ik dacht zelfs: ik verbied het ze gewoon,
dan hoef ik ook niet bang te zijn voor hun reactie. Maar eigenlijk, als ze me
willen begrijpen, zou dat het eerste zijn wat ze moeten doen." Heel zacht:
,,Maar dat doen ze niet."

Wat wel hielp: het voorlezen voor vreemden. Het tragikomische dat veel van haar
werk kenmerkt, bleek voor een livepubliek goed te werken. ,,Een gedicht over
mijn broer, dat is heel ernstig, dacht ik. Maar toen gingen mensen erom lachen.
Dat vond ik zó fijn. Want ik wílde er ook iets lichts van maken. Ik begon ernaar
uit te kijken om dat gedicht voor te lezen."

Al zijn er ook mensen, zegt ze, die alleen komen kijken of ze ,,in het echt ook
zo vreemd" is. Om dan te concluderen dat dat wel  meevalt. ,,En dan denk ik: is
het nou goed dat ze me normaal vinden, moet ik daar blij mee zijn?"

Het is de kwetsbaarheid, zegt Erik, die hem aanspreekt in het werk van Marieke
Lucas. Dat ze niet dat ,,cynisme van jonge mensen" heeft. ,,Dat is een makkelijk
schild, en daar is zij van gevrijwaard. Als het goed is, weet iedereen rond zijn
vijfentwintigste wel dat de wereld verrot is, de mens slecht, enzovoort,
enzovoort. Allemaal waar. Dan kun je ervoor kiezen om dat de rest van je
schrijvende leven aan iedereen te vertellen. Maar je kunt ook denken: er zal
toch meer zijn? Er zijn toch ook dingen wél waar, en wél mooi? Als je daar niet
aan toekomt, dan is dat zonde. Theo van Gogh toonde telkens aan hoe mislukt de
homo sapiens wel niet is, en dat deed hij fantastisch. Maar hij is, denk ik,
niet toegekomen aan de tweede helft."

'Ik wil iets zien wat echt is'

Er staat een liedje op zijn eerste album dat hij nu nooit meer zingt, vanwege
één zin. Een tijdje terug reed ik een fietser dood, maar gelukkig heeft geen
mens me gezien. ,,Dat is pure ironie. Dat was toen... wah, stoer. Maar nu heb ik
er echt spijt van."

Dat ironische of cynische is Marieke Lucas inderdaad vreemd. ,,Ik denk dat ik de
kwetsbaarheid van een kind heb."

Erik: ,,Met kwetsbaarheid ben je in feite heel erg onkwetsbaar. Als je kwetsbaar
durft te zijn, zeg je in feite: jongens, jullie kunnen me niks maken.
Tegelijkertijd: je kunt wel een dikke huid ontwikkelen, maar die dunne huid is
wat je doet, dat is de bron van je werk. Ik wil iets zien wat echt is, wat
iemand meent. Dingen ontroeren me ook steeds meer."

Waarom dat is, vraagt Marieke Lucas.

,,Misschien omdat de dood steeds dichterbij komt. Ik ben nu 57 en" - even
afkloppen op de onderkant van de tafel - ,,op tweederde of zo. Het voelt alsof
er een laatste versie van mezelf aankomt. Ik merk dat ik vaker stilsta bij
details, kleine momenten die ik twintig jaar geleden aan me voorbij zou hebben
laten gaan. Misschien is dat het wel: vrede met het leven hebben. Steeds milder
worden."

,,Dat lijkt me fijn", zegt Marieke Lucas. ,,Milder worden. Maar ik hoop niet dat
ik daar eerst 57 voor moet worden."

Misschien is ze al mild, opperen we. Als je zo jong al hebt moeten leren hoe je
je ouders minder verdrietig kon maken.

,,In ieder geval ben ik gevoeliger voor sfeer, of voor hoe anderen zich voelen",
zegt ze. ,,En voor het verhaal is het alleen maar goed geweest dat ik altijd op
de ander gericht was. Mijn roman gaat vooral over sfeer, over het gezin, hoe het
in elkaar zit, hoe mensen omgaan met verdriet of rouw. En toch, schrijven kan
ook een manier zijn om..."

,,... te overleven", zegt Erik.

,,Ja."

In het schrijven ontsnappen is moeilijker geworden sinds het boek uit is. In de
periode net na verschijning kon ze nog ,,een rol" spelen: ze trok een pak aan,
bereidde een verhaal voor en stak dat af. ,,Maar nu ben ik een beetje uit die
rol." Ze zegde de afgelopen maanden veel interviews af   - dit gesprek met NRC
werd een paar weken uitgesteld - en zocht psychische hulp. ,,Voor veel dingen
die uit vroeger komen. Kinderangsten waar ik nu echt iets mee moet." In de
interviews vlak na de verschijning van haar boek vertelde ze over het
boerengezin in rouw, maar ook over misbruik op de middelbare school, over
anorexia - een verleden waar ze  verder niet meer over wil praten. ,,Ik had
misschien verwacht dat ik door het boek een ander persoon zou worden. Maar ik
blijf dezelfde."

'Hoe fragiel is het allemaal?'

Zij debuteerde jong. Hij niet bepaald: Het eerste Spinvis-album verscheen toen
hij veertig  was. ,,Dan ben je al bijna met pensioen in de muziekwereld."
Daarvoor had hij een heel ander leven - hij werkte voor de PTT. ,,Ik weet niet
wat het voor me had betekend als ik zo jong als Marieke zo succesvol was
geweest."

Zij zegt dat het haar fijn lijkt, al wat ouder zijn als je debuteert.

Erik: ,,Het kan ook op je tachtigste. Dat iemand z'n hele leven bezig is geweest
om te verzamelen en dan pas laat-ie het zien aan de wereld. Dat is het mooiste,
eigenlijk."

,,Je bent ook zo afhankelijk van je hoofd", zegt Marieke Lucas. ,,Als mijn hoofd
niet goed is, kan ik niet schrijven."

Erik: ,,Ja, dat is een beangstigende gedachte. Hoe fragiel is het allemaal? Wat
als je depressief wordt, bijvoorbeeld. Iemand die het mooie van de dingen niet
meer inziet, dat is het ergste wat er is. Stel dat ik een ongeluk krijg en
alleen nog m'n rechteroog kan bewegen. Dan is dat niet leuk, maar ik ben er nog
wel, ik vind wel een weg. Maar als je niet meer wíl, als ze dát van je
afnemen..."

Daar is Marieke Lucas wel bang voor, zegt ze. Depressie komt veel voor in haar
familie, ,,dus de kans dat ik dat krijg is wel gewoon aanwezig". Er is bij haar
,,een wankel evenwicht" tussen het leven en de dood. ,,Ik kan naar allebei erg
verlangen. Zolang het in evenwicht is, is het goed. Maar zodra een van de twee
sterker wordt... óók als het leven de overhand neemt, want dan ga ik niet meer
schrijven. Dan ga ik allemaal dingen dóén." Op de Schrijversvakschool kreeg ze
les van dichter (en VPRO Boeken-presentator) Wim Brands. Hij pleegde zelfmoord
in 2016. ,,Dan denk ik: je had toch het schrijven? Daar moet je het toch mee
kunnen redden? Maar ja,  ik heb nu wel door dat dat ook niet alles is."

Ook Erik maakte een zelfmoord van dichtbij mee, van een goede vriend. Hij
herinnert zich het schuldgevoel: had ik maar dit of had ik maar dat. ,,Maar ik
was ook boos, of zo."

Hij maakte er een liedje over: Limonadeglazen wodka. Het stond op zijn eerste
album.  't Was een mooie tijd, als ik me niet vergis / we hadden zo'n gelijk
altijd, maar ja, we zeiden niks / je had het eerder door dan ik: er is zo weinig
tijd.

,,Dat nummer is een fantasie hoor, een samenstelling van een heleboel verhalen.
Maar die zelfmoord was wel de motor van het liedje."

Hielp dat, willen we weten. En ook: mág het, zoiets aanwenden om er een liedje
of een boek van te maken?

,,Het lijkt misschien op verraad", zegt hij. ,,Je misbruikt verhalen, of die
dode vriend. Maar zo is het niet. We móéten onze werkelijkheid stileren, dat
móéten we doen. Anders is het ruwe data. Dat zegt niets over mensen. Soms
verdenk ik mezelf ervan dat ik situaties misbruik, maar dat is gewoon niet zo.
Het is het vertalen van het leven op een manier dat iedereen er iets aan heeft."

Wat ons aan A.L. Snijders doet denken. Die schreef eens in een column dat zijn
vrouw stond te huilen bij hun toen net ingeslapen hond Bennie. Hijzelf huilde
niet, toen Bennie naast hem in een kruiwagen lag, klaar om te worden neergelegd
in het gat dat hij zelf aan het graven was. Hij huilde pas twee dagen later,
toen hij erover schreef. Het was voor hem pas gebeurd toen hij het had
opgeschreven.

,,Je bezegelt het", zegt Erik. ,,Je tilt het op."

En Marieke Lucas: ,,Je maakt het eigen. En ik denk dat het geruststellend is,
dat je overal je eigen versie van kunt maken."

We willen nog weten of Erik op een dag zijn laatste album of concert aankondigt.
,,Nee", zegt hij gedecideerd. ,,Ik stop nooit. Ik word er zó gelukkig van. Eerst
heb je niets, en dan heb je íets! Is dat niet een soort toveren? Wel of geen
publiek, ik zal het altijd blijven doen."

Geen afscheidstournee van Spinvis dus?

,,Misschien als-ie dood is. Maar dan kun je 3D-projecties maken." Er zijn zelfs
systemen, mijmeren we nog wat door, om aan de hand van je gedrag bij leven een
persoonlijkheid na te maken voor als je er niet meer bent. ,,Al zou het jammer
zijn als mensen zeggen: zijn dode periode is een stuk beter."

'Doorzichtige slippendrager'

Bij het ontbijt zegt Marieke Lucas dat het interview die nacht nog lang is
doorgegaan in haar hoofd. Zoals ze ook vóór de verschijning van haar boek deed:
zich inbeelden dat ze bij Matthijs van Nieuwkerk zat, de goede vragen die hij
zou stellen en de nog betere antwoorden die zij zou geven.

Erik wil het nog even hebben over hoe er naar kunst wordt gekeken. Want ja, hier
zitten ze, met hun fruit en kwark en koffie (hij) en verse muntthee (zij) voor
een stuk in NRC. ,,De mensen die dit lezen gaan naar theaters en lezen boeken,
maar dat is maar een heel klein stukje van Nederland." Hij wil niet doemdenken,
zegt hij, maar - nou ja, of we ons nog herinneren dat Mayke Nas, de Componist
des Vaderlands, in november een stukje muziek van één minuut had gecomponeerd
ter vervanging van de bel in de Tweede Kamer - het geluid dat klinkt als er
bijvoorbeeld een debat begint of gestemd moet worden. ,,Dat was echt een mooi
stuk voor musici van het geweldige Slagwerk Den Haag. En de reactie van Klaas
Dijkhoff" - de fractievoorzitter van de VVD, die er een  Facebook-filmpje over
online zette - ,,was van zo'n... minachting. Zó denigrerend over muziek in het
algemeen, eigenlijk. Hij had het over 'een of ander hoogpolig orkest' en zei:
'Ik heb liever dat iemand iets leuks verzint voor een kratje bier.' Doorzichtige
slippendrager. En ik weet ook precies waarom hij dat deed: om in het gevlij te
komen bij Jan met de pet, alsof die geen benul heeft. Als hij denkt dat hij
populair wordt door kunst af te zeiken, dan is dat een heel veeg teken. Maar ook
onze koning, die het Nationaal Ballet links laat liggen en naar Armin van Buuren
rent."

Waardoor we ons afvragen of ze zichzelf geëngageerd vinden. Welke afweging maakt
hij bijvoorbeeld als Greenpeace of Amnesty een liedje voor een tv-spot wil?

,,Ja, dat doe ik dan wel", zegt Erik. ,,Maar direct denk ik dan ook: waaróm doe
ik dit? Ik ben ook gewoon een burger. Ik geef aan het goede doel, ik stem op een
partij waar ik in geloof. Dat ik ook nog Spinvis ben, mag daar eigenlijk geen
rol in spelen. Voor je het weet wordt kunst een instrument om iets teweeg te
brengen. Het leuke en bijzondere is nou juist dat het geen nut heeft. Het ís
gewoon zelf iets."

En Marieke Lucas dan? Stel: ze wordt gevraagd voor een verhalenbundel over
vluchtelingen. Ook zij zegt: ja, als ik erachter sta, zou ik het doen. ,,Je bent
dan toch bezig met je eigen kunstvorm. Het is iets anders als ik ergens moet
spreken, dat zou ik niet snel doen. Maar als ik kan schrijven, kan ik het dicht
bij mezelf houden."

,,Maar had je uit jezelf ook zo'n verhaal gemaakt?", vraagt Erik.

Zij: ,,Nee, niet uit mezelf. Maar als ik zo'n opdracht krijg, kan ik er toch
over nadenken?"

Hij: ,,Maar er is een verschil tussen of je je eigen gevoel wilt overbrengen of
de ideologie van een ander."

Het begrip 'engagement' wordt te nauw gedefinieerd, zegt Erik. ,,Je komt al snel
bij vluchtelingen, of politiek. Terwijl, als je een boek schrijft over een
personage als Jas" - hij wijst naar Marieke Lucas - ,,dan vind ik dat óók
geëngageerd. Of iemand die zijn hele leven" -  nu mimet hij met één hand
precisiewerk boven zijn bakje ananas en watermeloen - ,,kleine vogeltjes
schildert met een haar. Dat is even belangrijk als iemand die over vluchtelingen
schrijft."

Waarom, vragen we.

,,Omdat iemand het moet doen. Die kunst moet er ook zijn. Ook al maakt het
alleen de maker zelf gelukkig. Dan al voegt het iets toe aan de bibliotheek van
het mens-zijn."

Nog even terug naar de vorige avond. Het was een kwartiertje fietsen naar de
duinen en we wilden er zijn vlak voor zonsondergang.

,,Dit wordt de hoes van onze eerste plaat", zei hij toen ze naast elkaar in het
zand zaten, beiden in pak.

Zij zei dat ze zijn All Stars zo tof vond.

Ze gingen nog samen op de foto, de armen om elkaars schouders. Niet voor de
krant - dit was voor henzelf.

Tegen elf uur fietsten we met schoenen vol zand terug naar het hotel. De zon was
nu echt, echt onder. Erik en Marieke Lucas reden achteraan, ze lieten een gaatje
vallen.

Toen viel de lamp van haar fiets, zomaar. Hij deed het nog wel. Ze legde hem in
het mandje voorop, en daarna, in het donker op de oneffenheden van de
beklinkerde straat, verwonderden ze zich samen over hoe in dat mandje het licht
vrolijk alle kanten op spartelde.

Elkaar begrijpen tot je er gek van wordt: dat is mijn jeugd geweest

Spinvis

Mens zijn, iets zijn naast het schrijven, vind ik heel moeilijk

Marieke Lucas Rijneveld

Dit is de derde  aflevering van een reeks zomerse dubbelinterviews. Twee aan
elkaar gewaagde gasten tafelen een avond lang met twee journalisten in hotel
Blooming in  Bergen. Ze overnachten daar en nemen na het  ontbijt afscheid.

De komende  weken volgen  onder anderen nog:  presentatrice en tv-maker Marijn
Frank met bioloog Kees Moeliker; schrijver Murat Isik met radio- en
tv-presentator Humberto Tan  en ChristenUnie-politica Carola Schouten met
hoogleraar  psychologie  Ariane Bazan.

Zomeravondgesprekken

Erik de Jong (Spijkenisse, 1961) debuteerde als Spinvis met een zelfgetiteld
album in 2002. Er volgden nog zeven albums, waaronder twee in samenwerking met
dichter Simon Vinkenoog. In 2007 won De Jong de Popprijs. Met een liveband
speelt hij ook in popzalen en theaters.

Marieke Lucas Rijneveld (Nieuwendijk, 1991) studeerde een jaar Nederlands voor
ze in 2015 de dichtbundel Kalfsvlies uitbracht. Haar eerste roman, De avond is
ongemak, volgde in 2018. Het boek werd een bestseller en wordt vertaald in
onder meer het Engels en het Duits.

LOAD-DATE: July 13, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              45 of 106 DOCUMENTS



                                NRC Handelsblad

                                  12 July 2018
                                  NH Donderda

CO2-uitstoot moet omlaag, maar de vraag is hoe dan

BYLINE: Mark Lievisse Adriaanse

SECTION: Den Haag; Blz. 6

LENGTH: 676 woorden

DATELINE: Den Haag.

ABSTRACT

Klimaatakkoord

Alle politieke partijen menen dat   de burger niet te veel mag lijden onder het
Klimaatakkoord. Maar hoe moet dat en wie betaalt?

Rekeningrijden, een heffing op CO2-uitstoot, verplicht van het gas af:
maatregelen tegen klimaatverandering zijn zelden populair bij politieke partijen
en burgers, en nooit waren ze noodzakelijker dan nu. Althans: ze zijn nodig om
de afgesproken halvering van de CO2-uitstoot in  2030 te realiseren, in
navolging van  de dinsdag gepresenteerde voorstellen van het Klimaatakkoord.

De 'tafels' van maatschappelijke organisaties en bedrijven doen de voorstellen,
die later dit jaar definitief tot een akkoord moeten leiden. Maar ,,het
primaat", dat ligt bij de politiek, zei voorzitter van het Klimaatakkoord Ed
Nijpels dinsdag al. Den Haag eist die rol zelf op, ook omdat daar  na het in
2013 gesloten Energieakkoord de indruk  ontstond buitenspel gestaan te hebben.


Beleid en politiek

Dat akkoord, ondertekend door maatschappelijke organisaties, bedrijven en
werknemers, was beleid zonder politiek: de polder maakte zélf afspraken over
energiebesparing en vergroening, niet Den Haag. De uitwerking van het
Klimaatakkoord vergt beleid en politiek. De komende jaren zal   de uitwerking
ervan in wetgeving en plannen politiek worden uitgevochten.

Makkelijk zal dat niet worden. Op PVV en Forum voor Democratie na  vinden  alle
partijen in de Tweede Kamer dat er iets moet gebeuren om de
klimaatdoelstellingen van Parijs te halen. Uit overtuiging of  omdat het in het
regeerakkoord staat. Maar over hoe  verschillen de meningen.

De burger mag het grootste gedeelte van de rekening in ieder geval níet krijgen,
daarover is het iedereen het wel eens.

Maar wie dan wel? Linkse partijen wijzen naar de industrie. Die vervuilt het
meeste (78 procent van de CO2-uitstoot  komt van het bedrijfsleven), en moet dus
ook het meeste betalen, vinden GroenLinks, SP, PvdA en Partij voor de Dieren.
Gebeurt dat te weinig, dan geeft het linkse partijen een kans te herhalen wat ze
ook  over de afschaffing van de dividendbelasting vaak zeggen: dat de wensen van
het grootkapitaal  boven die van gewone burgers worden gesteld.

'Klimaatrechtvaardigheid'

Er zijn wel verschillen op links. GroenLinks benadrukte dinsdag vooral dat de
plannen niet ambitieus en concreet genoeg waren, en daarna pas  dat burgers niet
de grootste rekening mogen krijgen. Daar legde de SP juist de nadruk op legde.
De socialisten claimen  wat zij ,,klimaatrechtvaardigheid" noemen: een
,,eco-elite" van mensen die ,,het toch al goed hebben, profiteert van
milieusubsidies", terwijl ,,de gewone man" de rekening betaalt, zei
fractievoorzitter Lilian Marijnissen onlangs in het AD.

Groter is misschien nog wel het dilemma op rechts. Daar wordt gezegd dat niet
alleen burgers de rekening niet mogen krijgen, maar ook bedrijven niet. VVD en
CDA waarschuwen dat als de bedrijven veel moeten betalen, ze naar het buitenland
zullen verhuizen. En dat zou dan weer de Nederlandse economie schaden. Daarnáást
moeten de klimaatmaatregelen ,,betaalbaar" zijn voor burgers, zeggen de twee
regeringspartijen. Het zijn hun kiezers - middenklassers buiten de grote steden
met een koophuis - die warmtepompen en zonnepanelen moeten aanschaffen.

Nieuwe scheidslijnen

Nog enigszins onder de oppervlakte  tekenen zich daarmee maatschappelijke en
politieke scheidslijnen af. Tussen burgers onderling: van mensen die geruisloos
en met gemak hun huis en leven verduurzamen, en mensen die daar de middelen of
wil niet voor hebben.

Binnen partijen, als mondige partijleden hun politieke leiders aanspreken op een
gebrek aan ambitie en daadkracht. Tussen partijen, over wie de klimaatplannen
betaalt en over de vraag of die ook snel doorgevoerd moeten worden als burgers
meer moeten betalen.

En ook tussen politiek en burgers kan een kloof ontstaan: lokale wethouders en
landelijke politici zullen klimaatbeleid sneller willen invoeren. Zij zullen
sneller verlangen dat  het gasfornuis wordt vervangen  door  een elektrische
kookplaat dan sommige burgers dat  willen of kunnen.

LOAD-DATE: July 12, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              46 of 106 DOCUMENTS



                                NRC Handelsblad

                                  29 June 2018
                                   NH vrijdag

Een strijd van allen tegen allen

BYLINE: Bart Funnekotter

SECTION: Boeken; Blz. 4

LENGTH: 1781 woorden

ABSTRACT

Europese geschiedenis

De Dertigjarige Oorlog (1618-1648) was zo complex dat alleen  een stoutmoedig
historicus als de Zweed Dick Harrison het aandurfde om deze verschrikkelijke
oorlog in één boek te beschrijven.

De allereerste wereldoorlog

Het was een slecht voorteken - een héél slecht voorteken. Hans Heberle, een
schoenmaker  in het zuiden van Duitsland, keek in het najaar van 1618 vol angst
naar de hemel. Eerst  's nachts, maar later ook overdag was daar een vuurbal te
zien die een lange staart achter zich aan trok. Dit kon maar één ding betekenen:
er was onheil op komst.

Heberle noteerde in 1630 zijn herinneringen aan dit hemelse fenomeen. 'In 1618
verscheen een grote komeet als een geweldige en vreselijke zweep, waarmee God
ons krachtig bedreigde als straf voor ons zondige leven, [een straf] die we echt
verdienden en nog steeds dagelijks verdienen. [...]  Het doet me hete tranen
huilen als ik bedenk wat hij betekende en wat daarna nog zou volgen, zoals we
helaas ervaren, en nog ervaren, keer op keer.'

De komeet had inderdaad zijn vreselijke belofte ingelost, want in 1618 was er
een oorlog uitgebroken die tot 1648 zou duren en van Europa een weerzinwekkend
slachthuis maakte. Aan het eind van deze Dertigjarige Oorlog was het continent
voorgoed veranderd: de moderne tijd was geboren, ten koste van miljoenen doden.

De Dertigjarige Oorlog is zo ongelooflijk veelzijdig, dat alleen een bijzonder
stoutmoedig historicus het in zijn hoofd kan halen  het hele conflict in één
boek te beschrijven. Zo'n werk was in het Nederlands dan ook niet voorhanden,
maar met de  publicatie van De Dertigjarige Oorlog. De allereerste wereldoorlog
1618-1648 van de Zweedse historicus Dick Harrison (1966) is die leemte nu
gevuld.

In een kraakheldere vertaling komen  alle aspecten van de oorlog aan bod:   de
grote geopolitieke kwesties, de tactische finesses van belangrijke veldslagen,
de kleurrijke  hoofdrolspelers en vooral het oneindige leed van de gewone man en
vrouw. Harrison heeft een indrukwekkend aantal  dagboeken, memoires en brieven
ontsloten. Daaruit stijgt het gejammer op van boeren en burgers die genadeloos
worden vermalen door de geschiedenis.

Voordat hij over de gebeurtenissen schrijft, zet Harrison de rode lijnen uit die
de lezer houvast moeten bieden op zijn tocht langs zeshonderd pagina's
plunderingen, veldslagen en belegeringen. Hij vraagt zich af wat voor soort
oorlog de Dertigjarige Oorlog eigenlijk was, uit welke ingrediënten  het
conflict bestond.

Ten eerste was er natuurlijk de religie. Sinds Maarten Luther was Europa niet
langer uitsluitend  katholiek. Vooral in het noorden kreeg het protestantisme
snel voet aan de grond. Vanaf de Vrede van Augsburg (1555) gold het principe:
cuius regio, eius religio (van wie het land is, is ook de godsdienst), waarbij
de heerser bepaalde wat zijn onderdanen geloofden. In Duitsland,  versnipperd
in  tientallen grote en kleinere staten, was er zo een onoverzichtelijke
religieuze lappendeken ontstaan. Rooms-Duits koning en keizer Ferdinand II van
Habsburg zag dit alles vanuit zijn Weense paleis met lede ogen aan. Als
overtuigd katholiek  wilde hij  graag de klok terugdraaien.

En niet alleen omdat de ware leer hem aan het hart ging. De Dertigjarige Oorlog
ging ook over de machtsverhoudingen in Europa. De Habsburgers zaten behalve in
Oostenrijk ook op de troon in Spanje (en de zuidelijke Nederlanden) en wilden
hun macht bestendigen en uitbreiden. Dat leidde tot ongerustheid in landen als
Frankrijk en Denemarken, maar ook binnenshuis werden ze met argusogen gevolgd.
De meeste Duitse vorsten, katholiek of protestant, moesten niets hebben van de
pogingen van Ferdinand II om meer vat te krijgen op het rijk waarover hij de
scepter zwaaide.

Ten slotte werden ook veel kleine brandhaarden - in Zwitserland, in Italië, op
de Balkan -  al snel onderdeel van het grote conflict. De Dertigjarige Oorlog
was  een zwart gat dat alles in zijn omgeving verzwolg: na elke hap werd de
honger groter.

Dit complexe spel van religieuze, geopolitieke en lokale factoren zorgde ervoor
dat de oorlog een niet te stuiten dynamiek kreeg. De strijd golfde heen en weer,
maar nooit was er een goed moment om er een  eind aan te maken. Wie aan de
winnende hand was, wilde zijn zegereeks voortzetten. Wie net een nederlaag had
moeten slikken, wilde eerst zijn fortuin keren alvorens over vrede te spreken.

Defenestratie van Praag

Alle ellende begon op 23 mei 1618 met de bekendste valpartij uit de
geschiedenis: de defenestratie van Praag. Opstandige protestantse edelen gooiden
twee vertegenwoordigers van Ferdinand II uit het raam van de Burcht. Ze
overleefden de val - omdat ze door engelen waren opgevangen (aldus de
katholieken), of omdat ze op een mesthoop belandden (aldus de protestanten).
Ferdinand was al een tijd op zoek naar een stok om de eigengereide Bohemers mee
te slaan, en had die nu gevonden.

De Bohemers kozen Frederik V, keurvorst van de Palts, tot hun koning. Hij was
een prominent lid van de Protestantse Unie, maar al gauw bleek dat dit verbond
van Duitse staten niet was opgewassen  tegen de legers van de Habsburgers en de
aan hen gelieerde Katholieke Liga. De keizerlijken versloegen de opstandelingen
in november 1620 tijdens de Slag op de Witte Berg bij Praag en hierna verjoegen
de Spanjaarden Frederik uit zijn eigen Palts. De keurvorst vluchtte naar de
noordelijke Nederlanden, die al  sinds 1568 met Spanje in oorlog waren.

De eerste fase van de oorlog was hiermee geëindigd in een klinkende overwinning
voor de Habsburgers. Dat leidde tot een reactie van twee belangrijke
protestantse vorsten - de koningen van Denemarken en Zweden - en van Frankrijk,
een katholiek land dat het Spaans benauwd kreeg van de Habsburgse legers die
zich aan zijn zuidelijke, oostelijke en noordelijke grens bevonden. Kardinaal
Richelieu, die namens koning Lodewijk XIII in Parijs aan de touwtjes trok,
besloot aanvankelijk niet het Franse leger, maar Frans geld in te zetten om het
tij te keren. Hij financierde de veldtochten van Christiaan IV van Denemarken en
Gustaaf II Adolf van Zweden. Vooral Gustaaf Adolf was bijzonder succesvol. Hij
drong diep in Duitsland door en maakte  naam bij de veldslagen van Breitenfeld
(1631) en Lützen (1632). Tijdens dit laatste treffen kwam hij echter om het
leven, en toen de Habsburgers de Zweden bij Nördlingen (1634) verpletterend
versloegen, leek het erop dat de keizer   aan het langste eind zou trekken.

Dat was voor Richelieu onverteerbaar en dus wierp Frankrijk nu zijn eigen leger
in de strijd.  In de jaren 1637-'39 was de oorlog in balans, maar daarna lukte
het Frankrijk en Zweden de Habsburgers in het defensief te dringen. De gevechten
duurden voort tot 1648, toen de moegestreden partijen in Münster en Osnabrück
eindelijk de vrede tekenden.

Huurlingen

Alle hierboven genoemde veldslagen en belegeringen werden uitgevochten met
behulp van huurlingen. (Alleen de Zweden kenden een dienstplicht.) Zo'n huurling
kon soms jarenlang dienen onder keizerlijke veldheren,  maar wisselde net zo
makkelijk van partij. Een huurling vocht voor zijn soldij. Als hij dat niet op
tijd kreeg, zorgde hij al plunderend voor zijn onderhoud. En ook als hij zijn
soldij wel kreeg, kon menig huurling het roven niet laten. Een stad kon zo'n
plundering vaak nog afkopen met het betalen van een forse schatting, maar de
miljoenen boeren in Duitsland hadden die mogelijkheid niet. De rondtrekkende
legers waren voor hen een kwelling die nooit ophield.

Harrison slaagt er wonderwel in je dertig jaar lang bij de hand te nemen. Pas
aan het eind van de oorlog, als het een gevecht van allen tegen allen is
geworden en vorsten van partij wisselen al naar gelang het hun uitkomt, is het
af en toe moeilijk om de  draad te blijven volgen. Ooggetuigenberichten die, hoe
aangrijpend ook, de chronologie onderbreken, maken het er dan niet makkelijker
op. Hier had de auteur iets meer maat kunnen houden.

Als Harrison aan het eind van zijn tour de force de rokende puinhopen van Europa
in 1648 overziet, kan hij de rekening opmaken. Hij becijfert dat tussen de
800.000 en een miljoen soldaten sneuvelden tijdens het conflict. In Duitsland
stierven ook nog eens vijf miljoen burgers, ongeveer 25 procent van de
bevolking. In streken als Pommeren en Brandenburg verdween zelfs veertig procent
van de bevolking. In de overige landen die bij de oorlog betrokken waren, kwamen
waarschijnlijk nog eens vijf miljoen mensen om. (Ter vergelijking: in Europa
sneuvelde tijdens de Eerste Wereldoorlog 5,5 procent van de bevolking en tijdens
de Tweede Wereldoorlog 6 procent.)

De Dertigjarige Oorlog was, aldus Harrison, de laatste keer dat Europeanen
serieus probeerden met geweld hun buren een geloof op te leggen. 'De heersers
van de vroegmoderne staten waren nu zo machtig geworden dat ze God niet nodig
hadden als alibi in conflicten met andere staten.'

Een ander gevolg was dat de kaart van de Europese grootmachten opnieuw werd
getekend. Frankrijk was de machtigste staat van het continent geworden.  Ten
slotte behoorde ook de Duitse vorsten tot de overwinnaars. De heersers van
Beieren, Brandenburg en Saksen breidden hun macht en grondgebied uit. Duitsland
bleef een lappendeken, een 'euvel' dat pas verholpen werd in 1871 toen Bismarck
de natie verenigde in een keizerrijk.

De gewone mannen en vrouwen van Europa waren van deze ontwikkelingen allemaal
niet op de hoogte. De meesten van hen hadden in hun volwassen leven nog nooit
vrede meegemaakt. Zij moesten nu een bestaan opbouwen. Harrison besluit zijn
boek met een briefje uit een familiebijbel uit het dorp Gerstetten in
Zuid-Duitsland. 'Ze zeggen dat de verschrikkelijke oorlog nu voorbij is. Maar
het voelt nog niet alsof het vrede is. Overal is afgunst, haat en ergere dingen
- de oorlog heeft ons dat geleerd. Er zijn maar een paar huisjes over in het
dorp. Wij mensen leven als dieren, eten schors en gras.' De schrijver besloot
echter de schouders eronder te zetten. 'Alle anderen zeggen dat het niet echt
vrede is, dat de soldaten zeker nog een keer hier zullen komen, dat het zinloos
is om iets te doen. Maar wij geloven dat God ons niet heeft verlaten. We moeten
allemaal bij elkaar blijven en werken, binnen en buiten.'

Deze boer wist: gezamenlijk de ziel en het land opnieuw vormgeven, dat was de
enige manier om deze Dertigjarige Oorlog af te sluiten.

Dick Harrison:  De Dertigjarige Oorlog. De allereerste wereldoorlog 1618-1648.
Vert. Ger Meester. Omniboek,  668 blz. (EURO) 39,95

4

Eerste boek in het Nederlands dat alle aspecten van de Dertigjarige Oorlog
behandelt, van de geopolitieke kwesties tot de tactische finesses van de
veldslagen en van de elkaar bestrijdende machthebbers tot het immense leed van
de gewone mensen.

LOAD-DATE: June 29, 2018

LANGUAGE: DUTCH; NEDERLANDS

NOTES: Dick Harrison: De Dertigjarige Oorlog. De allereerste wereldoorlog
1618-1648. Vert. Ger Meester. Omniboek, 668 blz. (EURO) 39,95

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              47 of 106 DOCUMENTS



                                NRC Handelsblad

                                  27 June 2018
                                  NH woensdag

De nieuwe garde van Pixar en Disney

BYLINE: Dana Linssen; Coen van Zwol

SECTION: Cultuur; Blz. 4

LENGTH: 1169 woorden

ABSTRACT

AchtergrondPixar na John Lasseter

John Lasseter, de drijvende kracht achter Pixar en de wederopstanding van Disney
Animation, vertrekt vanwege #MeToo.  Wat nu?

Fijne familiereünie

Als de machtswisseling aan de top bij animatiestudio's Disney en Pixar één ding
duidelijk maakt, dan is het dat de wake-upcall van het Weinstein-schandaal en
#MeToo een serieus effect heeft op het vrouwonvriendelijke klimaat en het gebrek
aan diversiteit in Hollywood.

Nadat november vorig jaar ook tegen animatieregisseur en producent John Lasseter
(1957) beschuldigingen wegens seksueel grensoverschrijdend gedrag waren geuit,
kondigde de medeoprichter van Pixar - en na de overname door Disney in 2006 ook
hoofd van de Walt Disney Animation Studios - een 'sabbatical' van een half jaar
aan. Vorige week werd bekend dat hij wordt opgevolgd door  duo Pete Docter en
Jennifer Lee, filmmakers.

Dat is niet alleen het einde van een tijdperk, maar ook een koerswijziging.
Lasseter, de immer in Hawaii-shirts gehulde, immer enthousiaste kindman, bouwde
Pixar uit tot leverancier van complexe, Oscarwinnende en commercieel succesvolle
animatieverhalen en trok daarna ook Disney uit het slop. Docter (1968) en Lee
(1971) wonnen onder zijn regime samen drie Oscars, maar vertegenwoordigen een
nieuwe generatie.

Computers

Lasseter begon zijn carrière eind jaren zeventig als animator bij Disney, waar
hij na een paar jaar werd ontslagen omdat hij alleen geïnteresseerd was in de
toen nog prille  3D- en computeranimatie. Hij kon aan de slag bij George - Star
Wars- Lucas' specialeffectsbedrijf Industrial Light & Magic, waar hij verder
pionierde met CGI, door de computer gegenereerde beelden. De zaken raakten in
een stroomversnelling toen Apple-voorman Steve Jobs via een financiële injectie
de Pixar-divisie van het destijds noodlijdende Lucasfilm in 1986
verzelfstandigde. Jobs zag Pixar als productiebedrijf voor geavanceerde
animatiecomputers, Lasseter en zijn partner Ed Catmull overtuigden Jobs ervan
daar als visitekaartje ook een speelfilm mee te maken.

Het door Lasseter geregisseerde Toy Story (1995) was 's werelds eerste
3D-speelfilm, die de animatie in één adem ook van z'n zoetsappige imago afhielp.
Lasseter zou het recept van Pixar-successen als Finding Nemo (2003), Cars (2006)
en WALL-E (2008) omschrijven als een één-op-één-vertaling van de
bedrijfsfilosofie: succesverhalen over (doorgaans mannelijke) personages die de
wijde wereld ingaan en daar de waarde van vriendschap en familie leren kennen.

Een unicum bij Pixar was dat 'creatieve genieën' de baas waren, aldus Lasseter:
een collectief leiderschap, of 'braintrust',  dat elkaar ongenadig de maat nam.
Die horizontale werkwijze nam hij mee na de overname van Pixar door Disney in
2006. Disneys animatiestudio tilde hij terug naar oud niveau met wereldhit
Frozen (2013), die de technische innovaties van Pixar koppelde aan Disneys
sprookjeswereld, maar met gevoel voor de tijdgeest. De prinsessen Elsa en Anna
werden binnengehaald als feministische heldinnen.

Jongenscultuur

Maar Lasseters leiderschap was niet onomstreden. Aanvankelijk ging het niet om
zijn seksueel grensoverschrijdende gedrag, zoals ongevraagde knuffels of
seksueel getinte opmerkingen. Ex-collega's klaagden in online medium The Wrap
over de 'jongenscultuur' en de machtsconcentratie rond Lasseter:  vrouwelijke
regisseurs kregen weinig kans. Toen Pixar zich in 2012 met Brave eindelijk aan
z'n eerste speelfilm met een vrouwelijke hoofdpersoon waagde, werd Brenda
Chapman, Pixars eerste vrouwelijke regisseur, halverwege ontslagen.

In een opiniestuk voor The New York Times beschreef Chapman hoe het
'braintrust' van Pixar vaak opereerde: ,,Soms wordt vrouwen die een idee hebben
het zwijgen opgelegd, waarna even later een man datzelfde idee als het zijne
presenteert en wordt toegejuicht." Ze kaartte ook aan dat animatieregisseurs met
groot gemak vervangen worden, terwijl live-action-regisseurs dan hun vakbond, de
sterke Directors Guild,  achter zich vinden. Toy Story 4-schrijfster Rashida
Jones bracht een vergelijkbaar verhaal naar buiten. Zij verliet Pixar vorig jaar
wegens een ,,creatief en filosofisch verschil van mening" en vertelde aan
vakblad Variety dat binnen Pixar ,,vrouwen en mensen van kleur geen
gelijkwaardige creatieve input hebben".

Met Docter en Lee treedt de nieuwe generatie aan. Docter was een van Pixars
eerste vaste krachten, betrokken bij onder meer Toy Story en Monsters, Inc.
(2001). Voor zijn eigen, Oscarwinnende films Up (2009) en Inside Out(2016) koos
hij respectievelijk een oudere man en een pubermeisje als hoofdpersoon. Iets
vergelijkbaars bewerkstelligde Lee bij Disney. Als medescenarist van Wreck-It
Ralph (2012) viel ze al op als frisse en hippe stem, wat ze bevestigde met haar
co-regie van Frozen.

Het duo regisseurs krijgt de creatieve verantwoordelijkheid voor alle animatie
en aanverwante projecten van Pixar en  Disney en valt direct onder Disney-baas
Alan Horn. De hoop is dat onder hun leiding het (witte) mannenbastion van beide
studio's doorbroken wordt, al is het de vraag in hoeverre ze zich zelf nog
actief met regisseren bezig kunnen houden. Lee is als regisseur aan Frozen 2
verbonden; er wordt gespeculeerd dat Elsa de eerste mainstream lesbische
animatieheldin wordt. Al heeft Disney een reputatie in 'queer baiting': suggeren
van afwijkende seksualiteit zonder dat expliciet te maken.

Bewezen successen Films die Pete Docter (Pixar) en Jennifer Lee (Disney) eerder
maakten

In 2004 was The Incredibles een mijlpaal voor de 3D-computeranimatie. Voor het
eerst durfde studio Pixar mensen in de hoofdrol aan. Het basisidee - een verbod
op superhelden, die zich moeten camoufleren als gewone burgers - leende
regisseur Brad Bird mogelijk van cultstrip Watchmen. Dat ontkende hij althans
niet, wel dat The Incredibles een door Nietzsche en Ayn Rand geïnspireerd
wereldbeeld van supermens versus slavenmoraal etaleerde.

Mensen in 3D animeren was een uitdaging; wij voelen instinctief of ze
realistisch bewegen. De Lord of the Rings-trilogie experimenteerde met  'motion
capture':  Gollum werd geanimeerd door acteur Andy Serkis in een sensorpak. Maar
die techniek leidde diep in 'uncanny valley', bewees in 2004 film The Polar
Express. Het punt waar een mens net niet echt oogt, en daardoor extra griezelig.

Motion capture was geen optie voor de creatieve techneuten van Pixar.  Voor
menselijke huid pionierde The Incredibles  met software die licht diffuus
terugkaatst: 'subsurface scattering'. Anders zouden de personages zepig glanzen.
Vooral  menselijk haar bleek een opgave.  Pixar had ervaring met vachten sinds
Monsters, Inc. (2001), maar  The Incredibles noopte tot algoritmes voor haar,
haar onder water, haar in de wind. Het animeren van het lange zwarte haar van
puberdochter Violet lukte pas op de valreep, aldus Brad Bird, die zegt dat Pixar
in zijn voegen kraakte om The Incredibles te realiseren. Maar de ban was
gebroken: ook een mens kon voortaan een held zijn in 3D-animatie.

Coen van Zwol

The Incredibles deed Pixar kraken

LOAD-DATE: June 27, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              48 of 106 DOCUMENTS



                                NRC Handelsblad

                                  25 June 2018
                                   NH maandag

Met virtuele handen op een virtuele man

BYLINE: Manouk van Egmond

SECTION: Leven; Blz. 4

LENGTH: 1455 woorden

ABSTRACT

Virtual reality Virtueel vrijen met pornoacteurs, tekenfiguren of  je bloedeigen
partner. Alles kan,  maar is het ook opwindend?

De seks van de toekomst is nep

Heupwiegend lopen Megan, Shelly en Valentina de luxe penthouse binnen. ,,Hey
sexy", zeggen ze tegen mij, en trekken prompt hun kleren uit. Valentina komt
dichterbij, terwijl de andere dames besluiten hun opgeblazen borsten te
masseren. Loopt ze echt op mij af? Enigszins verwilderd kijk ik om me heen en
richt dan mijn blik naar beneden. Ik, een blonde vrouw, heb ineens een zwart
mannenlichaam met tatoeages en een blokjesbuik. Valentina lijkt er minder
verbaasd over dan ik, en spuugt op mijn nieuwe geslachtsdeel. Ik word een beetje
misselijk en zet  mijn virtualreality-bril af.

Valentina is verdwenen en ik kijk recht in de tandpastaglimlach van Toon
Timmermans, de CEO van seksspeeltjesbedrijf Kiiroo. Ik ben op zijn kantoor
uitgenodigd om naar virtualreality-porno te kijken en de bijbehorende 'toys' te
bewonderen. Virtuele pornofilmpjes  bestaan net als alle virtualreality-video
uit twee aparte opnames: één voor het linker- en één voor het rechteroog, die je
met een virtualreality-bril kan bekijken. Een pornofilm krijgt daardoor diepte
en lijkt zich pontificaal voor je neus  (of op je geslachtsdeel) af te spelen.
Vandaar dat ik Valentina's goedkope bloemetjesparfum dacht te kunnen ruiken.

Toegankelijk


Virtualreality-porno wordt steeds toegankelijker. Je hebt geen dure vr-bril met
een ingebouwd beeldscherm nodig om virtuele seks te hebben. Er zijn tegenwoordig
ook smartphonebrillen beschikbaar die je soms voor een tientje kunt kopen, zoals
de kartonnen Google Cardboard. Je kiest een vr-filmpje uit op een  gratis
pornosite zoals Pornhub, schuift je telefoon in de bril, en drie seconden later
ben je onderdeel van een pornofilm. Niet vreemd dat het aantal vr-pornokijkers
stijgt, zoals een woordvoerder van VRPorn.com bevestigt: ,,Afgelopen april
hadden we 6 miljoen bezoekers; twee keer zo veel als vorig jaar."

Virtuele porno is nog interessanter geworden dankzij de laatste ontwikkelingen
op het gebied van teledildonics, op afstand bestuurbare seksspeeltjes. Vibrators
kunnen sinds een paar jaar  communiceren met masturbators, plastic kokers die je
op je penis moet zetten. Maar dankzij het Nederlandse bedrijf Kiiroo, pionier op
het gebied van die teledildonics, is het inmiddels ook mogelijk om met andere
'content' dan onze partners te 'connecten'. Het bedrijf vertaalt bewegingen in
virtuele pornofilmpjes naar getril en gepomp in hun seksspeeltjes, legt Toon
Timmermans uit. Als een virtuele minnares lange halen maakt, dan voelt de kijker
die de 'Onyx' om zijn geslachtsdeel heeft geschoven dat precies zo.

Nepseks heeft de toekomst, kortom. Het klinkt me weinig opwindend in de oren.
Wat is er sexy aan de liefde bedrijven met een soort duikbril op je hoofd? ,,Ik
vind virtuele porno sexyer dan de gewone variant", zegt pornokijker en
zelfbenoemd digitale nerd Rowan (26). Hij wil niet met zijn achternaam in de
krant, omdat hij niet publiekelijk bekend wil staan als pornoconsument. ,,Als je
porno vanaf de computer kijkt, hang je in je stoel, scroll je een beetje door
het filmpje heen, en zoek je ondertussen misschien het weerbericht op. Maar als
je een vr-bril op hebt, kan je niet meer passief kijken. Je staat automatisch op
als er ineens een bloot mens voor je staat die oogcontact met je maakt." Een
nadeel vindt hij dat er relatief weinig  vr-filmpjes beschikbaar zijn, zegt hij.

Toch hebben mannen nog altijd meer keuze dan heteroseksuele vrouwen, die hun
best moeten doen om vr-filmpjes te vinden die überhaupt op hun seksuele voorkeur
aansluiten. Mark Spiering, seksuologiedocent en onderzoeksbegeleider aan de UvA,
begrijpt dat:  ,,Mannen zoeken nu eenmaal actiever naar visuele seksuele
prikkels dan vrouwen." Wel denkt hij dat vrouwen evenveel plezier aan virtuele
porno kunnen beleven als mannen. ,,Uit voorlopige onderzoeksresultaten blijkt
dat mannen en vrouwen in dezelfde mate opgewonden raken van pornofilmpjes die
vanuit het gezichtspunt van de kijker zijn gefilmd."

Gat in de markt

Schelte Meinsma zag het gat in de markt en ontwikkelde SensualVR, een erotisch
spel voor vrouwen dat op de wereld van Fifty Shades of Grey is gebaseerd. In het
virtuele appartement van 'Mr. Purple' moeten spelers opdrachten uitvoeren om de
miljonair te plezieren. Meinsma: ,,We hebben de virtuele omgeving getekend in
plaats van gefilmd, omdat je hersenen dan sneller accepteren dat je in een
nieuwe realiteit zit. Bovendien ben je niet gebonden aan het perspectief van de
camera. Je kunt vrij rondlopen, kruipen en liggen." Sensoren en camera's in de
vr-bril bepalen de positie van je hoofd en lichaam, legt hij uit, waardoor je
een virtuele pianotoets kan indrukken of iemand met een zweepje kan slaan,
zonder dat je tegen een muur aan botst.

De vormgeving van Mr. Purple zelf was het lastigste onderdeel van het
ontwerpproces, zegt Meinsma: ,,Ik had Brad Pitt, George Clooney en Cristiano
Ronaldo met elkaar gecombineerd: de ideale man, dacht ik. Tijdens de testperiode
bleek dat zo slecht te werken. Vrouwen kunnen het niet op dezelfde man. De een
wil krullen, de ander een baard." De oplossing bleek een virtuele blinddoek die
je  'omgeknoopt' krijgt als meneer  Purple binnenkomt, zegt hij. ,,Je kan alleen
zijn lichaam en de contouren van zijn hoofd zien. Ik heb hem ook ietsje dikker
en kleiner gemaakt, maar wel een gigantische lul van 32 centimeter gegeven. Van
de honderd versies is hij de populairste."

De luxaflex gaan dicht

De normale burger kan kennismaken met Mr. Purple door met een groepje
vriendinnen naar een Van der Valk-hotel in Groningen af te reizen, maar Meinsma
wil voor de gelegenheid best even op de NRC-redactie langskomen. In een apart
kamertje, de luxaflex gaan dicht, plaatst een vrouwelijke assistente een HTC
Vive op mijn hoofd en geeft me twee controllers die op kleine toortsen lijken:
mijn virtuele handen. Zodra ik in een virtuele lift sta, en het knopje van de
hoogste verdieping indruk, moet ik even slikken. Het is alsof ik meespeel in een
hyperrealistische tekenfilm, die niet voor kleine kinderen is bedoeld.

Mr. Purple maakt uiteindelijk zijn opwachting in de 'martelkamer', niet een plek
om beleefdheden uit te wisselen. Nadat ik zijn broek heb uitgetrokken, zegt hij
met lage stem: ,,Get down. Get on your knees." Ik produceer een giechelsnurkje,
en doe wat me wordt opgedragen. Een beetje angstig kijk ik omhoog. En nu? Het
blijft stil. Ik mag zelf raden wat de bedoeling is. Met mijn virtuele wijsvinger
prik ik voorzichtig in het lichaamsdeel dat richting mijn gezicht groeit, en ik
hoor zijn adem stokken. Dit wordt geen lastige klant. Na een halve minuut zegt
hij dat hij van me houdt en mag ik in zijn helikopter mee.

Ik kan niet ontkennen dat mijn bloed sneller ging stromen - al was het maar uit
angst dat de hele redactie kon meegenieten van het gekreun dat uit de
stereo-installatie kwam. En toch voelt het aftrekken van een tekenfiguur niet
als het toppunt van erotiek. Ook Machteld (36), die  vanwege het onderwerp ook
graag anoniem wil blijven, werd niet per se opgewonden toen ze het spel met haar
vriendinnen uitprobeerde, zegt ze. ,,Het is vooral een hele leuke
groepsactiviteit. Wij hadden een flesje Spa Blauw bij ons; handig voor de
special effects bij de klaarkom-scène."

Leuke kerel inscannen

Bij Kiiroo ontwerpen ze alvast een dildo die met trillingen een stootbeweging
kan simuleren, zegt Timmermans. Ondertussen houdt Meinsma zich bezig met het
inscannen van mensen en 'onderdelen' voor zijn virtuele seksappartement. Deze
nieuwe technologie is in de nabije toekomst voor een groter publiek beschikbaar,
verwacht hij. ,,Als jij een leuke kerel tegenkomt, zou je hem met de vr-bril
kunnen inscannen. Dan kan je te allen tijde seks met hem hebben. En als hij jou
niet meer leuk vindt, heb je hem gewoon in virtual reality." En mocht die leuke
kerel daar geen trek in hebben? ,,We moeten binnenkort lastige ethische
discussies gaan voeren", erkent Meinsma.

Denk ik dat virtualreality-porno echte seks kan vervangen? Misschien als de
brillen zo gebruiksvriendelijk worden gemaakt, dat er op technisch gebied niks
mis kan gaan. Ik word al boos als mijn cursor vastloopt, laat staan als mijn
virtuele leuke kerel er midden in de actie mee ophoudt. Mark Spiering acht het
mogelijk dat virtuele seks een waardig alternatief wordt, voor de jongste
generaties dan. ,,Ik ben in de vijftig. Ik moet al een drempel over om met een
computer te praten. Maar voor twaalfjarigen is dat normaal." Rowan ziet het niet
gebeuren: ,,Je kan vr-porno nog zo cool maken, maar uiteindelijk ben je gewoon
alleen."

Dit wordt geen lastige klant. Na een halve minuut zegt hij dat hij van me houdt

LOAD-DATE: June 25, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              49 of 106 DOCUMENTS



                                NRC Handelsblad

                                  16 June 2018
                                  NH zaterdag

Zijn beleggers weer op hol geslagen?

BYLINE: Menno Tamminga

SECTION: Economie; Blz. 2

LENGTH: 559 woorden

Column

Is Adyen het nieuwe World Online? Dat was woensdagmorgen om mij heen de
meestgestelde vraag toen de koers van het Nederlandse betaalbedrijf Adyen bij
zijn beursdebuut in minder dan twee uur tijd verdubbelde naar 480 euro.
Internetaanbieder World Online was in Nederland hét symbool van de
internetzeepbel die in 2000 knapte. Zo'n 150.000 particuliere beleggers stortten
zich in maart 2000 op de aandelen. Gratis geld verdienen. Koersen stegen immers
altijd? Je kon de aandelen kopen en (snel) doorverkopen.

De beursgang flopte. Beleggers voelden zich achteraf bedrogen toen ze begrepen
dat oprichter Nina Brink een deel van haar aandelen al had verkocht. Ondanks
deze zeperd piekte de Amsterdamse AEX beursgraadmeter in september 2000 nog
boven 700 punten. Die stand is nooit meer gehaald. Ook het 'volkskapitalisme',
waarin de gewone man als belegger een graantje meepikt van de bedrijfswinsten,
was fini.

Hét verschil tussen Adyen en World Online: Adyen is winstgevend. Het
betaalbedrijf bestaat al twaalf jaar, met diensten én een directieteam die zich
hebben bewezen. En Adyen zocht bij de beursgang  geen 'kleine' particuliere
aandeelhouders.

De overeenkomst tussen toen en nu: hooggespannen verwachtingen van beleggers.
Toen over de hemelse toekomst van internet. Nu is de inzet een nieuwe
industriële revolutie en de machtspositie (en potentiële monopoliewinsten) van
de winnaars in de concurrentieslag.

De koerseruptie woensdag tartte de waarschuwingen van analisten en andere
waarnemers. Hoezo politieke risico's op de beleggingsmarkten? Dit was de week
van échte risico's en échte bedreigingen: nucleair, handelsoorlog én wat
Italiaanse toestanden. Het maakte beleggers niks uit.

De koers van Adyen profiteerde ook van de schaarste. De bestaande financiers
verkochten vrij weinig aandelen, tegen 240 euro per stuk. Ze lieten geld op
tafel liggen, want ze hadden er gezien de koerssprong veel meer voor kunnen
krijgen. Maar de meesten van hen behielden tweederde of meer van hun bezit. Wat
ze op de eerste dag misliepen aan koerswinst, verdienden ze op hetzelfde moment
dubbel en dwars terug doordat de aandelen die ze nog hádden, door het dak
gingen.

Adyen mag een koploper zijn, een modern bedrijf dat niks geeft om bezit (geen
eigen vastgoed, geen eigen datacentra), als het maar de beste kennis en beste
verkopers bezit. Maar in essentie is dat, zoals bij meer techbedrijven, een
moderne versie van het klassieke familiebedrijf uit het begin van de vorige
eeuw. Met de oprichters in de rol van pater familias, zoals Mark Zuckerberg bij
Facebook.

Het verdiende geld wordt weer in de zaak geïnvesteerd voor groei. Externe
financiers zijn in de expansiefase nodig, maar ze moeten niet de baas willen
spelen. Zoals de familie eigenaar is van het familiebedrijf, zo moeten in een
techbedrijf alle werknemers ook aandeelhouder zijn. Al is het geen socialisme:
de aandelenpakketten zijn ongelijk verdeeld.

Evenals familiebedrijven hebben de techkampioenen iets paternalistisch. Adyen
heeft in Nederland wel ruim vierhonderd medewerkers, maar geen ondernemingsraad.
Daar heeft het personeel niet om gevraagd, zegt Adyen. En het is ook niet nodig.
Want iedereen heeft rechtstreeks toegang tot de leiders.

Menno Tamminga schrijft over  ondernemingsbeleid  en economie.

Zoek de verschillen: de koerseruptie van Adyen versus de zeepbel rond World
Online

LOAD-DATE: June 15, 2018

LANGUAGE: DUTCH; NEDERLANDS

NOTES: Menno Tamminga schrijft over ondernemingsbeleid en economie.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              50 of 106 DOCUMENTS



                                NRC Handelsblad

                                  15 June 2018
                                   NH vrijdag

Het land van de grote wreedheid

BYLINE: Michiel Hoogeveen

SECTION: Boeken; Blz. 10

LENGTH: 1159 woorden

ABSTRACT

Noord-Korea

Twee boeken van Nederlandse Korea-kenners geven een goed inzicht in het wel en
wee van  de dictatuur van Kim Jong-un. Het ene is een mooi naslagwerk, het
andere biedt meer verdieping.

Noord-Korea is hot. Het geïsoleerde noordoost-Aziatische land, al zeventig  jaar
absoluut geregeerd door de Kim familie, domineert de headlines. Nog geen jaar
geleden gingen deze over de oorlogszuchtige retoriek tussen president Trump en
de Noord-Koreaanse leider Kim Jong-un. Vandaag de dag over de plotselinge
diplomatieke toenadering tussen beide kemphanen.

Op 12 juni jl. ontmoetten de leiders elkaar in Singapore. Na zeventig  jaar
vijandschap was het voor het eerst dat een zittende Amerikaanse president in
gesprek ging met een Noord-Koreaanse leider. Het begint er langzaam op te lijken
dat de jarenlange vijandige houding tussen Noord-Korea en Amerika  aan z'n einde
komt.

Maar we zijn er nog lang niet. Het verleden heeft uitgewezen dat iedere gemaakte
afspraak met het dictatoriale regime kan klappen. Noord-Korea beschikt  over een
nucleair wapenarsenaal en is een van de grootste mensenrechtenschenders ter
wereld. Doen de Verenigde Staten er wel verstandig aan om toenadering te zoeken
met het regime van Kim Jong-un? Of lopen ze in de val, en zal Noord-Korea op
termijn vals spelen?

Toeval of niet, maar de goed leesbare boeken van historicus Casper van der Veen
(1986) en hoogleraar Koreastudies Remco Breuker (1972) zijn vlak na elkaar in
deze cruciale periode verschenen. Goed getimed dus. Beide gaan in op de
ontstaansgeschiedenis van Noord-Korea en trachten te achterhalen wat het
gesloten regime beweegt. Ze suggereren dat het onwaarschijnlijk is dat het land
zal hervormen, althans niet zolang de Kim-familie de leiding heeft.

Geschiedenisles

Van der Veens boek, De Kim Dynastie, geeft een duidelijk beeld van de
ontstaansgeschiedenis van Noord-Korea. Het begint met een korte historische
schets  van het Koreaanse schiereiland. Al snel schakelt Van der Veen over naar
het begin van de 20ste eeuw, naar de bezetting door het Japanse keizerrijk. In
kleurrijke details vertelt hij  over de jonge jaren van Kim Il-sung,  stichter
van Noord-Korea en sinds zijn overlijden in 1994 officieel nog staatshoofd als
'eeuwig president van de republiek'. Als jonge guerrillastrijder vocht Kim
Il-sung tegen de Japanse bezetter. Na de Tweede Wereldoorlog, toen het
vernederde Korea in puin lag, werkte de charismatische Kim zich omhoog tot
politiek en militair leider van het communistische noordelijke gedeelte van het
schiereiland.

Het is op deze momenten dat Van der Veens vaak taaie analyse het beste tot zijn
recht komt. In rap tempo wordt bij  Kims levensverhaal geschakeld tussen de
'echte' biografie en de versie  van de Noord-Koreaanse propagandamachine. Dat
geeft een mooi totaalbeeld van de ontstaansgeschiedenis van het land, maar ook
van de mens achter een van de meest totalitaire leiders van de 20ste eeuw. Net
zo interessant zijn de getuigenissen van Noord-Koreaanse vluchtelingen, die een
nieuw licht werpen op het dagelijkse leven in Noord-Korea en de politieke
gevolgen voor de gewone man.

Soms gaat Van der Veen te lang door over details die er minder toe lijken te
doen, zoals de  ontvoering van enkele Zuid-Koreaanse filmregisseurs door het
Noord-Koreaanse regime. Meer diepgravende  analyses kom je in zijn boek amper
tegen en met name op het gebied van geopolitiek gaat hij  kort door de bocht. Zo
wordt de diplomatieke overeenkomst tussen Noord-Korea en de Verenigde Staten uit
1994 - het Agreed Framework -  afgeschilderd als een naïef project waarbij enkel
Noord-Korea 'de boel beduvelde'. De realiteit ligt genuanceerder.

Van der Veen is overduidelijk een historicus, geen politiek analist. Het boek
biedt dan ook weinig nieuws  voor degenen die Noord-Korea toch al nauwlettend
volgen. Wel levert het een goed overzicht voor een meer algemeen publiek dat
geïnteresseerd is in het onderwerp.

In De B.V. Noord-Koreagaat Remco Breuker wél verder de diepte in. De bekendste
Korea-expert van Nederland belicht op unieke wijze het verdienmodel van het
Noord-Koreaanse regime. Hoe komt Noord-Korea - ondanks alle sancties - aan het
geld voor zijn  raketprogramma? Waarom komt de bevolking - ondanks de repressie
- niet in opstand? Hoe neemt het regime politieke beslissingen? Al jaren
onderzoekt Breuker het regime. Overigens zonder het land zelf te bezoeken of met
het regime te spreken. Zijn onderzoek is vooral gebaseerd op  getuigenissen van
Noord-Koreaanse ballingen die nu in Zuid-Korea wonen. De resultaten hiervan zijn
even verontwaardigend als huiveringwekkend.

Sancties ontduiken

De verbijsterende wreedheid van het Noord-Koreaanse regime blijft niet
onderbelicht. Het ontduiken van de sancties, de slavenhandel, de
concentratiekampen en de ontwikkeling van kernwapens zijn volgens Breuker met
elkaar verweven en onderdeel van een groter geheel. Namelijk de instandhouding
van de macht van de Kim-familie en het regime. Mensenrechtenschendingen zijn de
rode draad, aldus Breuker.    Die houden het repressieve systeem van het
Noord-Koreaanse regime draaiende.

Breuker geeft ook een helder overzicht van het nucleaire programma van het land
en beschrijft het verdienmodel van het regime op sublieme wijze. Zoals meer
Korea-wetenschappers is hij  kritisch over het internationale beleid jegens
Noord-Korea:  toenadering tot het huidige regime zal niet zal werken. Breuker
onderscheidt zich echter door de focus te verleggen van  nucleaire wapens naar
de mensenrechtenschendingen. Het aankaarten van de mensenrechten moet een
breekpunt  zijn in welke dialoog dan ook met Noord-Korea. Daarnaast stelt hij
'separatief engagement' voor. Een beleid dat gericht moet zijn op de
Noord-Koreaanse bevolking, niet het regime. Dan kan de bevolking zelf het land
hervormen.

Soms maakt de academicus Breuker plaats voor de mensenrechtenactivist. Er kleeft
dan ook een zeker moreel absolutisme aan het verhaal. Hij schrijft daarover: 'Ík
kan in vol vertrouwen zeggen dat dit boek gebaseerd is niet op een verlangen om
dilettant te zijn, maar op de feiten zoals ik die heb waargenomen, vastgesteld
en geïnterpreteerd.' Het klinkt als eendisclaimer voor een niet zuiver
objectieve analyse. Het perspectief  van het Noord-Koreaanse regime blijft dan
ook grotendeels onderbelicht.

Beide boeken zijn hoe dan ook een aanrader  voor iedereen die meer wilt weten
over Noord-Korea. De Kim Dynastieals basaal naslagwerk, De BV Noord-Koreaals
verdieping. Verwacht geen vernieuwende inzichten ten aanzien van het
Noord-Koreaanse regime.  Wat Kim Jong-un precies in zijn schild voert blijft -
ook na het lezen van deze boeken - vooralsnog gissen.

In rap tempo schakelt Van der Veen  van de echte biografie van Kim naar die van
de propaganda

Remco Breuker:  De BV Noord-Korea. Een kernmacht in de marge. Prometheus,  272
blz. (EURO) 19,99 4

Casper van der Veen: De Kim-Dynastie. Geschiedenis van Noord-Korea.Van Oorschot,
376 blz. (EURO) 22,50 3

LOAD-DATE: June 15, 2018

LANGUAGE: DUTCH; NEDERLANDS

NOTES: Remco Breuker: De BV Noord-Korea. Een kernmacht in de marge. Prometheus,
272 blz. (EURO) 19,99 4; Casper van der Veen: De Kim-Dynastie. Geschiedenis van
Noord-Korea.Van Oorschot, 376 blz. (EURO) 22,50 3

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              51 of 106 DOCUMENTS



                                NRC Handelsblad

                                  14 June 2018
                                  NH donderda

Waarom het goed is dat Nederland Mali verlaat

BYLINE: Gerbert van der Aa

SECTION: Opinie; Blz. 18

LENGTH: 832 woorden

ABSTRACT

Nederland stopt de deelname aan  de VN-missie in Mali. Vijf redenen waarom dat
een verstandig besluit is, volgens Gerbert van der Aa.

Toen de VN in 2013 de vredesmissie Minusma naar Mali stuurden, gloorde er hoop
in het West-Afrikaanse land: blauwhelmen zouden burgers gaan beschermen tegen
terreur van moslimextremisten. In praktijk kwam daar weinig van terecht. In 2013
maakten extremisten alleen het noorden onveilig, inmiddels zijn er in het hele
land aanslagen. De 15.000 VN'ers komen zelden van hun zwaar beveiligde bases af.
Ze zijn bang voor bermbommen en al meer dan 150 VN-soldaten kwamen in Mali om
het leven. De ongemakkelijke waarheid is:

1 De vredesmissie is niet effectief.Vooral in het midden van Mali, rond de stad
Mopti, is de situatie de laatste tijd verslechterd. Jihadisten, gelieerd aan
Al-Qaeda en IS, hebben in deze regio al meer dan 500 scholen gesloten. Net als
Boko Haram in Nigeria beschouwen de Malinese extremisten westers onderwijs als
bron van alle kwaad. Alleen koranscholen zijn toegestaan.

De Malinezen zijn diep teleurgesteld en hebben het gevoel dat ze op geen enkele
manier profiteren van de 850 miljoen euro die de missie jaarlijks kost. ,,De
blauwhelmen zijn vooral bezig met hun eigen veiligheid", zei Bagna Djitteye,
plaatsvervangend gouverneur van Mopti, toen ik hem  dit jaar opzocht. ,,Gewone
burgers laten ze aan hun lot over."

2 De organisatie is stroperig.Nederlandse militairen in Mali verzamelen
inlichtingen over  terroristen en andere gewapende groepen. Maar  actie blijft
meestal uit, onder meer door de stroperige besluitvorming binnen de VN. Ondanks
herhaalde pleidooien voor een pro-actiever optreden, onlangs nog door premier
Mark Rutte in New York, verandert er weinig.

In een brief aan de Tweede Kamer schreef het kabinet dat stabiliteit in Mali
belangrijk is om ,,dreigingen voor Europa, zoals terrorisme en irreguliere
migratie tegen te gaan". In praktijk treedt de vredesmacht helemaal niet op
tegen terrorisme en irreguliere migratie. Volgens cijfers van de VN nam de
mensensmokkel in Mali vorig jaar sterk toe. Actief bestrijden van terroristen
valt niet onder het mandaat. Zelfs het beveiligen van scholen lukt niet.

3 Franse operatie maakt de VN-missie overbodig. Naast de VN-missie zijn ook
Franse militairen actief in Mali. Binnen 'operatie Barkhane' (actief in Burkina
Faso, Tsjaad, Mali, Mauretanië en Niger) houden zij zich vooral bezig met het
liquideren van islamitische extremisten, die in 2012 een soort kalifaat in
Noord-Mali stichtten. Ze hebben hun eigen inlichtingendienst.

Als ex-koloniale bezetter kennen de Fransen het  land goed. Frans is de
nationale taal, wat de communicatie  vergemakkelijkt. De meeste Nederlanders
moeten tolken gebruiken. Wat voegen zij toe? De documentaire Achter de Linies,
in april uitgezonden, doet het ergste vrezen over hun effectiviteit. Te zien was
hoe Nederlanders  bij dorpelingen informatie probeerden in te winnen over
extremisten. Alsof die  durven praten! Als de blauwhelmen weg zijn, weet
iedereen, ruimen  extremisten verklikkers uit de weg.

Er is kritiek op Barkhane, maar Malinese tegenstanders van de politieke islam
beseffen dat ze niet zonder de Fransen kunnen; anders dan de VN maken die wel
een verschil. Als zij hun missie staken is het kalifaat zo terug.

4 Nederlandse krijgsmacht heeft baat bij minder werkdruk. Deelname aan
VN-missies is een van de oude pijnpunten. Illustratief was het ongeluk met een
mortiergranaat, waarbij in 2016 twee  militairen om het leven kwamen in Mali. De
Onderzoeksraad voor Veiligheid, die het incident onderzocht, stelde vast dat er
door tijdsdruk en gebrek aan mankracht ernstige fouten waren gemaakt. Voor zowel
politici als de Defensie-top was in 2013 deelname aan de VN-missie naar Mali
belangrijker dan de vraag of de krijgsmacht goed was uitgerust.

Het nieuwe kabinet heeft weliswaar 1,5 miljard euro extra beschikbaar gesteld
voor de krijgsmacht, maar  volgens kenners is er veel meer nodig. Vertrek uit
Mali schept ruimte voor serieuze herstructurering.

5 Buitenlandse troepen voeden extremisme. Veel Malinezen beweren dat
buitenlandse militairen een verborgen agenda hebben. Frankrijk zou azen op goud
en olie. ,,Landen als Nederland hopen op een stuk van de cake", beet een
Malinese douanier mij dit jaar toe. ,,Door  anarchie te creëren, hopen westerse
landen grondstoffen  te kunnen plunderen." In de weken daarna hoorde ik veel
Malinezen hetzelfde roepen.

Het is koren op de molen van islamitische extremisten, die al jaren roepen dat
het Westen zich verrijkt over de rug van arme Afrikanen. Nu  de veiligheid
verslechtert delen steeds meer Malinezen deze visie. De VN-missie  bereikt
daardoor het tegengestelde van wat ze beoogt. Van de eigen corrupte regering
verwacht de bevolking al jaren niks meer. Al Qaeda en IS zijn in de ogen van
veel Malinezen de enigen die westers neo-kolonialisme actief bestrijden.

Gerbert van der Aa  is journalist en auteur van Terug naar Timboektoe. Een reis
naar de Toearegs in Mali.

LOAD-DATE: June 14, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              52 of 106 DOCUMENTS



                                NRC Handelsblad

                                  13 June 2018
                                  NH woensdag

Heeft de Canon van Nederland een glazen plafond?

BYLINE: Floor Rusman

SECTION: Binnenland; Blz. 12

LENGTH: 1189 woorden

ABSTRACT

Geschiedenis  De Canon van Nederland, in 2007 ontstaan, landt door een
discussie over de representatie van vrouwen midden in het identiteitsdebat en
het opgekomen feminisme van 2018.

Weinig kan een natie zo splijten als de vraag wat tot de kern van die natie
behoort.  Dit keer begon het met een gedachtenwisseling tussen twee
partijgenoten, twee maanden geleden. D66-Kamerlid Sjoerd Sjoerdsma vroeg
minister Ingrid van Engelshoven (Onderwijs, D66) in een Kamerdebat op 4 april of
zij niet vond dat er erg weinig vrouwen zijn in de Canon van Nederland: drie van
de vijftig 'vensters' gaan over vrouwen. Van Engelshoven antwoordde ,,graag
bereid" te zijn om te kijken hoe in de canon bij een evaluatie of herziening
,,een meer divers gezicht" van de Nederlandse geschiedenis kan komen.

Het moment ging ongemerkt voorbij. Dat veranderde toen Sybrand Buma dit weekend
in De Telegraaf zei ontstemd te zijn over de plannen. ,,Ik wil geen politieke
discussie over de inhoud van onze geschiedenis", aldus de CDA-leider. Hij kreeg
bijval van ChristenUnie-leider Gert-Jan Segers, vicepremier Carola Schouten en
enkele gewone Nederlanders.

Zo landt de canon, in 2007 ontstaan uit de wens te benoemen wat Nederland
eigenlijk is, midden in het identiteitsdebat van 2018. Het ene kamp zegt: de
geschiedenis is nooit 'af'. Het andere kamp zegt: wij moeten de geschiedenis
niet steeds herschrijven.

Grappig genoeg zat de canoncommissie onder leiding van Frits van Oostrom juist
in het eerste kamp: de canon is ,,geen praalgraf, maar levend erfgoed; geen
gesloten, maar een open canon", schreef de commissie destijds. Ook waarschuwde
ze ervoor de canon te zien als een uiting van de nationale identiteit: dat was
,,een gevaarlijk begrip".

In 2007 was er ook veel discussie over de canon, maar het ging toen over andere
dingen. Zo werd de canon vanwege het grote aantal Hollandse vensters
'hollandocentrisch' genoemd. Nu het feminisme weer in opkomst is, verschuift de
aandacht naar het aandeel vrouwen. Best logisch, zegt Hubert Slings, destijds
secretaris van de canoncommissie. ,,Elke generatie stelt haar eigen vragen aan
de geschiedenis." De commissie ging er destijds ook vanuit dat de canon na
ongeveer tien jaar opnieuw bekeken zou worden.

Een blikje vrouwen

De vraag is nu: hoe zit met het die vrouwen? Er staan zeventien mannen in de
canon, en drie vrouwen: Aletta Jacobs, Anne Frank en Annie M.G. Schmidt. Is dat
weinig? Hoe kun je zoiets eigenlijk vaststellen? En doet het ertoe?

Slings vindt het zelf wel meevallen met het glazen plafond in de canon. ,,De
geschiedenis is nu eenmaal lange tijd oneerlijk geweest voor vrouwen." Toch
heeft hij wel een idee voor een extra vrouw: jager-verzamelaar Trijntje, het
oudste skelet dat in Nederland werd gevonden in  Hardinxveld-Giessendam. ,,We
noemen haar nu al gekscherend de vierde vrouw van de canon."

Maria Grever, hoogleraar geschiedtheorie aan de Erasmus Universiteit Rotterdam
en een bekende criticus van de canon, heeft nog wel wat opties. ,,Feminist
Wilhelmina Drucker, geleerde Anna Maria van Schurman, politicus Hilda
Verwey-Jonker." Maar beter nog dan ,,een blikje vrouwen open te trekken" kan  de
canon aandacht besteden aan langetermijnontwikkelingen zoals de daling van het
sterftecijfer onder vrouwen aan het einde van de negentiende eeuw en de
introductie van de pil, vindt Grever.

De vraag rijst: wat vindt Els Kloek ervan? Zij was één van de drie vrouwen in de
negenkoppige canoncommissie. Maar ze is óók de initiator en samensteller van het
naslagwerk 1001 Vrouwen, in haar eigen woorden ,,een broodnodige
inhaalmanoeuvre" in de door mannen gedomineerde geschiedenis. Ze zucht wanneer
ze hoort over Van Engelshoven en Buma - de ophef was haar even ontgaan. ,,Ik
vind dat geschiedenis zo'n ontzettend politiek slagveld aan het worden is. Het
is zo moralistisch. Natuurlijk is het vervelend dat vrouwen zo weinig zichtbaar
zijn in de geschiedenisboeken, maar dat komt doordat ze in de publieke sfeer zo
weinig in de melk te brokkelen hebben gehad."

Aan vrouwen tellen deed de canoncommissie niet, zegt ze. ,,Het is geen
wedstrijdje, en geschiedenis is ook niet democratisch. Als je moet kiezen tussen
Willem van Oranje en Kenau, dan kies je toch voor Willem van Oranje, laten we
wel wezen." Hoewel ze zelf wel heeft gepleit voor opname in de canon van de
vijftiende-eeuwse gravin Jacoba van Beieren: ,,Via haar kun je veel vertellen
over adel en feodale verhoudingen." Jacoba moest het uiteindelijk afleggen tegen
graaf Floris V.

De canon is geen wetenschappelijk werk, benadrukken Kloek en Slings allebei. Het
is in de eerste plaats een handvat voor docenten in basis- en voortgezet
onderwijs. En daar moeten kinderen nu eenmaal iets leren over de grote
gebeurtenissen: politiek, oorlogen. Typisch mannelijke terreinen. Natuurlijk
waren er vrouwen die belangrijke dingen deden, die bijvoorbeeld weeshuizen
leidden, maar voor de canon is dat minder geschikt, zegt Kloek. Hubert Slings:
,,Het is lastig om anonieme mannen of vrouwen in de canon te krijgen. We hebben
het gedaan met Eise Eisinga, een hoogbegaafde wolkammer die thuis een
planetarium bouwde. Volgens ons stond hij symbool voor de Verlichting. Maar toen
kregen we wel als reactie: 'Eise wie?'"

De oplossing is volgens Kloek niet om de canon te veranderen, maar om als docent
óók aandacht te besteden aan het dagelijks leven in de geschiedenis, waarin
vrouwen een belangrijke rol speelden. Hetzelfde als wat Maria Grever zegt: kijk
naar langetermijnontwikkelingen, niet naar de poppetjes (m/v).

Ook Geertje Mak, hoogleraar gendergeschiedenis aan de Universiteit van
Amsterdam, ziet niet zoveel in het toevoegen van vrouwen aan de vaak
politiek-militair gerichte geschiedenis. In plaats daarvan zouden docenten
bijvoorbeeld de geschiedenis van het eten als uitgangspunt kunnen nemen. ,,Aan
de hand daarvan kun je aandacht besteden aan allerlei dingen: politiek,
handelsafspraken, slavernij, de cultuur van koken. Zo zouden heel veel mensen
een plek krijgen in de geschiedenis."

Emancipatie buiten de canon

Het belang van de canon moet ook gerelativeerd worden, zeggen de historici.
Maria Grever: ,,Het tijdvakkenschema van historicus Piet de Rooy, dat tegelijk
met de canon werd ingevoerd, speelt in het onderwijs een veel grotere rol."

Binnen de tien tijdvakken van De Rooy (van 'jagers en boeren' tot 'televisie en
computer') is genoeg ruimte voor geschiedenisdocenten om uit te weiden over
vrouwen, denkt historicus Agnes Cremers. Zij richtte F-site op, een website die
vanaf oktober gratis lesmateriaal aanbiedt aan geschiedenisdocenten. Daarin wil
ze bijzondere vrouwen uit de geschiedenis alsnog de eer geven die ze toekomt:
vrouwen als verzetsstrijder Jacoba van Tongeren, ontdekkingsreiziger Alexandrine
Tinne en legeraanvoerder Aleid van Kleef. Emancipatie buiten de canon om, dus.

Over één ding zijn ze het allemaal eens: het is niet aan de politiek om te
beslissen wat docenten moeten onderwijzen. Maria Grever: ,,Uiteindelijk zijn het
de vakhistorici die het bepalen. Aan het maken van zo'n curriculum zit veel meer
vast dan politici denken."

Docent kan óók aandacht besteden aan dagelijks leven in de geschiedenis

LOAD-DATE: June 13, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              53 of 106 DOCUMENTS



                                NRC Handelsblad

                                  09 June 2018
                                  NH katern 5

Zoetgevooisde oerkrachten

SECTION: Cultuur; Blz. 9

LENGTH: 793 woorden

ABSTRACT

De elektrische Jaguar I-Pace is een heus stroomwapen, vindt Bas van Putten. Het
is bijna een supercar.

Autotest

De elektrische Jaguar I-Pace is het eerste Tesla-alternatief voor uitverkorenen
met een budget van boven de 80.000 euro. Hij wint het vergelijk op afwerking,
design en rijgedrag verrassend moeiteloos. Verborgen gebreken voorbehouden is
het een onthutsend knappe auto voor een fabrikant die zoiets nooit gemaakt
heeft. Bovendien is hij er sneller dan de langverwachte Duitse
Tesla-concurrenten in zijn klasse.

De bliksemcoup is een verkapte sportwagen. Twee elektromotoren (een op de
vooras, een op de achteras) leveren samen 400 pk en 700 newtonmeter koppel, die
via aandrijving op alle wielen op de weg worden gebracht met de zoetgevooisde
oerkracht waar geen turbodiesel aan kan tippen. Het accupakket van 90 kWh zorgt
voor een actieradius van 480 kilometer, volgens de nieuwe WLTP-test. Bij normaal
woon-werkverkeer komt hij ongetwijfeld in de buurt. Met het rijgedrag waartoe
hij uitlokt is dat  uitgesloten, al is hij volgens Jaguar dankzij een 100
kW-snellader weer snel op krachten. De zware batterijen brengen het gewicht op
2.200 kilo, maar hun plaatsing onder de vloer waarborgt het lage zwaartepunt dat
de rijstabiliteit naar een verbluffend plan tilt.

Veel meer dan de twee zuster-suv's, de E- en F-Pace, is het een echte Jaguar
gebleven. De I-Pace blijft strak bij snelheden die je zelfs in een 911 eerst in
beraad zou nemen. Hem in een drift jagen is zo goed als onmogelijk. Hoewel de op
200 kilometer per uur begrensde topsnelheid voor het predicaat supercar 100
kilometer hoger moet liggen, zou je hem haast in die divisie plaatsen. De
Porsche-suv's Cayenne en Macan lijken fossielen naast dit stroomwapen. Nooit
eerder reed ik een bochtenrijk traject zo hard met een auto die er op het oog
niet voor bedoeld leek. Porsche- en Ferrari-rijders zullen op B-wegen de handen
vol aan hem krijgen.

Glorious bastard

Paarlen voor de zwijnen. Voor zijn slagingskansen zijn gymnastische vaardigheden
niet vereist. Op de Nederlandse markt hoeft de I-Pace niets te kunnen, behalve
crossover zijn van een cool merk. De klant heeft maar één wens; dat zijn Jag dit
belastingjaar wordt afgeleverd. Dan valt hij nog net onder de 4
procent-bijtellingsregeling die in 2019 op de schop gaat. Het bewijs is daar: ze
stromen binnen, de bestellingen van kopers die geen meter met het ding hebben
gereden.

Geld uitgeven was nooit een probleem in Nederland. Als de staat maar compenseert
met fiscale voordelen die Golf-petjes, modale occasionrijders en brave
dieselaars opbrengen met de straftarieven voor hun vuile armoe. De I-Pace kan er
niets aan doen, ik weet het. Maar de koper mag uit dankbaarheid een foto van een
hardwerkende burger in zo'n Denk Aan Mij-lijst op zijn leren dashboard plakken.
Dan is tenminste de morele schuld vereffend.

Intrigerend wel, dat uitgerekend Jaguar de handschoen opneemt tegen de met
Autopilot-crashes en productiesores worstelende club van Elon Musk. Het merk
werd groot met grommende benzinemotoren die hun dreigende bedoelingen akoestisch
niet onder stoelen of banken staken. Geluid was daar opium van het volk. Hoe zou
een Jag op stroom die bad vibes moeten opwekken? Heeft de fabriek iets op
bedacht: een elektronische soundtrack, instelbaar in de drie standen: zacht,
middel en hard. Hij klinkt als een verre storm achter de dikke muren van een
landhuis. Het is een mistige ruis die weinig toevoegt aan de sensatie van zijn
bliksemsnelle demarrages. De typische Jaguar-grille is overigens gehandhaafd,
alsof er een gewone motor achter zit. Het oog wil ook wat.

Interessant aan de I-Pace is zijn architectonische logica. De
'platformarchitectuur' van een elektrische suv geeft hem een forse ruimtelijke
voorsprong op soortgenoten met verbrandingsmotor. Hij kan zijn volumes beter
benutten. Een voor zijn lengte uitzonderlijke wielbasis van bijna drie meter en
de compactheid van de benedendeks verstopte aandrijfcomponenten vergroten de
leefruimte. Die is opmerkelijk voor een betrekkelijk compacte auto. Ook de
achterpassagiers hebben been- en hoofdruimte te over. De koffer van 656 liter,
638 met luchtvering, is op het niveau van de Jaguar F-Pace.

Zo wordt dit een van de zeldzame sports utility vehicles die hun naam waarmaken.
Hij is competitief, royaal én multifunctioneel; zelfs op onverhard terrein
presteert hij alleraardigst. Ik vrees dat weinig nieuwe auto's deze Jag dit jaar
nog overtreffen.  Glorious bastard.

Motor  twee elektromotoren

Vermogen 400 pk

Koppel 696 Nm

Aandrijving  voor en achter

Transmissie automaat

Topsnelheid 200 km/u

Acceleratie 0 - 100  4,8 seconden

Verbruik gemiddeld  21,2 kWh/ 100 km  (fabrieksopgave).

CO2-uitstoot 0 g/km.

Energielabel A.

Basisprijs 80.330 euro

Prijs testauto  104.780 euro

LOAD-DATE: June 8, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              54 of 106 DOCUMENTS



                                NRC Handelsblad

                                  06 June 2018
                                  NH Woensdag

BYLINE: Martien van den Oever; Piet van Kalken; Gerard de Jong; N.J. van der
Hoogt

SECTION: Opinie; Blz. 17

LENGTH: 595 woorden


Abortus

Minder kans op sterfte?

In het Twistgesprek (2/6) over afschaffing van het verbod op abortus in Ierland
zegt Gunilla Kleiverda: ,,Abortus betekent verantwoord moederschap: weten
wanneer het wel/niet goed is om een kind ter wereld te brengen." Even daarvoor
zegt ze: [abortus] ,,is een medische ingreep met minder kans op (...) sterfte
dan het uitdragen van de zwangerschap."

Men zou zeggen dat als abortus het ter wereld komen van een kind voorkomt, er
sprake is van honderd procent zekerheid op sterfte. De vraag is dus: wanneer
wordt een ongeboren leven een kind?

Martien van den Oever

SP-voorzitter

Ron Meyer stelt teleur

Het vraaggesprek met SP-voorzitter Ron Meyer ('In onze partij moet je het gras
opvreten', 2/6) zou mij, al vele jaren SP-lid, blij moeten stemmen, maar het
stelde me alleen maar teleur. Geen woord over de groeiende ongelijkheid en de
buitensporige winsten van de grote concerns; ook de achterblijvende lonen en
uitkeringen en de gênante gelatenheid van de vakbeweging blijven onbesproken.
Hetzelfde geldt voor het grote aantal tijdelijke wegwerpbaantjes, de al vele
jaren aanhoudende reële verlaging van de pensioenen, en de woningnood onder met
name jongeren.

Er is al een hele tijd aanzienlijke economische groei. Wie hier ook van
profiteren, het zijn niet de gewone man en vrouw. Meyer zwijgt erover. Voor mij
is het duidelijk waardoor de steun onder de bevolking voor de SP afbrokkelt.

Piet van Kalken

Politiek

Partijen bestaan al langer

In de Brievenrubriek (1/6) stelt Jan Hendriks dat de eerste politieke partij in
Nederland pas in 1918 werd opgericht, daarmee betogend dat politieke partijen
niet nodig zijn. Dat is niet juist. De oudste politieke partij van Nederland, de
Anti-Revolutionaire Partij, werd opgericht in 1879, de Sociaal Democratische
Arbeiderspartij in 1894, waarna er snel anderen volgden.

Gerard  de Jong historicus

beroepsnamen

Rectrix en dievegge

Ik stoor me  vaak behoorlijk aan het verdwijnen van de vrouwelijke beroepsnamen
ten faveure van de mannelijke. De eindredactie blijkt volgens de Ombudsman (
Taalregels van NRC zijn na drie Stijlboeken weer werk in uitvoering, 26/5) het
hogere inzicht te hanteren, dat de mannelijke vorm ook tevens de 'neutrale' is.
Wie bepaalt zoiets? O ja, tenzij het allemaal potsierlijk wordt, bijvoorbeeld
Koning Maxima. Hier weer: wie bepaalt  wanneer  iets potsierlijk is? Ikzelf vind
het tenenkrommend om over hockeyer Maartje Paumen of  schaker Anne Haast te
moeten lezen.

Als er nou verder nog was gekozen voor de  vrouwelijke vorm - schrijfster Gerard
Reve, lerares Karel van der Noot of kokkin Gerard Braadslee - was ik juichend
opgeveerd. Dàt durft men kennelijk niet aan. Het aspect van taalverarming blijft
overigens onvermeld; zo verdwijnt dan het prachtige 'dievegge', die strenge
'rectrix' of de toch al zeldzame conductrice.

Nee, van een dergelijke taalverandering wordt de onze  bepaald niet beter.

N.J. van der Hoogt

Correcties/aanvullingen

Arthur Miller

In de recensie Arthur Miller leeft nog wel even voort (1/6, p. C21) staat dat
Marilyn Monroe de eerste echtgenote was van Arthur Miller. Ze was zijn tweede
vrouw, van 1956 tot 1961. Van 1940 tot hun scheiding in 1956 was Miller getrouwd
met Mary Grace Slattery.

Integriteitscheck

In het artikel De wethouder wordt nu veel beter gescreend (1/6, p. 10) staat dat
Haarlem geen procedure voor de integriteitscheck van wethouders heeft. Dat klopt
niet. Haarlem licht kandidaat-wethouders door en voert een zogeheten
'risicoprofielgesprek'.

Brieven NRC Handelsblad 6/6/2018

Het is duidelijk waardoor de steun voor de SP afbrokkelt

LOAD-DATE: June 6, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              55 of 106 DOCUMENTS



                                NRC Handelsblad

                                  06 June 2018
                                  NH Woensdag

Grote schoonmaak op NPO 1, 2 en 3

BYLINE: Wilfred Takken

SECTION: Media; Blz. 2

LENGTH: 1088 woorden

DATELINE: Amsterdam

ABSTRACT

Nieuwe programmering publieke tv-zenders

Tv-kijken verandert: series kijken we op Netflix, het nieuws kennen we 's avonds
al. Daarom gooit de NPO zijn tv-zenders overhoop.

Actualiteitenrubriek EenVandaag verdwijnt van NPO 1, de series verhuizen van NPO
2, en Eva Jinek moet eerder beginnen. Uit de kladversie van het jaarplan van de
tv-directie die onlangs uitlekte, blijkt dat de NPO flink gaat ingrijpen in de
programmering. Centrale thema's: de drie tv-zenders moeten een scherper profiel
krijgen, en de NPO wil meer video betaald 'on demand' aanbieden.

Zes grote veranderingen waarmee de kijkers van de publieke omroep rekening
moeten houden in 2019:

1 EenVandaag moet naar NPO 2

De tv-directie van de NPO die de programmering van alle publieke zenders
bepaalt, wil EenVandaag verplaatsen naar NPO 2. Nu is de rubriek nog te zien op
de vroege avond op NPO 1. In de plaats van de populaire nieuwsrubriek van
AVRO-TROS moet een nog te ontwikkelen soap komen, in het jaarplan zedig een
,,dagelijks feuilleton" genoemd, om een jonger publiek te trekken.

Maar EenVandaag wil niet weg van NPO1, waar het nu tegen de miljoen kijkers
trekt. NPO 2 haalt op zijn hoogtepunten slechts 300.000 tot 500.000 kijkers.
Bovendien, zegt hoofdredacteur René van Brakel, is EenVandaag de enige
nieuwsrubriek die ,,laag en middelbaar opgeleide" kijkers trekt. Die kijken geen
NPO 2. ,,In EenVandaag wordt niet nagepraat, zoals in al die talkshows, maar
komt de gewone man uit Tiel en Appelscha zelf aan het woord."

2 Talkshows Jinek en Pauw  vroeger

De late talkshows op NPO 1 worden vervroegd naar 22.40 uur. Zo sluiten ze beter
op aan op Nieuwsuur (NPO 2). Bovendien wil NPO 1 een jonger publiek trekken; de
,,werkende mens" is al naar bed als om 23.00 uur de talkshow begint. Het
vervroegen is ook een bezuiniging: zo valt dagelijks op NPO 1 één programma weg,
tussen het Achtuurjournaal (NOS) en Pauw of Jinek.

Het staat niet in het jaarplan, maar hiermee kunnen de talkshows ook beter
concurreren met het komende programma van Twan Huys op RTL 4, die Humberto Tan
opvolgt. Na de talkshows komt een uitgebreider laat nieuws, met een sportblok.
Vermoedelijk wordt dit sportblok van Nieuwsuur afgehaald.

3 Geen televisieseries meer op NPO 2

Alle tv-series van NPO 2 verschuiven naar NPO 1, alle documentaires van NPO 1
moeten juist naar NPO 2. Dat kan slecht nieuws zijn voor kwaliteitsdrama dat een
kleiner, ouder publiek trekt. Te klein en oud voor NPO 1 in elk geval.
Voorbeelden van eerdere NPO 2-series: De Zaak Menten, Het Land van Lubbers, De
Maatschap. Opmerkelijk is dat de detectives (ook tv-series) juist van NPO 1 naar
NPO 2 verschuiven, vermoedelijk omdat die zender voor de oudere kijkers is
bedoeld.

De verschuiving past in het voornemen om zenders duidelijker onderscheidend te
maken. NPO 1 is voor een groot, breed publiek, en moet vooral toegankelijk zijn.
NPO 2  is de zender voor 'verrijking': journalistieke programma's,
kennisquizzen, cultuur en levensbeschouwing. NPO 3 is voor de jeugd. Opmerkelijk
is dat de directie scherpe leeftijdsgrenzen noemt: NPO 1 is voor kijkers van 20
tot 49 jaar (de commerciële doelgroep die RTL en SBS ook ongeveer hanteren), NPO
2 is voor 50 tot 65, NPO 3 voor jonge mensen tot 34 jaar.

4 NPO 2 moet opgefrist

Nieuwsuur wordt ,,een belangrijk anker" van NPO 2 genoemd. Wel vindt de directie
dat de ,,nieuwsfunctie" aan belang heeft ingeboet door de permanente
nieuwsstroom van veel media in de dag en vroege avond. Dat raakt de vroegere
functie van het oude Tienuurjournaal. Joost Oranje van Nieuwsuur wijst op de
vele, spraakmakende primeurs van zijn programma, die toch op een goed werkende
,,nieuwsfunctie" duiden.

Maar hij begrijpt dat de eerstelijns nieuwsfunctie en de achtergronditems elkaar
soms in de weg zitten. Hieraan wordt al gewerkt, aldus Oranje: ,,We gaan nieuws
en achtergrond flexibeler integreren zonder de urgentie van het journaal te
verliezen."  Tegelijk stelt de NPO dat de kijkers hun nieuws toch wel van
online-platforms halen. ,,De journalistieke programmering op NPO 2 kan dus
grotendeels voorbijgaan aan de waan van de dag" en het ,,snelle nieuws en de ad
hoc meningen", staat in het conceptrapport.

Andere, minder goed bekeken nieuwsrubrieken, als Brandpunt+, De Monitor en
Zembla, krijgen het zwaar.  De NPO-directie wil kijken of ze nog wel
,,toegevoegde waarde" hebben. Ze zouden te eenvormig en traditioneel zijn, en te
zeer gericht op politiek Den Haag en de Randstad. ,,De onderzoeksjournalistieke
programmering" moet 'clusteren'. In de nieuwe programmering is nog slechts
ruimte voor twee onderzoeksprogramma's, onder de werktitel 'Tegels lichten'.

Volgens het jaarplan moet NPO 2 iets doen aan zijn ,,zwaar informatief profiel".
Oranje (Nieuwsuur) zou ook graag zien dat de zender als geheel hogere kijkcijfer
haalt. Nieuwsuur moet volgens hem vaak op eigen kracht honderdduizenden kijkers
binnenhalen; de voorafgaande programma's worden slecht bekeken.

5 Ruim baan voor series en documentaires

Door het jaarplan heen loopt ook de bezuiniging van 60 miljoen, die minister
Slob (Media, CU) de NPO oplegt na tegenvallende reclame-inkomsten. De afdeling
video moet 18,7 miljoen euro bezuinigen op een budget van 323 miljoen.  De NPO
ontziet hierin hoofdzender NPO 1 en de genres drama (51 miljoen) en
documentaires (10,7 miljoen). Die moeten dienen om de betaalde videodienst NPO
Start Plus te vullen. Series en documentaires kunnen ook nog aanspraak maken op
de 15 miljoen euro van het NPO-fonds.

Het jaarplan noemt twee nieuwe series. Keizersvrouwen gaat over high class
escortvrouwen. Grenslanders, een  coproductie met de VRT, heeft een diverse
cast. Een verward Afrikaans meisje wordt gevonden in het grensgebied van
Vlaanderen en Zeeland. Klinkt als een Scandi-thriller.

6  Minder BN'ers, meer optimisme op 3

NPO 3 krijgt het moeilijker. Er was al nauwelijks budget voor de programmering
van vrijdag- en zaterdagavond, nu wordt ook de woensdagavond gekort. De jongeren
worden geacht naar online-platform NPO3.nl te gaan. Dat trekt nu 200.000
bezoekers per week. De human interest op de zender - zoals het omstreden Vier
Handen op één Buik, over tienermoeders - moet positiever van toon worden en
minder BN'ers bevatten. Minder BN'ers is sowieso een wens van de NPO.

Zappelin (voor kinderen) wordt gericht op mobiel kijken, en krijgt een
stem-bestuurbare app. Zapp (voor tieners) krijgt een eigen YouTube-kanaal.

Het uitgelekte jaarplan van de NPO kan slecht nieuws betekenen voor drama dat te
oude kijkers trekt en nieuwsrubrieken met lage kijkcijfers

LOAD-DATE: June 6, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              56 of 106 DOCUMENTS



                                NRC Handelsblad

                                  02 June 2018
                                  NH zaterdag

Stiekem blij dat Europa nu Italië vreest

BYLINE: Ilja Leonard Pfeijffer

SECTION: Opinie; Blz. 8

LENGTH: 1126 woorden

ABSTRACT

Opinie

Italië

Al zijn de populisten die nu gaan regeren amateurs, voor Italianen als  de
schoonmoeder van Ilja Leonard Pfeijffer  is het belangrijkst dat ze niet tot  de
oude kliek van beroepspolitici horen.

8 Italië Ilja Pfeijffers schoonmoeder is blij

Een week geleden finishte de Giro d'Italia in Rome. Als daverend slot van de
etappe en de ronde was een parcours van elf kilometer uitgezet in de historische
binnenstad. Na protesten van de renners werd de etappe geneutraliseerd. De
straten van het centrum van Rome waren te gevaarlijk. Er zaten levensgrote gaten
in het wegdek. In de weken daarvoor hadden de renners via een onverhard
geitenpad de Colle delle Finestre beklommen en waren ze in de stromende regen
afgedaald door spekgladde haarspeldbochten in de Dolomieten - dat was allemaal
nog tot daaraantoe geweest, maar de kwaliteit van het Romeinse wegdek ging hun
te ver.

Sinds twee jaar wordt Rome bestuurd door de Movimento Cinque Stelle, de
Vijfsterrenbeweging met de fotogenieke burgemeester Virginia Raggi als
boegbeeld. Het stadsbestuur van de hoofdstad werd gezien als de eerste serieuze
test om te zien of de populistische protestpartij rijp was voor het dragen van
bestuurlijke verantwoordelijkheid. Italianen beseffen wel dat alle problemen in
Rome niet door Cinque Stelle zijn veroorzaakt, maar trekken na twee jaar toch de
conclusie dat de beweging ze evenmin heeft kunnen oplossen, om niet te zeggen
dat ze zijn verergerd. De stad is zienderogen verloederd. Romeinen kijken niet
eens meer verbaasd op wanneer een stadsbus vlam vat vanwege achterstallig
onderhoud.

Gezien de ervaringen met de partij in de hoofdstad beschouwt niet iedereen in
Italië de Movimento Cinque Stelle als de verlossers waarvoor ze zichzelf zo
graag houden, en wordt de afgelopen vrijdag  geïnstalleerde regering van Cinque
Stelle en de Lega Nord met scepsis tegemoetgezien. Italianen verwachten sowieso
nooit iets van hun regeringen en beschouwen al hun politici met scepsis. En zo
ze de verse populistische coalitie vooralsnog enig krediet geven, doen ze dat
vooral op basis van het feit dat de bekende oude politici die ze hebben leren
haten, er geen zitting in hebben.

Mijn schoonmoeder is zo iemand. Zij is een geleerde, beschaafde, geraffineerde
vrouw, hoogleraar vroeg-christelijke letterkunde aan de universiteit van Genua,
dochter van de beste vriend van de eerste president van Italië, opgevoed in de
schoot van de socialistische aristocratie, en uiteraard geeft ze mij gelijk
wanneer ik tijdens het diner betoog dat de Vijfsterrenpopulisten van Beppe
Grillo antipolitieke amateurs zijn met gevaarlijke ideeën. Maar toch heeft ze op
hen gestemd. Omdat ze die gezichten van Renzi en trawanten niet meer kan zien.
Omdat ze haar buik vol heeft van alle beroepspolitici die in haar ogen al
decennialang niets anders doen dan zichzelf verrijken ten koste van hardwerkende
burgers.

Woedend was ze toen president Sergio Mattarella begin deze week, conform zijn
constitutionele bevoegdheden, zijn veto uitsprak over Paolo Savona, die door de
Lega Nord was voorgedragen als kandidaat voor het ministerie van Financiën, en
de formatie klapte. Dat deze Savona als een verklaard tegenstander van de euro,
die in het verleden gênante uitspraken heeft gedaan over de Duitsers, evident
geen presentabele kandidaat was, versterkte haar alleen maar in haar overtuiging
dat Mattarella een marionet is van Merkel, dat de democratie in Italië een
poppenspel is dat mag worden opgevoerd zolang de Duitsers dat goed vinden en dat
het land de facto wordt bestuurd door de Bundesbank.

Dat is een wijdverbreid sentiment in Italië, evenals het hardnekkige idee dat
bij de invoering van de euro alle prijzen verdubbeld zijn en de salarissen
gelijk zijn gebleven. Bovendien gelooft iedereen in Italië dat er nog steeds een
economische crisis heerst, die  indirect het gevolg is van de invoering van de
euro en die is verergerd door het strenge begrotingsbeleid waartoe Italië door
Duitsland wordt gedwongen.

Ik schat in dat de meerderheid van de Italianen niet daadwerkelijk uit de euro
zou willen stappen, beseft dat we niet moeten willen terugkeren naar het
verleden en snapt dat de toekomst van Italië, zo die er al is, gelegen moet zijn
binnen de Europese Unie. Maar een meerderheid van die meerderheid vindt het
stiekem of openlijk toe te juichen, rechtvaardig en lekker dat er afgelopen
vrijdag  een regering is beëdigd waar Europa een beetje bang voor is.

Het amateurisme bij de Lega en vooral bij Cinque Stelle is evident. De
kabinetsformatie, die uiteindelijk ruim tachtig dagen heeft geduurd, was een
chaos, waarbij vrijwel dagelijks de meest onhaalbare plannen en onrijpe
conceptakkoorden prematuur uitlekten, de onderhandelaars elkaar zwart maakten op
persconferenties en bij talkshows en er op een gegeven moment formeel drie
beoogde premiers (Conte, Cottarelli en Gentiloni) in functie waren.

De periode zal de geschiedenis in gaan als de ernstigste politieke crisis van de
republiek. Ook in de ministersploeg viert amateurisme hoogtij. Dat de politiek
leider van Cinque Stelle, Luigi Di Maio, die een maagdelijk blank cv kan tonen
en nog nooit in zijn leven een baantje heeft gehad, minister van Arbeid wordt,
mag misschien een symbool zijn voor de lage prioriteit die er gegeven is aan
relevante ervaring.

En deze bleue ministerploeg staat onder leiding van Giuseppe Conte, eveneens een
man zonder enige politieke ervaring, die de taak zal hebben om de vreemdste
coalitie die Italië ooit heeft gekend bij elkaar te houden.

Dit evidente amateurisme is een zwakte. De ervaringen met het stadsbestuur van
Rome herinneren Italianen daaraan. Maar het is ook een kracht met het oog op de
allergie die vele Italianen, zoals mijn schoonmoeder, hebben ontwikkeld voor
beroepspolitici. De nieuwe regering krijgt, ondanks alle scepsis, het voordeel
van de twijfel. En Giuseppe Conte weet zich goed te kleden. Dat is heel
belangrijk in Italië.

Het meest positieve nieuws is wellicht dat er in Italië de afgelopen tachtig
dagen, terwijl de onderhandelaars er langzaam achter kwamen dat er Europese
regels bestonden en internationale verdragen die hun meest woeste plannen in de
weg staan, meer dan ooit is gegoogled op de Italiaanse grondwet, Europese
begrotingsregels en internationale overeenkomsten. Na een verkiezingscampagne
van beschamend laag niveau zijn de kiezers zich gaan informeren, terwijl de
populisten in rap tempo gedwongen werden realistisch te worden.

Politiek was tachtig dagen lang het gesprek van de dag. Dat noem ik winst.

In Italië leeft het hardnekkige idee  dat bij de invoering van de euro alle
prijzen verdubbeld zijn en  de salarissen gelijk zijn gebleven

Ilja Leonard Pfeijffer is schrijver, dichter en columnist voor NRC. Hij woont in
Genua.

LOAD-DATE: June 1, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              57 of 106 DOCUMENTS



                                NRC Handelsblad

                                  25 May 2018
                                   nh vrijdag

reality Nederland verhuist NPO 1,22.25-23.05u

SECTION: Media; Blz. 22

LENGTH: 88 woorden


Gewone Nederlanders worden gevolgd tijdens hun verhuizing.

Angela en Klaas zijn binnenvaartschippers en gaan verhuizen naar een groter
schip, zodat ze niet alleen meer geld  kunnen gaan verdienen, maar ook hun
matroos Jelmer een eigen hut aan boord kunnen geven. Ondertussen voelt  de
familie Kelder  zich al jaren niet thuis in hun eigen huis. Daar moet
verandering in komen en dus verhuizen ze van hun rijtjeshuis naar een voormalige
autogarage. Daar hebben ze de ruimte om een nagel- en tattoostudio te maken
voor dochter Sydney.

LOAD-DATE: May 25, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              58 of 106 DOCUMENTS



                                NRC Handelsblad

                                  24 May 2018
                                  nh donderda

Het is politiek correct om moslims te bashen

BYLINE: Lamyae Aharouay

SECTION: Opinie; Blz. 18

LENGTH: 640 woorden

Column Moslims bashen is politiek correct

In deel driehonderdnegenenveertig van de zoektocht van links naar wie zij zijn
en wat ze moeten vinden en denken, is een manifest gepubliceerd. Vrij Links, een
initiatief van onder meer filmmaker Eddy Terstall en oud-Kamerlid voor de PvdA
Keklik Yücel. Prima, al valt er over een kip zonder ideologische veren weinig
nieuws te schrijven. Het is vooral de vraag hoelang het duurt voordat we deze
poging zijn vergeten en het weer onderin een stoffige la verdwijnt, in het mapje
Zoektocht Van Links Naar Zichzelf - Pogingen van het ontstaan tot heden.

Enfin. Het manifest bevat geen baanbrekend nieuw gedachtegoed, maar er is toch
één zin die in de appgroep Wat Er Dit Keer Over Moslims Wordt Geschreven tot
grote hilariteit leidde. In het pamflet staat dat Vrij Links ,,afstand neemt van
de suggestie dat niet-westerse Nederlanders in bescherming moeten worden genomen
tegen het vrije debat, omdat ze nog niet klaar zouden zijn voor uitingen van de
moderniteit".

Begrijpelijk dat ze afstand willen nemen van die suggestie, voornamelijk omdat
het klinkklare onzin is. Als er een groep is waarover de afgelopen jaren zo'n
beetje alles is gezegd en geschreven, tot het meest vernederende en kwetsende
aan toe, dan is dat wel de niet-westerse Nederlander. Ridders van het vrije
woord die strijden tegen de draak die politieke correctheid heet, strijden tegen
een stropop waar het niet-westerse Nederlanders betreft. Of nou ja, moslims,
want daar gaat het uiteindelijk natuurlijk gewoon over. Wel blijven benoemen,
dat is immers zo belangrijk voor een open debat.

Wie millennial en moslim is, weet niet beter dan dat de groepen waar hij of zij
tegen wil en dank toebehoort (moslims, Marokkanen) in verband worden gebracht
met problemen. Ze zijn opgegroeid met de harde woorden van Fortuyn, de politieke
moord op hem, met Van Gogh en de moord op hem, met 9/11, de opkomst van Wilders
en de maatschappelijke debatten die eigenlijk nooit zijn gestopt en die zo
oppervlakkig zijn dat ze de moeite eigenlijk niet eens waard zijn. Ze zijn
achterlijk genoemd, terroristen genoemd, ze zijn per definitie verdacht, ze
staan sowieso met 1-0 achter. Hun individualiteit is ze ontnomen. Het is ze
opgelegd om onderdeel uit te maken van een groep, een collectief, lekker
overzichtelijk. Heeft iemand uit dat collectief zich misdragen, dan weet de rest
dat ze er weer van langs gaan krijgen. En wie zich daartegen probeert te
verzetten, krijgt het verwijt in de slachtofferrol te kruipen.

Bescherming? Wélke bescherming? Zet de televisie aan en het gaat over ze, lees
de krant en het gaat over ze, ga naar random Facebookgroepen met een Nederlands
vlaggetje in de naam waarin Henk en Ingrid hun tijd verdoen en het gaat over ze,
ga naar debatavonden van zelfbenoemde intellectuelen en het gaat over ze.
Iedereen. Heeft. Een. Mening. Over. Ze. En die mening is niet bepaald 'politiek
correct'. Er is ruim vijf jaar geleden nota bene een debat gevoerd in de
Nationale Vergaderzaal van de Tweede Kamer dat de titel 'het Marokkanenprobleem'
droeg.

Wie wil beweren dat Nederland al die tijd politiek correct is geweest, heeft
echt zitten slapen. PvdA-leider Lodewijk Asscher noemde het pamflet een
,,belangrijk initiatief". Sommigen slapen gewoon door honderd wekkers heen.

Prima hoor, dat open debat. Godzijdank dat het hier kan. Maar om nou na meer dan
een decennium waarin werkelijk alles is gezegd en geschreven over deze groep, te
constateren dat de oplossing voor links onder andere ligt bij het stoppen met de
,,bescherming" van niet-westerse Nederlanders? Laten we hopen dat het volgende
soulsearch-rapportje van links niet al te lang op zich laat wachten.

Lamyae Aharouay is freelance journalist en presenteert  de podcast NRC Haagse
Zaken.

Er is nota bene een Kamerdebat gevoerd dat de titel 'het Marokkanenprobleem'
droeg

LOAD-DATE: May 24, 2018

LANGUAGE: DUTCH; NEDERLANDS

NOTES: Lamyae Aharouay is freelance journalist en presenteert de podcast NRC
Haagse Zaken.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              59 of 106 DOCUMENTS



                                NRC Handelsblad

                                  24 May 2018
                                  nh donderda

Waren die revoluties nu nodig?

BYLINE: Floor Rusman; Freek Schravesande

SECTION: Binnenland; Blz. 10

LENGTH: 1604 woorden

ABSTRACT

Protestgeneratie

Niet alle babyboomers rebelleerden. De meesten waren best traditioneel.

'De protestgeneratie', zo worden ze genoemd: de mensen geboren tussen 1941 en
1955. Zij waren het die eind jaren zestig het Maagdenhuis bezetten, rookbommen
gooiden en slaags raakten met de politie. Zij waren het ook die in de jaren
zeventig experimenteerden met vrije liefde en marxistische leesclubjes.

Althans, dat is het beeld. In werkelijkheid gold dit voor slechts een klein deel
van deze 'protestgeneratie': het deel dat studeerde in de steden en daarbij
genoeg tijd (en zelfvertrouwen) had om de wereld te veranderen.

Maar lang niet alle leden van de protestgeneratie studeerden. Van de tussen 1945
en 1954 geboren boomers volgde maar een klein deel hoger onderwijs: 18 procent
van de vrouwen en 31 procent van de mannen.

Ook wat levensstijl betreft waren de babyboomers nog best traditioneel. Slechts
eenvijfde woonde samen voor het huwelijk. Van de vrouwelijke babyboomers was de
helft op hun 22ste getrouwd; van de mannelijke de helft op hun 25ste. Vrouwen
geboren tussen 1945 en 1954 kregen hun eerste kind gemiddeld op hun 25ste.

Voor veel jongeren, ze zouden ze nu 'de gewone Nederlanders' heten, voltrokken
de revoluties van de jaren zestig en zeventig zich op afstand. Ja, ze lieten hun
haar groeien en ja, ze luisterden naar Bob Dylan en The Beatles. Ze hadden
(soms) seks voor het huwelijk en misschien gingen ze zelfs hun ouders tutoyeren.

Maar de universiteit bezetten? Een reis maken naar het communistische China?
Nee.

Wim de Koeijer (75) 'Die vrije seksuele moraal hoefde van mij niet'

'Al die langháárig'n die niet willen werken, dat gekraak, dat stenen gooien naar
de politie. Laat ze die nozems aanpakken - zo werd er aan de koffietafel in
Yerseke, waar ik opgroeide, over de revolutie van 1968 gesproken. Wat er
allemaal gebeurde in Parijs, Amsterdam, dat konden de Zeeuwse vissers en
hardwerkende plattelanders niet waarderen. Op het dorp leefde je gewoon je
bestaan. Zes uur opstaan, om je brood te verdienen.

,,Als gereformeerde dorpsjongen op afstand maakte ik de omslag mee. De roep om
gelijkwaardigheid, de seksuele revolutie; ik ervoer dat als een bevrijding,
hoewel beducht voor het doorslaan van de bestaande kaders in een soort
anarchistische vrijheidsroes.

,,Het was een open tijd, oude gezagsverhoudingen vielen weg, ook binnen de kerk.
Ik wilde mijn horizon verbreden, volgde een opleiding aan de Pedagogische
Academie in Middelburg en werd onderwijzer in Eindhoven. Daar maakte ik de
introductie mee van de seksuele voorlichting. De oudercommissie van de school
was erop tegen, maar in protestantse kringen was de voorlichting heel beschaafd.
In het tijdschrift Gezond Gezinschreef dokter Dupuis over de waarde van een
gezond gezin en hoe seks past binnen liefde en trouw voor elkaar.

,,Ik leerde mijn vrouw kennen in 1965. We trouwden in april 1968, aan de
vooravond van de studentenopstand in Parijs. We geloofden onbekommerd in een
christelijk huwelijk tussen man en vrouw. Die vrije seksuele moraal heeft van
mij nooit gehoeven. Ik ben al vijftig jaar gelukkig getrouwd." (FS)

Douwe Stellinga (72) 'Ik vond het te ver gaan als ze dingen gingen vernielen'

'In 1968 woonde ik in Tricht, samen met mijn vrouw. Ik gaf les in Amsterdam,
mijn vrouw in Tricht, zij moest van haar werkgever stoppen toen ze zwanger was.
Ik was 23 toen we trouwden. Dat mijn leeftijdgenoten andere vormen uitprobeerden
in de liefde vond ik prima. Ik richtte mijn leven in zoals ik wou en dat gunde
ik een ander ook.

,,Ik kom uit een Friese familie die van oudsher bestond uit landarbeiders. Mijn
ouders waren vegetariër, ze waren tegen kerk, kroeg en kapitaal, en lid van de
jongerenafdeling van de SDAP. Mijn vader was een eigenzinnige man, hij heeft dat
op z'n drie zoons overgebracht.

,,Ik werkte in Amsterdam toen daar in '69 aan de universiteit de revolutie
uitbrak, maar ik kreeg er weinig van mee. Ik ben niet zo'n schreeuwer, dat moest
je wel een beetje hebben als je bijvoorbeeld actief wilde zijn bij Provo.

,,Mijn broertje, twee jaar jonger dan ik, had dat wel: die ging demonstreren
tegen de Vietnamoorlog. Hij was altijd al wat recalcitranter dan ik, en hij zat
in een milieu waarin gedemonstreerd werd. Ik zelf vond het te ver gaan als
demonstranten dingen gingen vernielen. Ik wilde wel discussiëren, maar ik zou
geen rookbommen gooien naar de gouden koets. Maar als er echt onrecht is, dan
wil ik daar wel iets aan doen. Toen ik later lesgaf in Indonesië, begin jaren
tachtig, devalueerde de roepia. Ik heb toen geëist dat niet alleen het
Nederlandse personeel maar ook het Indonesische een salariscorrectie kreeg."
(FR)

Leo Luchtman (72) 'Het rode boekje van Mao  zag ik niet zitten'

'Ik haalde mijn doctoraal in Nijmegen op 2 mei 1969, een of twee dagen voordat
de universiteit werd bezet. Ik studeerde nog af in rokkostuum, een paar maanden
later was het niet gek om dat in spijkerpak te doen. Alles veranderde heel snel.
De omgang met hoogleraren werd vrijer en plotseling was het niet meer
uitzonderlijk als een jongen en een meisje samenwoonden.

,,Ik kom uit Roermond, we waren met vier zoons thuis. Mijn vader was directeur
van een bank. Hij had niet aan de universiteit  gestudeerd, wij gingen dat alle
vier wel doen. Ik was lid van de sociëteit, wat in andere steden het corps
heette. Dat was traditioneel: ik werd ontgroend en kaalgeschoren. Maar de leden
waren in 1963 vogels van diverse pluimage, onafhankelijke geesten.

,,Na mijn afstuderen ben ik naar Tilburg gegaan om de bezetting daar te
bekijken. Dat was heel vriendelijk, er werd niet gevochten ofzo. Ze hadden deels
een punt, de universiteit was erg hiërarchisch en studenten moesten meer
inspraak krijgen. Maar dat werd vermengd met andere politieke aspecten. Binnen
hun kringen was het rode boekje van Mao verplichte kost, dat zag ik niet zitten.

,,Aan drugs en vrije liefde deed ik niet mee. Ik ging weg uit Nijmegen in '69 om
in Rotterdam op een traditioneel advocatenkantoor te gaan werken. Ik was 24,
datzelfde jaar trouwde ik. Mijn vrouw kreeg te horen dat ze ontslagen zou worden
wanneer ze zwanger werd. Dat gebeurde uiteindelijk niet, dat geeft aan hoe snel
de tijd veranderde." (FR)

Michael Elias (69) 'Ik had niet zoveel idealen, daar schaamde ik me voor'

'Ik had een januskop in de jaren zestig: enerzijds trok de reuring me aan,
anderzijds benauwde die me. In 1967 ging ik in Leiden studeren, later in
Amsterdam. Ik ging samenwonen, liet m'n baard staan en wekte de indruk modern te
zijn. Maar eigenlijk was ik ook traditioneel en bracht de tijdgeest me in
verwarring. Ik forceerde mezelf, zag andere jongens dingen doen en ging ze
nabootsen.

,,In Leiden woonde ik een bijeenkomst bij waar over bezetting werd
gediscussieerd, het choqueerde me dat universiteitsbestuurders zo in de zeik
werden genomen. Ook Aktie Tomaat, waarbij toneelschoolstudenten tomaten gooiden
naar acteurs, vond ik schokkend.

,,Ik had niet zoveel idealen, daar schaamde ik me een beetje voor.
Maagdenhuisbezetters hadden die tenminste wel. Maar als mijn buurman, die bij de
Kommunistiese Eenheidsbeweging Nederland zat, me zijn krantje verkocht, moest ik
er niet aan denken dat de KEN aan de macht zou komen.  Ik was altijd bang voor
een nieuwe dictatuur, kende Orwells Animal Farm en had veel over kampen gelezen.
Mijn vader vertelde dat de communisten in Buchenwald, waar hij had gezeten, even
erg waren als SS'ers.

,,Dit soort dingen durfde ik toen niet te zeggen. Ik heb de ervaringen verwerkt
in een boek over iemand die de veranderingen in de jaren zestig niet aankon. Het
manuscript is net af.

,,Toen het christendom werd afgeschaft, deed ik daaraan mee. Bevrijding! Na
enkele ingrijpende ervaringen besefte ik hoezeer ik de troost, de zingeving en
de rituelen van 'onze moeder de heilige kerk' miste. Ik leerde Hebreeuws en ga
weer geregeld naar een kerk, het geeft mijn ongedurig hart rust." (FR)

Mei '68

Vijftig jaar geleden trokken jeugdige babyboomers vol idealen ten strijde tegen
het oude establishment. Wat is er over van hun idealen? Hoe vormden zij de kunst
en cultuur? En waarom zit het revolutionair elan anno 2018 vooral op rechts?
Deze maand besteedt NRC aandacht aan revolutiejaar 1968.

Lees de verhalen via nrc.nl/1968.

Carla van der Heijden (70) 'Hippies, een beetje miezerig'

'Dat Maagdenhuis. Ja, ja. In mijn omgeving was niemand daar zo mee bezig. Ik was
net lid geworden van het vrouwelijk studentencorps in Utrecht en daar hád je het
wel over dingen, maar niet zo daarover. Zelf was ik vooral bezig met richting
geven aan mijn eigen leven.

,,Ik ben opgegroeid in Oss, in een katholiek gezin met zeven kinderen. Mijn
ouders lieten ons vrij, ze hadden geen behoefte ons ideeën op te dringen en we
mochten bij de andersdenkende hockeyclub. Ik zat op een gymnasium dat werd
geleid door paters, maar de ontzuiling was al begonnen.

,,In het weekend, thuis bij mijn ouders, ging het vaker over 'de wereld' dan in
het studentenhuis. Mijn zusje was tijdens mei 1968 au pair in Parijs, dus de
protesten daar kregen we wel mee. Ook via de kranten, radio en tv. We spraken
thuis vooral over Amerika. De opkomst van de burgerrechtenbeweging vonden we
ongelóóflijk spannend. De indringende boeken van James Baldwin over
rassenscheiding, die móést je gelezen hebben. De speech van Kennedy na de
aanslag op Martin Luther King maakte ongelóóflijke indruk.

,,Dus dat gedoe in het Maagdenhuis, en later al die hippies in Amsterdam, dat
vonden we maar een beetje miezerig. Nee, de onrechtvaardigheid in Amerika, dáár
moest wat aan gebeuren. Alhoewel, omzetten in daden kwam eigenlijk niet in je
op, het bleef een ver-van-mijn-bedshow." (FS)

LOAD-DATE: May 24, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              60 of 106 DOCUMENTS



                                NRC Handelsblad

                                  23 May 2018
                                  nh woensdag

Stelen van de baas kon toen ook al niet

BYLINE: Carola Houtekamer

SECTION: Economie; Blz. 1

LENGTH: 597 woorden

DATELINE: Utrecht.

ABSTRACT

Ballast Nedam

Over steekpenningen  was men   twintig jaar terug  nog een stuk milder. Maar
over smeergeld in eigen zak steken,  zoals een directeur   van het bouwbedrijf
zou hebben gedaan, niet.

Eerst komt hij met een niet-bestaand citaat van Goethe over de duivel. Dan volgt
Montesquieu over de strijd tussen de machten. Daarna een vurig betoog dat het
Openbaar Ministerie zich opstelt als ,,lakei" van het bedrijfsleven en een
,,zondebok" zoekt. Strafrechtadvocaat Gerard Spong trekt van alles uit de kast
om de rechters ervan te overtuigen dat het OM zijn cliënt oneerlijk behandelt.
Waarom mag bouwbedrijf Ballast Nedam met een paar luttele miljoenen schikken
voor grootschalige omkoping en wordt zijn cliënt, ,,een gewone burger", voor de
rechter gesleept en weggezet als omkoper en witwasser?  ,,Klassejustitie."

Dinsdag begon in Utrecht de inhoudelijke behandeling van de zaak tegen Rob A.,
één van de twee verdachten in de corruptieaffaire bij Ballast Nedam. Hij was er
zelf niet bij, hij woont op Curaçao. De zaak  draait om steekpenningen die zijn
betaald in Saoedi-Arabië en Suriname. Het is,  met SBM Offshore en Vimpelcom,
één van de grootste omkopingszaken in Nederland. Ballast Nedam, nu  in handen
van het Turkse Renaissance, schikte in 2012 voor 17,5 miljoen euro. Mede
daardoor vond de rechtbank in april dat het OM de drie betrokken
KPMG-accountants niet mocht vervolgen. Deze week staan nog wel twee
oud-bestuurders voor de rechter.

Bassie, Adriaan en Tijger

Eén van hen, Rob A., had een centrale rol in de omkoping. In Saoedi-Arabië
betaalde Ballast Nedam tussen 1996 en 2003  honderden miljoenen euro's aan
steekpenningen aan 'buitenlandse agenten', in ruil voor klussen zoals de
verbouwing van twee luchthavens. Die agenten bleken later koning Fahd te zijn,
die in de boekhouding  de schuilnaam 'Adriaan' had, en 'Bassie', kroonprins
Abdullah.  Prins Alwaleed bin Talal, die een flink deel van de steekpenningen
opstreek, heette 'Tijger'.

Tot hij er eind 1997 wegging was Rob A., nu 70 jaar, financieel directeur van
Ballast Nedam International.  Daarna bleef hij nog jaren  adviseur. A. gaf
opdrachten voor de  betalingen via een Zwitserse rekening,  bewaarde de
schaduwboekhouding thuis in een kluis, en bezocht mensen die omgekocht moesten
worden.

Maar daarvoor staat hij niet voor de rechter. De omkoping  is verjaard en
sowieso keek men twintig jaar geleden nog een stuk milder naar betalingen in
ruil voor werk. Als een van de laatste landen in Europa verbood Nederland pas in
2004 de fiscale aftrekbaarheid van steekpenningen.

Maar wat twintig jaar geleden beslist níét kon, is geld stelen  van de baas.
Opsporingsdienst  FIOD zag dat Rob A. meerdere malen een deel van de
steekpenningen achterhield op zijn rekening, of dat er geld terugkwam van de
ontvanger - kickbacks. Zo kreeg hij volgens het OM in 1997 bijna 5 ton in
guldens terug van de Surinaamse mediatycoon Dilip Sardjoe. Om twee bruggen te
mogen bouwen in Suriname had Ballast Nedam  Sardjoe zo'n 34 miljoen  gulden
betaald, wat mogelijk in de zakken van de toenmalige president Jules Wijdenbosch
en zijn adviseur van staat Desi Bouterse is beland. En in de zakken van Rob A.
zelf. De officier: ,,Hij heeft de omkoopstructuur van Ballast Nedam gebruikt om
zichzelf te verrijken", al noemde Spong dat liever een ,,een graantje
meepikken".

Het OM eist een boete van 50.000 euro tegen Rob A. en zes maanden
voorwaardelijke celstraf. En het wil hem ook de winst, ruim 8,5 ton, ontnemen.
Donderdag gaat de zaak verder.

Verdachte Rob A. bewaarde de geheime boekhouding thuis in een kluis

LOAD-DATE: May 23, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              61 of 106 DOCUMENTS



                                NRC Handelsblad

                                  22 May 2018
                                   NH Dinsdag

De witte blik in een week tv

BYLINE: Maartje Geels; Wilfred TakkenIllustratie Anne van Wieren

SECTION: Media; Blz. 4

LENGTH: 2074 woorden

ABSTRACT

Diversiteit Wat zie je als je naar de Nederlandse televisie kijkt?  Op verzoek
van NRC keken zes  mensen van kleur een week tv  en zij noteerden wat hun
opviel.

Zwart wit televisie

Als nieuwsredacties wit zijn, wat voor invloed heeft dat dan op wat ze maken?
Bestaat er bijvoorbeeld zoiets als 'witte televisie'? Of laten de tv-makers
juist een diverse wereld zien?

Om dit te onderzoeken vroeg NRC een panel van zes mensen van kleur om een week
naar Nederlandse nieuwsprogramma's en talkshows te kijken, op de publieke en de
commerciële zenders. Van Pauw tot Hart van Nederland. Wat is de 'witte blik'?

Vijf zaken die de panelleden opvielen.

1 De mensen in beeld zijn overwegend wit

Panellid Gina Lafour, student en journalist in opleiding, over RTL Nieuws van 12
mei: ,,Wat ten eerste opvalt, is dat de mensen die in beeld komen vooral witte
mannen zijn. Het gaat om de presentatoren, de ervaringsdeskundigen en de
experts. In de items over binnenlands nieuws, anders dan die over het
buitenland, zijn ook de mensen op de achtergrond in de shots vrijwel uitsluitend
wit."

Anouk Eigenraam, journalist bij  Het Financieele Dagblad, over EenVandaag van 9
mei: ,,In de uitzending wordt het terugtreden van de Verenigde Staten uit de
Iran-deal besproken. Aan het woord komt onder andere politicoloog Peyman Jafari,
die is geboren in Iran en tevens een Iraanse vluchteling. De deskundigen leggen
uit waarom het slecht is dat de VS zich terugtrekken. Hierdoor krijgt het
onderwerp meer diepgang.

,,Maar ook gewone onderwerpen kun je diverser maken, je moet er alleen wel de
moeite voor doen. De neiging is nogal om alleen gasten met een andere
achtergrond te vragen als het over een buitenlands of etnisch onderwerp gaat.
Maar met een diverser personeelsbestand, heb je een diverser netwerk en kun je
meer creatieve invalshoeken bedenken.

,,Wat mij opvalt trouwens is dat in de media tegenwoordig het woord diversiteit
snel synoniem wordt voor iemand met een hoofddoek. Maar diversiteit betreft ook
Aziaten en mensen uit de Antillen."

Eigenraam over Tijd Voor Max van 7 mei: ,,Het overlijden van schrijfster Renate
Dorrestein wordt behandeld. Aan tafel zit een lerares van een middelbare school
die fan van haar was en mocht uitleggen waarom de schrijfster zo goed was.
Waarom zat daar niet een leerling met een andere achtergrond om te vertellen wat
hij of zij vond van de boeken van Dorrestein op de leeslijst? Dat zou nou
interessant zijn geweest."

2 Experts op tv zijn overwegend wit

Anouk Eigenraam over Tijd voor Max van 9 mei: ,,Er wordt uitgebreid stilgestaan
bij een item over babysterfte in minder welvarende landen. Vrijwel de hele
uitzending was gewijd aan een Unicef-campagne hierover, tv-presentator Klaas van
Kruistum was als ambassadeur uitgenodigd. Op zich is het natuurlijk een nobel
doel, laat daar geen misverstand over bestaan. Maar als je er dan toch een grote
reclamespot van maakt, waarom hebben ze niet een verloskundige vanuit zo'n land
waar Unicef aandacht voor vraagt aan het woord gelaten, en laten vertellen aan
wat voor middelen precies behoefte is? Zo'n onderwerp had gevarieerder gekund.

,,Ze laten het zien vanuit het oogpunt van een verloskundige uit Nederland die
zegt hoe erg en zielig het is. Waarom kunnen we die vroedvrouw niet interviewen,
die dáár werkt als verloskundige hoe zij met houtje-touwtje- en knip-en plakwerk
toch baby's ter wereld brengt? Dat is veel indrukwekkender. Nu doe je net of
mensen uit dat land niet voor zichzelf kunnen praten. Het wordt gedaan met het
hart op de goede plek, maar het is weer zo stereotiep en stigmatiserend."

NRC-jourrnalist Lotfi el Hamidi over Hart van Nederland, van 16 mei: ,,Ik
beschouw Hart van Nederland toch als de televisie-versie van De Telegraaf:
allerlei klein binnenlands nieuws uit de provincie.  Maar wat me deze keer
opviel, is dat ze twee mensen met een moslimnaam opvoerden als deskundigen,
zonder dat het over hun afkomst of religie ging. Zo kwam Coskun Çörüz aan het
woord, van het Centrum Internationale Kinderontvoering, en advocaat Khalid
Kasem, over wraakporno. Ook bij het ondervragen van mensen op straat, de vox
pop, viel me op dat ze een gemengd publiek aan het woord lieten."

3  Als het over entertainment gaat, zien we mensen van kleur wel terug

Aldith Hunkar, journalist en debatleider, over Tijd voor Max van 10 mei: ,,Daar
zat zanger Jeangu Macrooy; hij vertelde over een gevangenisproject met muziek.
Ook was er muziek van Romy Monteiro, een zangeres van kleur. Mensen van kleur
laten aanschuiven voor het entertainment, dat is typisch Nederlands. Ook prinses
Laurentien zat bij Tijd voor Max aan tafel. Telkens als er dieper op onderwerpen
werd ingegaan, bijvoorbeeld over hoe je gevangenen op een beter pad kunt krijgen
door middel van muziek, kortom als er een maatschappelijke conclusie aan
verbonden mocht worden, mocht de prinses dat doen. Jeangu bleef beleefd en brak
niet in, ook al was hij uitgenodigd om over het onderwerp te praten.

,,Mensen van kleur mogen wel wat minder beleefd zijn in zulke situaties. Ik wil
dat ze mee kunnen praten over alles, inclusief de belastingen, de
gezondheidszorg en wat mij betreft zelfs de prijs van spruitjes.

Mensen van kleur komen ook langs als ze 'bizarre' dingen zeggen, stelt Hunkar:
,,Sylvana Simons had in haar maiden-speech voor de Amsterdamse gemeenteraad
recentelijk  het woord 'milieuracisme' gebruikt (Uit een Amerikaans
overheidsrapport blijkt dat mensen van kleur wereldwijd bijvoorbeeld vaker
vervuilde lucht inademen, red.). De tafel van Pauw lachte er achteraf om,
terwijl dat een normale term is die hout snijdt. Omdat ze aan tafel niet weten
wat het betekent, is het nog geen onzin. Als er al iemand van kleur mag praten
over 'gewone onderwerpen', is het meestal iemand om wie we kunnen lachen."

Gina Lafour over RTL Nieuws van 12 mei: ,,Een van de presentatoren vroeg in een
item over het Eurovisie Songfestival aan de verslaggever: 'Kom op, winnen zit er
toch niet in voor Waylon?' Direct hierna werd een bruggetje gemaakt dat er 'toch
genoeg Hollands glorie' aanwezig was achter de schermen, waarbij alleen maar
mannelijke witte deskundigen in beeld werden gebracht. Typerend is dat de
Nederlandse inzending van het Songfestival van Waylon en zijn band van zwarte
muzikanten en dansers, blijkbaar niet tot deze 'Hollandse glorie' gerekend kan
worden.

,,Hierbij dacht ik aan het witte Nederlandse zelfbeeld dat Gloria Wekker
(emeritus hoogleraar gender en etniciteit, Universiteit Utrecht) deels
omschrijft als een paradox tussen de etnisch diverse samenstelling van de
Nederlandse samenleving enerzijds en het beeld van Nederlanderschap dat wit,
christelijk of seculier is anderzijds."

Lafour over RTL Late Night van 11 mei: ,,De tafelgasten en het publiek waren
vrijwel geheel wit. Humberto Tan is de uitzondering en de drie jonge meisjes van
kleur die kwamen zingen nadat ze in de VS waren opgevallen door een optreden bij
Ellen deGeneres. Opvallend was dat de zusjes Norah, Yarah en Rosa Mukanga
aangekondigd werden als 'de zusjes uit Limburg'.

,,Dit doet me sterk denken aan wat onderzoekers Müller en Frissen de
'diversiteitsparadox' noemen. In het kort stelden zij dat journalisten geneigd
waren om de etnische afkomst van personen in nieuwsberichten weg te laten zodra
het over goed nieuws gaat  - vanwege de 'politieke correctheid' die hiermee zou
samenhangen - en juist wel te benoemen als het over slecht nieuws gaat, omdat
het dan iets zou toevoegen. Dit geeft een vrij vertekend beeld aan de kijker."

4 De tv kijkt met een negatieve blik naar moslims

Psycholoog en twitteraar Safa Laila, over Pauw van 7 mei: ,,Het woord terrorist
viel een aantal keren terwijl men het had over een man die in Den Haag twee
dagen eerder op drie mensen instak. Over een terroristisch motief heeft het
Openbaar Ministerie nog geen uitspraak gedaan. Ten tijde van deze uitzending was
al bekend dat de broer van deze man meerdere keren had aangegeven dat zijn
broertje, een vluchteling, verward was. Hij was psychotisch en is zelfs korte
tijd opgenomen geweest. Er was niemand uit de omgeving van de verwarde man die
wat kon vertellen over zijn toestand. Ook was er geen psychiater of andere
deskundige die kon vertellen over trauma's waar vluchtelingen vaak mee te maken
hebben.

,,Pauw merkte herhaaldelijk op dat de  man 'Allahu akbar' had geroepen, dit zou
duiden op een terroristisch motief. Pauw gaat hierbij voorbij aan twee dingen:
moslims over de hele wereld bezigen de woorden 'Allahu akbar' meerdere keren per
dag. In allerlei situaties. En: anders dan andere terroristen riep deze verwarde
man het niet ten tijde van de aanvallen maar pas op het moment dat hij werd
beschoten en op de grond viel. Wanneer moslims denken dat ze in gevaar zijn of
dat ze mogelijk dood gaan, roepen ze degene aan van wie ze denken dat Hij hen
kan helpen of beschermen, dat is namelijk God."

Lotfi el Hamidi over Hart van Nederland van 17 mei: ,,Tussen alle items over
witte mensen in de provincie hadHart van Nederland ook een item over mensen die
bij een drukke uitvaart in een Haagse moskee onwel waren geworden. Op zich
positief, doorgaans komt een moskee alleen langs als het over radicalisering en
dergelijke gaat. Ik, als Marokkaanse kijker, dacht: 'ja, die moskeeën zijn krap,
dat gebeurt wel eens'. Maar een doorsnee witte kijker zal misschien denken:
'Druk daar in Den Haag, met al die moslims'."

Safa Laila, over Pauw van 11 mei: ,,Pauw zegt in de uitzending over de
Iran-deal: 'Amerika en Israël zijn toch meer onze bondgenoten dan het
islamitische regime van Iran'. Dat is een opvallende uitspraak. Iran is
islamitisch. Israël en Amerika zijn dus blijkbaar religieloos? Is Israël geen
joodse staat? En de VS zijn geen christelijk land? Alleen moslims hebben een
geloof dat benadrukt dient te worden wanneer je je negatief uitlaat over het
onderwerp.

,,Een uitzending eerder heeft minister Hugo de Jonge (Volksgezondheid, CDA) nog
uitgelegd waarom Nederland niet achter de beslissing van de VS staat en waarom
wel achter de Iran-deal. Toch wordt benadrukt dat Iran hier de bad guy is en de
VS en Israël bij 'ons' horen."

5  De tv corrigeert desinformatie over mensen met een migratieachtergrond te
weinig

Safa Laila over Pauw van 8 mei: ,,In de uitzending zit Gerard Joling aan tafel.
In een interview met Playboy had Joling gezegd dat het hem 'niet zou
verwonderen' als er binnen nu en drie jaar een burgeroorlog uitbreekt in
Nederland. De zanger vindt het 'zo verschrikkelijk dat het land wordt
overgenomen door de buitenlanders'. 'We zijn gewoon te laat. We kunnen niet meer
terug. En dat is allemaal de schuld van links.'

,,In de uitzending wordt naar het interview verwezen. Dit voelt als ophitsen
tegen 'buitenlanders'. Wat fout gaat, is volgens Joling de schuld van
immigranten. Tegelijk geeft Joling 'links' de schuld van de toestand van het
land terwijl er de laatste veertig jaar geen links kabinet is geweest. Waarom
wordt dit niet aan hem voorgelegd? Waarom kan hij dit soort onjuiste beweringen
doen? Een Henk en Ingrid weten niet dat Joling hier incorrecte informatie deelt.
Immers: anders was hij wel tegengesproken door de journalist. Maar dat gebeurt
niet, vrijwel nooit. Zo zet je burgers door desinformatie tegen elkaar op.

,,Dit is het probleem van witte media. Dergelijke 'mainstream' witte mannen
zoals Joling komen overal mee weg. Hij kan roepen wat hij wil, hoe bewezen
onjuist of incorrect zijn bewering ook is, maar vervolgens wordt hij alsnog
uitgenodigd aan tafel. Wanneer een allochtoon opmerkelijke uitspraken zou doen,
zou er ontzettend veel ophef zijn en zou het schadelijk zijn voor zijn of haar
carrière."

Mensen van kleur laten aanschuiven voor het entertainment, dat is typisch
Nederlands

Over dit artikel Panel analyseert Nederlandse tv

Zes Nederlanders van kleur bekeken en analyseerden op verzoek van NRC in mei een
week lang nieuws- en actualiteitenprogramma's en talkshows op de Nederlandse
televisie. Het panel bestaat uit:

Anouk Eigenraam, redacteur Het Financieele Dagblad

Aldith Hunkar,  journalist en debatleider

Gina Lafour, journalist  in opleiding en student sociale wetenschappen

Ibrahim Yildiz, freelance journalist voor NRC en  de publieke omroep

Lotfi El Hamidi, NRC- redacteur, historicus

Safa Laila (29), Marokkaans-Nederlandse jeugdpsycholoog, is  actief op Twitter
als  @SafaTweets. Safa wil niet met haar achternaam in de krant omdat ze op
Twitter geregeld wordt lastiggevallen om haar afkomst. Haar volledige naam is
bekend bij de redactie.

LOAD-DATE: May 22, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              62 of 106 DOCUMENTS



                                NRC Handelsblad

                                  04 May 2018
                                   nh vrijdag

film Im Labyrinth des... Canvas, 21.15-23.15u

SECTION: Media; Blz. 22

LENGTH: 91 woorden


(Giulio Ricciarelli, 2014). Eind jaren vijftig had Duitsland het niet meer over
de oorlog, volgens bondskanselier Adenauer was het wel mooi geweest. Tot de
Frankfurter procureur-generaal Fritz Bauer (zie ook Der Staat gegen Fritz Bauer,
om 0.05 uur op NPO 2) documenten in handen kreeg die het mogelijk maakten om ook
'gewone burgers' voor hun oorlogsmisdaden te vervolgen. In deze film werd Bauer
de fictieve Johann Radmann, die in het Duitse, en daarmee zijn eigen, verleden
duikt: een verhaal waarin een jongeman symbool staat voor een heel land.

LOAD-DATE: May 4, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              63 of 106 DOCUMENTS



                                NRC Handelsblad

                                  04 May 2018
                                   nh vrijdag

Wet

BYLINE: Ester Naomi Perquin

SECTION: Opinie; Blz. 1

LENGTH: 115 woorden


Nu men over stilte bijna niets meer heeft te zeggen, het onderzoek

is afgerond, wereldwijd filosofen, psychologen, geologen

en de gewone man twijfelen aan het bestaan ervan

nu alles klinkt en piept, raast en knaagt, men naar buitenlandse

bergen moet of nachtelijke hei, naar binnenmeren,

buitenwijken, we nooit meer raken uitgepraat,

nooit meer tot bedaren komen -

Nu wat ons rest te klein wordt om onze doden in te passen,

kan men hooguit géén antwoord geven. Komma's sparen.

Witregels verzamelen. Stillevens. Pauzes. Hapering.

Eén wet blijft altijd ongeschonden. Ter bescherming.

Vóór de stilte valt kan men iets zeggen. Of er na.

Maar nooit er midden in.

Ester Naomi Perquin

Dichter des Vaderlands

LOAD-DATE: May 4, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              64 of 106 DOCUMENTS



                                NRC Handelsblad

                                  03 May 2018
                                  nh donderda

Laat gewone mensen het zelf vertellen

BYLINE: Birte Schohaus

SECTION: Media; Blz. 20

LENGTH: 575 woorden

ABSTRACT

Zap

Voor de liefhebber van 'gewone mensen-verhalen', was woensdag een goede
televisieavond. Stand van Nederland (WNL) en Kasboekje van Nederland (NTR)
gingen vooral over mensen met illustratieve, maar niet per se exemplarische
verhalen. Zo zagen we in eerstgenoemde voorbereidingen voor een
miljoenenbruiloft, terwijl de gemiddelde trouwerij 12.000 euro kost. De mevrouw
die in Kasboekje een heel landgoed had geërfd representeerde ook niet helemaal
wat Nederlanders gemiddeld doorgeven. Hier bleek weer dat in de journalistiek
alleen de uitzonderlijke verhalen tellen, terwijl de programma's vaak
pretenderen over de 'gewone Nederlander' te gaan, wie dat ook moge zijn. Die
kwam alleen aan bod in voice-overs, achtergrondverhalen en CBS-cijfers. Het
bleef daardoor een abstract gegeven.

In Typisch Tubbergen (EO) was van abstractie gelukkig geen sprake. In de serie
over het Twentse plaatsje worden koeien geslacht, vossen geschoten en wapens
gecontroleerd. Heel concreet. Voor wie op het platteland is opgegroeid zal de
serie een vertrouwd gevoel oproepen.

Ook bij Marktplaats: Heel Holland Handelt (SBS6), een programma over
advertenties op internet, zijn de aangeboden objecten heel tastbaar. Achter elke
advertentie zit een Man bijt Hond-achtig verhaaltje. Een fanatieke vader die
zijn zoon aanspoort steeds beter te motorcrossen, een alleenstaande jongeman die
zich helemaal kan verliezen in bordspellen, of een oudere die zijn zolder zo
netjes op orde heeft dat hij er een dansje zou kunnen doen, wat hij dan ook
meteen demonstreert. Ze zouden allemaal zo bij je in de straat kunnen wonen.

SBS6 stuurde later die avond 'gewone Nederlanders', om maar bij die term te
blijven, op pad. In de tweede aflevering van De wereld rond met 80-jarigen
belandde de groep bejaarden in Zambia. Ze  beleefden een cultuurshock die we al
talloze keren hebben gezien (,,Ik ga liever in de bush bush dan in dit smerige
gat te plassen"). De vervulling van hun wensen is keer op keer een tearjerker,
want allemaal hebben ze wel iets zwaars meegemaakt en zijn ze ontzettend
ontroerd wanneer ze toch nog  met een helikopter over de Victoriawatervallen
mogen vliegen. Het is feelgood-tv volgens het bekende stramien. Toch was ik
geraakt door de levenshouding van de ouderen. Ze willen niet zeuren, maar er
iets moois van maken.

Hetzelfde gevoel bekroop me bij de Tubbergenaren die altijd voor elkaar klaar
staan en kunnen genieten van hun rustige leven. En bij de dame die op
Marktplaats een nieuw onderkomen voor haar tweedehands trouwjurkenwinkel zocht.
Ze verkoopt ze voor een goed doel aan vrouwen met een kleine beurs. Haar doel is
tegelijk klein en heel groot, mensen blij maken en daarmee de wereld een stukje
beter.

Proberen deze programma's opzettelijk dit romantische gevoel over te brengen?
Ja. Ben ik erin gestonken? Zeer zeker. Naast het abstracte nieuws over de stand
van het land, economische ontwikkelingen en politieke veranderingen, is er ook
behoefte aan het kleine verhaal. Typisch Tubbergen laat zien dat daar niet
altijd uitleg voor nodig is. Het is juist de kracht dat de mensen zelf vertellen
wat hen bezig houdt. Daar zou SBS6 met zijn uitleggerige voice-overs nog een
voorbeeld aan kunnen nemen.

Concludeerde Bas Heijne in Onbehagen niet dat contact tussen mensen cruciaal is?
Ik zou bijna willen zeggen, ga ervoor, het begint op Marktplaats. En anders wel
in Tubbergen.

Birte Schohaus

Birte Schohaus vervangt deze twee weken Arjen Fortuin.

LOAD-DATE: May 3, 2018

LANGUAGE: DUTCH; NEDERLANDS

NOTES: Birte Schohaus vervangt deze twee weken Arjen Fortuin.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              65 of 106 DOCUMENTS



                                NRC Handelsblad

                                 28 April 2018
                                  NH Zaterdag

Afrekencultuur?

BYLINE: Bas Heijne

SECTION: Binnenland; Blz. 2

LENGTH: 774 woorden

Column

Binnen de bestuurlijke elite mag men graag klagen over de Hollandse
afrekencultuur - waar doe je het allemaal voor, als je het toch nooit goed kan
doen? Het afbreukrisico! Als het nog een beetje zou verdienen, maar zelfs dat
niet. Je moet jezelf voor een appel en een ei kapot laten maken. Geen wonder dat
weinigen zich meer geroepen voelen.

Vorige week pleitte oud-VVD-politicus Frank de Grave tegenover Tom-Jan Meeus
voor verhoging van de salarissen van politici. Dat zat er niet in, wist hij ook
wel, het wordt je niet gegund, maar ,,we moeten dit bespreken: te veel mensen
zeggen nee omdat ze een keuze voor de politiek zien als desinvestering in hun
carrière."

Arme politici - slachtoffer van het permanent opstandige volk. Maar de afgelopen
week zag ik toch iets anders: ik zag politici de politiek afbreken. Opzichtig
gedraai, leugenachtig gehakkel, potsierlijke haarkloverij, cynisch opportunisme
- wie wil daar nog bij horen? Zo ben je iemand die het land met mooie idealen
beter gaat maken, en zo zie jezelf op Politiek24 terug als een doorzichtige
draaikont, eindeloos bezig recht te praten wat voor iedereen overduidelijk krom
is.

Een loonsverhoging voor politici, dat zal de boel vooruithelpen.

Werd er maar eens afgerekend. De afgelopen week keken we opnieuw naar iets wat
heel even heel groot leek te worden, en vervolgens met de voorspelbare sisser
afliep. Kranten stelden vast dat 'het vertrouwen in Rutte' was geschaad. Nee
maar. Dezelfde conclusie die al zeven jaar wordt getrokken. Nu ziet men  Rutte
weer even als onbetrouwbaar, iemand die glashard kan liegen -  maar over een
paar weken is hij weer de gewiekste overlevingskunstenaar, die bij politieke
junkies respect afdwingt vanwege zijn adembenemende wendbaarheid, hij doet 't
toch maar.

Wie dat het beste begrijpt, is Rutte zelf. De Telegraaf berichtte daags na het
memodebat dat hij verwacht dat de oppositie na de motie van afkeuring weer
gewoon met hem gaat samenwerken: ,,Dat verwacht de Nederlandse bevolking ook."
Want het is immers een goede ,,Nederlandse traditie" om na ,,een buitengewoon
stevig debat" er toch weer ,,samen de schouders onder te zetten".

In zijn jaren als premier heeft Rutte het politieke bedrijf verder uitgehold -
hoe vaak kun je het blijven schrijven? Afbreukrisico is er alleen voor wie zich
in zijn magnetisch veld begeeft; de man helpt partijen en collega's naar de
verdoemenis, hijzelf staat recht overeind.

Hoe dat kan? De oppositiepartijen vechten om aandacht in een hopeloos
versnipperd politiek landschap - niemand lijkt te beseffen dat het
volautomatisch koor van verontwaardiging even snel aanzwelt als weer wegzakt.
Als iedereen tegelijk schreeuwt, hoor je niemand meer. Je geniet een paar dagen
van de aangekondigde bijltjesdag, van de uitzinnige hyperbolenkermis die sinds
de opkomst van Wilders met daadkracht wordt verward. Zo sprak PvdA-leider
Asscher van een ,,samenzwering tegen Nederlanders". Meeslepend, maar gezag krijg
je er niet mee. Voeg daarbij de roedel duiders die dagelijks aan de nationale
borreltafel aanschuift, liefst met vier tegelijk - en je begrijpt dat juist deze
overkill al gauw een omgekeerd effect heeft. Alles in Nederland wordt steevast
doodgeluld. Een goede Koningsdag eroverheen, en we kunnen er weer ,,samen de
schouders onder zetten".

De door de journalistiek onthulde schandalen van de afgelopen week hebben iets
belangrijks zichtbaar gemaakt. Beide zijn het negatieve gevolg van
globalisering, beide gaan in tegen het nationaal belang.

Eén: het afschaffen van de dividendbelasting lijkt tegen alle adviezen in
afgedwongen door een handvol multinationals, die geen loyaliteit aan hun land
van herkomst meer tonen.

Twee: de financiering van Nederlandse moskeeën vanuit landen als Saoedi-Arabië
in ruil voor salafistische predikers, die de breuklijnen in de samenleving
alleen maar dieper trekken.

Dit is het schandaal: de afgelopen jaren werden Nederlanders door politici aan
één stuk door de les gelezen over gebrek aan samenhang en loyaliteit. Dikke
ikken, pleur op, de gewone Nederlander tegenover de ongewone Nederlander,
enzovoort. Nu weten we dat diezelfde politici de grote wereld intussen gewoon
ongehinderd op de Nederlandse samenleving laten inbeuken.

Het is ook zoveel gemakkelijker mensen op te jutten tegen een enkele verdwaasde
haatimam dan de jarenlange religieuze indoctrinatie door een belangrijke
handelspartner aan te pakken. Het is ook zoveel lekkerder schande te spreken van
het egoïsme in de samenleving dan moreel besef bij multinationals af te dwingen.

Zolang we daar blijven intuinen, zal er niets veranderen.

Bas Heijne schrijft elke week een  column op deze plaats.

LOAD-DATE: April 27, 2018

LANGUAGE: DUTCH; NEDERLANDS

NOTES: Bas Heijne schrijft elke week een column op deze plaats.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              66 of 106 DOCUMENTS



                                NRC Handelsblad

                                 20 April 2018
                                   NH Vrijdag

Apologie van de holbewoners

BYLINE: Sjoerd de Jong

SECTION: Boeken; Blz. 10

LENGTH: 1210 woorden

ABSTRACT

Filosofie

Het nieuwe boek van de Denker des Vaderlands is een soort schimmenspel dat net
zo paternalistisch uitpakt als de minachting voor het 'volk' die  René ten Bos
wil bestrijden.

Hoe betweterig is een auteur die de hele moderne filosofie de les wil lezen, en
wel wegens betweterij? Want dat lijkt precies wat René ten Bos doet in zijn
nieuwe boek,Het volk in de grot. De filosofie heeft 'altijd' 'diepe'
'minachting' gehad voor het volk, stelt hij vast, en dat moet maar eens
afgelopen zijn.

In dit essay zet Ten Bos, hoogleraar filosofie in Nijmegen en in 2017 verkozen
tot Denker des Vaderlands, zich af tegen de notie van volksopvoeding, paideia of
Bildung, waar we volgens hem sinds Plato mee opgescheept zitten. Zijn bewijsstuk
à charge is de allegorie van de grot uit Plato's klassieke De Republiek, waarin
het volk gevangen zit in een schemerwereld en daaruit moet worden bevrijd door
een elite van 'koning-filosofen' die de ware Ideeën achter de verschijnselen
hebben aanschouwd. Het moet worden genezen - alsof het ziek is. De moderne
elite, met name journalisten en wetenschappers, zijn volgens Ten Bos erfgenamen
van dit paternalisme, als 'hoeders van feitelijkheden': zij kennen de waarheid
en moeten die het volk bijbrengen.

Maar Ten Bos heeft er juist alle begrip voor dat het volk knusjes in die grot
wil blijven zitten. Mensen zijn holbewoners die een veilige omgeving creëren om
hun leven te kunnen leiden. Uit de grot ontsnappen naar het felle licht doet
niet voor niets pijn. Een gelukkig leven stelt heel andere eisen, die het volk
zelf heus wel onder de knie heeft. Het herbergt een intuïtieve levenservaring,
die  ten onrechte misprijzend wordt afgedaan als 'vooroordelen'.

Zo komt Ten Bos dicht in de buurt van conservatieve filosofen, met hun afkeer
van rationalisme, en van postmoderne denkers als de socioloog Baudrillard, die
vaststelde hoe de 'zwijgende meerderheden' zich onttrekken aan elitaire of
sociale pedagogiek. Zijn apologie van de grotbewoners heeft ook een persoonlijke
kant. Ten Bos voelt, als arbeiderszoon, 'een verwantschap' met het gewone volk
'waarvan ik durf te stellen dat menig populist er jaloers op zou zijn'. Zijn
boek is dus vooral een provocatie aan het adres van wie 'het volk' feiten en
waarheid wil bijbrengen. Maar snijdt het hout?

Het volk is niet homogeen

Op zichzelf lijkt Ten Bos' pleidooi voor een soort speleologisch humanisme, dat
mensen niet voortdurend de Waarheid in hun gezicht slingert, sympathiek. Ook is
'het volk' bij Ten Bos allesbehalve een massief begrip, zoals het
plomp-romantische van eigentijdse populisten, die er een Platoons Idee van
maken. Het volk is niet homogeen en spreekt niet met één stem.Het volk in de
grot is bovendien razend vlot geschreven, zelfs iets te vlot - getuige het
herhaalde woordje 'maf', dat ruikt naar wierook en lome popmuziek.

Veel problematischer is de populistische tegenstelling tussen volk en elite die
het  essay beheerst en die Ten Bos van Plato doortrekt naar het heden of, beter
gezegd, die hij van het heden projecteert op Plato. Over de grotmetafoor, die
Ten Bos gedetailleerd uiteenzet, bestaat een  complexe exegese waar hij nogal
makkelijk overheen stapt. Hij baseert zich vooral op de Duitse filosoof Hans
Blumenberg, die het al voor de holbewoners opnam. Karl Popper, dieDe Republiek
las als  een voorafschaduwing van  totalitarisme en de Goelag komt ook  langs,
met zijn 'maffe theorie' over het wetenschapsbedrijf.

Plato was zoals bekend geen democraat. Maar met de grotmetafoor kun je
verschillende kanten op. Grofweg leggen sommige filosofen de nadruk op de
kentheoretische inzet ervan (het moeizame opklimmen van conventionele naar
filosofische kennis van de Ideeën), andere meer op de politieke en sociale
lading (de vorming van koning-filosofen).  De Republiekis tenslotte een
verhandeling over het ideale stadsbestuur, geboren uit verontrusting over de
executie van Socrates - let wel, door de elite.

Hoe je dit ook leest, Plato gaat uit van een kloof tussen de normale condition
humaine en het inzicht van de enkele filosoof die het licht heeft gezien. Ten
Bos spreekt vol afschuw over zulke paideiaals een 'genadeloze selectiemachine'.
Maar Plato's beginsituatie, de schemertoestand, geldt wel voor iedereen; de
elite zit net zo goed in de grot als het volk (de gevangenen in de grot zijn
'zoals wij', zegt Socrates al meteen, in gesprek met zonen van de elite).

Of we eruit 'moeten', is ook nog maar de vraag. Integendeel, het zijn de
filosofen die er volgens Plato naar terug moeten, om de zaken er in goede banen
te leiden. Waarom ze dat doen - zijn ze het aan de samenleving verschuldigd, is
het  om te voorkomen dat het volk de macht grijpt? -  is ook een kluif voor de
exegese. Ten Bos spreekt van een 'onbegrijpelijke compassie'. Maar het volk de
Waarheid insleuren? Elders in De Republiek spreekt Socrates juist van de 'nobele
mythe' of zelfs 'leugen' die nodig is voor een stabiele samenleving.

De manier waarop Ten Bos de grotmetafoor vertaalt naar het heden is al even
prikkelend, maar twijfelachtig. Ook nu slaat de elite het volk volgens hem om de
oren met Feiten en Waarheid. Inderdaad, de slogans van kranten na de zege van de
volkse Trump lijken hem gelijk te geven; The New York Timesadverteert met
slogans als The truth has a voice; vele andere kranten pronken met fact checks.

Ze maken daarmee reclame -  eerder een kwestie van verleiden dan van opvoeden.
De waarheid is populaire pasmunt geworden en zeker niet meer voorbehouden aan
een zittende elite. Integendeel, juist het moderne populisme is doortrokken van
de esoterische pretentie het volk de échte feiten te tonen, achter de
manipulaties en leugens. 9/11 en de aanslag op Charlie Hebdo? False flag
-operaties van inlichtingendiensten. Massa-immigratie? Oikofobe deal van
EU-politici en oliesjeiks. Klimaatverandering? Hoax van postmoderne
bakfietsprofessors.

Wervingskantoor voor populisten

Plato's grot is met andere woorden allang niet meer een 'onderbuik' voor de
elite, maar vooral een wervingskantoor voor populisten die de holbewoners naar
het licht willen leiden. Zij zijn de ware platonisten, niet politici die al een
grimas trekken bij het naderen van een roze microfoon, of journalisten die de
'boze, witte man'  zijn  hart laten luchten. Dat wil natuurlijk niet zeggen dat
'het volk' aan de macht is. Het controle- en beheersingsinstrumentarium van de
moderne staat is ongeëvenaard. Maar het pontificale getetter van technocraten en
journalisten waar Ten Bos zo van gruwt hoort, zou Heidegger zeggen, bij Das Man,
kortom in de grot.

Geen wonder dat wie dit pakkende, irritante essay dichtslaat, wel even met zijn
ogen staat te knipperen. De grot van Ten Bos is zelf een soort schimmenspel. Het
arrogante paternalisme dat hij wil bestrijden, komt nu evengoed, of nog eerder,
van nieuwe sofisten die namens de holbewoners zeggen te spreken, dan van een
bovenlaag die baadt in het zonlicht.

Ook nu slaat de elite het volk volgens Ten Bos om de oren met Feiten en Waarheid

René ten Bos: Het volk in de grot.  Boom, 190 blz. (EURO) 20,-

2

De Denker des Vaderlands zet zich af tegen de notie van 'volksopvoeding' waar we
sinds Plato mee zitten opgescheept. Ten Bos heeft begrip voor het 'volk' dat het
liefst in zijn Platonische grot blijft zitten.

LOAD-DATE: April 20, 2018

LANGUAGE: DUTCH; NEDERLANDS

NOTES: René ten Bos: Het volk in de grot. Boom, 190 blz. (EURO) 20,-

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              67 of 106 DOCUMENTS



                                NRC Handelsblad

                                 14 April 2018
                                  NH zaterdag

VW moet slimmer, schoner, eerlijker

BYLINE: Carola Houtekamer

SECTION: Economie; Blz. 4

LENGTH: 963 woorden

DATELINE: Amsterdam.

ABSTRACT

Drie opdrachten voorHerbert DiessDe vrijdag benoemde nieuwe topman van het
Duitse autoconcern heeft een lange lijst problemen die hij moet oplossen.

Vervelen zal Herbert Diess (59) zich de komende jaren niet. De nieuwe baas van
het Volkswagenconcern moet twaalf merken reorganiseren, een bus- en truckbedrijf
voorbereiden op een beursgang,  de overgang naar elektrisch en autonoom rijden
bewerkstelligen, een miljardenschandaal afhandelen, voor een integere
bedrijfscultuur zorgen en tegelijkertijd één van de grootste autobedrijven ter
wereld leiden, met 640.000 werknemers en een jaaromzet van 230 miljard euro.

Diess zit nog niet eens zo lang bij Volkswagen. Twee maanden voor het
dieselschandaal half 2015 uitbrak, stapte hij over van BMW naar het merk
Volkswagen, waar hij de leiding kreeg en verregaande bezuinigingen doorvoerde.
Nu volgt Diess topman Matthias Müller op als concernchef. Müller zat er pas twee
jaar, maar zou niet snel genoeg zijn geweest in het omvormen van het bedrijf.

Eerder deze week zong Diess' naam al rond, vrijdag maakte de raad van
commissarissen zijn benoeming en zijn nieuwe takenpakket bekend. Dit is wat
Diess te doen staat.

1  Structuur aanbrengen in de Volkswagengroep

De Volkswagengroep is een grote familie met een paar gekke neefjes. Het bedrijf
maakt twaalf merken, inclusief motoren, trucks en grote industriële apparaten.
Aan Diess de taak om al die losse clubs beter en efficiënter te laten
samenwerken. De productiviteit bij Volkswagen is namelijk niet optimaal. Het
bedrijf maakt per werknemer een stuk minder auto's dan bijvoorbeeld rivaal
Toyota.

Diess heeft bij het merk Volkswagen aangetoond dat hij snel en drastisch kan
reorganiseren, en dat mag hij nu bij de hele groep doen. Het plan is dat alle
merken in vier groepen worden ingedeeld. De groep Volume gaat personenauto's
voor de gewone man maken: Volkswagen, Skoda, Seat. In de groep Premium zit
alleen Audi. In de groep Super Premium komen de luxemerken Lamborghini, Porsche,
Bentley en Bugatti. Daarnaast komt er nog een  truck- en busgroep, die mogelijk
naar de beurs gaat. Diess gaat zelf leiding geven aan de Volume-groep, al krijgt
hij daar van president-commissaris Hans Dieter Pötsch wel een hulpje voor, zodat
hij niet  te veel wordt afgeleid.

2  Het dieselschandaal afhandelen

Al is het ruim 2,5 jaar geleden dat de fraude met uitlaatgassen aan het licht
kwam, Volkswagen zit nog middenin het schandaal.  In de VS schikte het bedrijf
voor ruim 13 miljard euro en later nog eens voor 4 miljard om vervolging af te
kopen. Maar nog steeds lopen in meerdere landen strafrechtelijke onderzoeken
tegen het bedrijf en tegen managers  en zijn er honderdduizenden autobezitters,
dealers en beleggers in binnen- en buitenland die geld willen zien.

Dat stopt voorlopig nog niet. Deze week nog stelde de Europese Commissie een
nieuwe wet voor die het voor consumenten uit alle lidstaten mogelijk moet maken
om collectief een schadevergoeding te eisen. Dat kan nu niet in veel Europese
landen. Alleen non-profitorganisaties mogen zo'n claim indienen,
advocatenkantoren niet. In Nederland bereidt Stichting Volkswagen Car Claim
namens -  naar eigen zeggen - zo'n 170.000 autobezitters een schadeclaim voor.
Eind 2017 stuurde de stichting de dagvaarding uit.

Los van de dieselproblemen zit Volkswagen nog met wat andere pijnlijke dossiers,
zoals de beschuldiging van het maken van kartelafspraken en het laten inademen
van schadelijke uitlaatgassen door apen.

3  Overstappen op zuinige auto's

Misschien wel de grootste uitdaging voor  Diess, is hoe hij de vloot van
Volkswagen op tijd schoon en zuinig genoeg krijgt. Een hele klus, want het
bedrijf  verkocht vorig jaar  wereldwijd  10,7 miljoen auto's, Diess heeft
ambities genoeg, Volkswagen moet ,,de belangrijkste leverancier van duurzame
mobiliteit" worden.

Eén ding gaat alvast  vanzelf. Dankzij het Volkswagenschandaal daalt het aandeel
verkochte dieselauto's - een belangrijk segment voor Volkswagen -  snel. Volgens
autofabrikantenclub ACEA lag het percentage nieuw verkochte diesels  in 2014  in
totaal nog op 53 procent, in 2017 was het  maar 44 procent en het zakt nog
verder.

Dat is goed nieuws voor het milieu, want veel dieselauto's stoten in de praktijk
vele malen de maximaal toegestane norm aan schadelijke stikstofoxiden uit. De
updates waarmee Volkswagen sjoemeldiesels op dit moment uitrust, dragen weinig
bij aan de vermindering van uitstoot.

Wat niet vanzelf gaat, is het zuiniger maken van de auto's. Vanaf 2021 mogen de
auto's in de vloot van een fabrikant samen gemiddeld niet meer dan 95 gram CO2
per gereden kilometer uitstoten. Fabrikanten klagen over dit doel, en over het
nog strengere doel van 2025. Ze zeggen dat ze dit niet zonder zuinige
dieselauto's kunnen halen. Bovendien verkopen ze steeds meer lucratieve, maar
benzineslurpende SUV's die het gemiddelde omhoog trekken. Halen ze de norm niet,
dan volgen torenhoge boetes van de Europese Commissie.

Recent onderzoek van groene lobbygroep Transport & Environment naar nieuwe
modellen laat zien dat de klacht van fabrikanten ongegrond is. Vrijwel alle
autofabrikanten kunnen het CO2-doel voor 2021 halen. Er staan genoeg zuinige
modellen, nieuwe  plugin-hybrides en elektrische auto's  op de planning, al
moeten die natuurlijk nog wel verkocht worden.

Maar wat de milieugroep ook vaststelt is dat fabrikanten, inclusief Volkswagen,
de introductie van die  modellen zo lang mogelijk uitstellen  om de winst op
oude modellen te maximaliseren. Ook lobbyt de auto-industrie, wederom inclusief
Volkswagen, vurig in Brussel voor ruimere CO2-doelen. De vraag is of  Diess de
komende jaren het  beleid van Volkswagen  in lijn gaat brengen met  zijn woorden
over duurzaamheid.

De auto-industrie is traag met de introductie van nieuwe, zuinige modellen

LOAD-DATE: April 13, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              68 of 106 DOCUMENTS



                                NRC Handelsblad

                                 10 April 2018
                                   NH dinsdag

Het sportmysterie van een falend hart

BYLINE: Anouk van Kampen

SECTION: Sport; Blz. 1

LENGTH: 560 woorden

DATELINE: Brussel.

ABSTRACT

Nieuws

De dood van wielrenner Michael Goolaerts roept opnieuw de vraag op: wat  is toch
de oorzaak van een plotselinge hartstilstand?

Michael Goolaerts Het mysterie van een falend hart bij een sportman in de bloei
van zijn carrière sport

Het was zijn eerste Parijs-Roubaix. Honderd kilometer na de start kwam de
23-jarige Belg Michael Goolaerts ten val en stond niet meer op. Kort erna
stelden de doktoren een hartstilstand vast bij de  renner van Veranda's
Willems-Crelan.

Waarschijnlijk, zo verklaarde het parket van het Franse Cambrai maandagmiddag,
ging  hartfalen vooraf aan Goolaerts val.

Maar volgens zijn manager waren er geen hartproblemen bekend, zo meldden
Belgische media. Hoe kan het dat een jonge renner tijdens de koers zomaar het
leven laat?

Dat is minder onwaarschijnlijk dan het misschien lijkt, vertelt Joost De
Maeseneer, ploegarts bij Wanty-Groupe Gobert, in het verleden onder anderen
bondsdokter van de Belgische Wielrijdersbond. ,,Een hartstilstand kan veel
oorzaken hebben."

Een renner die geen hartproblemen kent, kan door bijvoorbeeld een schok of val
een hartstilstand krijgen. Hij kan een ontsteking aan de hartspier hebben. Het
kan ook om een aangeboren stoornis gaan: ,,Iets wat je je ganse leven kunt
hebben, maar bij extreme inspanning pas een ritmestoornis oplevert."

Wielerloegen testen over het algemeen grondig, zegt De Maeseneer: ,,De
internationale wielerbond UCI verplicht een jaarlijkse cardioscreening voor alle
wielrenners. Elke renner wordt dus regelmatig getest op mogelijke
hartproblemen."

De meeste ploegen doen volgens de arts zelfs meer dan verplicht is, ,,zeker
doordat er de laatste jaren vaker plotselinge overlijdens zijn geweest onder
renners".

Zo laten haast alle grote ploegen minstens jaarlijks echo's maken om
onregelmatigheden op te sporen. Zeker vier keer per jaar vinden ook
bloedanalyses plaats.

Intensief bloed afnemen

Al die maatregelen sluiten niet uit dat er iets mis kan gaan, weet De Maeseneer:
,,In de meeste gevallen zien we een ritmestoornis bijvoorbeeld bij een
screening, maar dan nog is er een kans van niet."

Het hart moet maar net op het moment van de test een onregelmatigheid vertonen.
,,En stel dat het een virus was, dan had dat wellicht met extra bloedanalyses
gevonden kunnen worden. Maar dan betekent dat ook dat je twee keer per week
bloed moet afnemen."

Toch ,,hoort dit natuurlijk niet bij zo'n jonge kerel".

De komende dagen wordt een autopsie uitgevoerd, waaruit zal moeten blijken wat
er precies gebeurd is. Belangrijk, vindt De Maeseneer. ,,Voor de familie én voor
de wetenschap. Om te weten of dit vermijdbaar was geweest en om ervan te leren,
want we moeten altijd streven naar nog betere screenings."

Goolaerts is niet de eerste renner die mogelijk wegens hartfalen het leven liet
tijdens een koers. De laatste jaren kwamen meer Belgische renners te overlijden
als gevolg van hartproblemen. In 2016 Daan Myngheer (26), in 2012 Rob Goris (30)
en acht jaar ervoor Tim Pauwels (22).

Toeval? De Maeseneer is vreest dat ,,Jan met de Pet nu weer naar doping zal
wijzen". De arts: ,,Maar dat heeft er werkelijk niks mee te maken. Hier is
volgens mij het maximum aan voorzorg gedaan. Soms slaat het noodlot gewoon toe."

Een hartstilstand kan  veel oorzaken hebben

Ploegarts Joost De Maeseneer

Van doping is geen sprake, soms slaat het noodlot toe

Ploegarts Joost De Maeseneer

LOAD-DATE: April 10, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              69 of 106 DOCUMENTS



                                NRC Handelsblad

                                 10 April 2018
                                   NH dinsdag

Het sportmysterie van een falend hart

BYLINE: Anouk van Kampen

SECTION: Sport; Blz. 10

LENGTH: 564 woorden

DATELINE: Brussel.

ABSTRACT

Achtergrondmedische screening

De dood van wielrenner Michael Goolaerts roept opnieuw de vraag op: wat  is toch
de oorzaak van een plotselinge hartstilstand?

Michael Goolaerts Het mysterie van een falend hart bij een sportman in de bloei
van zijn carrière sport

Het was zijn eerste Parijs-Roubaix. Honderd kilometer na de start kwam de
23-jarige Belg Michael Goolaerts ten val en stond niet meer op. Kort erna
stelden de doktoren een hartstilstand vast bij de  renner van Veranda's
Willems-Crelan.

Waarschijnlijk, zo verklaarde het parket van het Franse Cambrai maandagmiddag,
ging  hartfalen vooraf aan Goolaerts val.

Maar volgens zijn manager waren er geen hartproblemen bekend, zo meldden
Belgische media. Hoe kan het dat een jonge renner tijdens de koers zomaar het
leven laat?

Dat is minder onwaarschijnlijk dan het misschien lijkt, vertelt Joost De
Maeseneer, ploegarts bij Wanty-Groupe Gobert, in het verleden onder anderen
bondsdokter van de Belgische Wielrijdersbond. ,,Een hartstilstand kan veel
oorzaken hebben."

Een renner die geen hartproblemen kent, kan door bijvoorbeeld een schok of val
een hartstilstand krijgen. Hij kan een ontsteking aan de hartspier hebben. Het
kan ook om een aangeboren stoornis gaan: ,,Iets wat je je ganse leven kunt
hebben, maar bij extreme inspanning pas een ritmestoornis oplevert."

Wielerploegen testen over het algemeen grondig, zegt De Maeseneer: ,,De
internationale wielerbond UCI verplicht een jaarlijkse cardioscreening voor alle
wielrenners. Elke renner wordt dus regelmatig getest op mogelijke
hartproblemen."

De meeste ploegen doen volgens de arts zelfs meer dan verplicht is, ,,zeker
doordat er de laatste jaren vaker plotselinge overlijdens zijn geweest onder
renners".

Zo laten haast alle grote ploegen minstens jaarlijks echo's maken om
onregelmatigheden op te sporen. Zeker vier keer per jaar vinden ook
bloedanalyses plaats.

Intensief bloed afnemen

Al die maatregelen sluiten niet uit dat er iets mis kan gaan, weet De Maeseneer:
,,In de meeste gevallen zien we een ritmestoornis bijvoorbeeld bij een
screening, maar dan nog is er een kans van niet."

Het hart moet maar net op het moment van de test een onregelmatigheid vertonen.
,,En stel dat het een virus was, dan had dat wellicht met extra bloedanalyses
gevonden kunnen worden. Maar dan betekent dat ook dat je twee keer per week
bloed moet afnemen."

Toch ,,hoort dit natuurlijk niet bij zo'n jonge kerel".

De komende dagen wordt een autopsie uitgevoerd, waaruit zal moeten blijken wat
er precies gebeurd is. Belangrijk, vindt De Maeseneer. ,,Voor de familie én voor
de wetenschap. Om te weten of dit vermijdbaar was geweest en om ervan te leren,
want we moeten altijd streven naar nog betere screenings."

Goolaerts is niet de eerste renner die mogelijk wegens hartfalen het leven liet
tijdens een koers. De laatste jaren kwamen meer Belgische renners te overlijden
als gevolg van hartproblemen. In 2016 Daan Myngheer (26), in 2012 Rob Goris (30)
en acht jaar ervoor Tim Pauwels (22).

Toeval? De Maeseneer is vreest dat ,,Jan met de Pet nu weer naar doping zal
wijzen". De arts: ,,Maar dat heeft er werkelijk niks mee te maken. Hier is
volgens mij het maximum aan voorzorg gedaan. Soms slaat het noodlot gewoon toe."

Een hartstilstand kan  veel oorzaken hebben

Ploegarts Joost De Maeseneer

Van doping is geen sprake, soms slaat het noodlot toe

Ploegarts Joost De Maeseneer

LOAD-DATE: April 10, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              70 of 106 DOCUMENTS



                                NRC Handelsblad

                                 31 March 2018
                                  NH katernen

De zwakke sterke president

BYLINE: Hubert Smeets

SECTION: Opinie; Blz. 7

LENGTH: 986 woorden

ABSTRACT

Opinie

Rusland-Westen

Poetin lijkt zelfverzekerd in zijn reactie op de westerse sancties, maar er zijn
tekenen dat hij bezorgd is.

7 Hubert Smeets Zwakke sterke Poetin

Ook Rusland worstelt sinds de zenuwgasaanval in Salisbury met wat je de 'paradox
van Poetin' kunt noemen. Enerzijds wordt de kernmacht in het buitenland weer
gevreesd, zozeer dat er een nieuwe Koude Oorlog ontstaat. Maar in eigen huis
slaagt de Russische staat, vanuit het Kremlin topdown aangelijnd door de
president, er niet in om zijn eigen burgers te beschermen tegen dood en verderf.
Deze week werd dat zichtbaar in de Siberische stad Kemerovo, waar in een
bioscoop zondag 41 kinderen en 23 volwassenen bij een brand om het leven kwamen.

Op dinsdag reisde president Poetin naar Kemerovo. In het gouvernementsgebouw las
hij lokale bestuurders de les. Onderdanig vroegen zij de leider van het land om
vergiffenis, wetend dat hun dagen als zetbaas zijn geteld. Buiten op straat
dromden tienduizenden inwoners van Kemerovo samen. Boos op de plaatselijke
bestuurder die een wanhopige vader had afgeblaft en de rouwende burgers
,,relschoppers" had genoemd. Boos ook om de corrupte machinaties, die er toe
geleid moeten hebben dat het complex niet brandveilig genoeg was.

Poetin zocht deze gewone burgers echter niet op, niet om hen te troosten noch om
te luisteren. Moederziel alleen legde hij bloemen bij de plaats des onheils. Dat
was bewust, legde Kremlinwoordvoerder Dmitri Peskov later uit. Praten met de
massa past niet bij zijn stijl. ,,Er stond een meute van duizenden mensen, die
leuzen scandeerden. Poetin is een zeer concrete, pragmatische president. Hij
doet geen loze beloften en is verre van een populist."

In Rusland is de president niet aansprakelijk voor het falen van het
staatsapparaat, maar is de staat de president verantwoording verschuldigd.  Dat
is een klassiek Russische leerstuk.

Maar terwijl de president met dat ene boeket medeleven toonde, was hij
tegelijkertijd in het Westen ook een stuk eenzamer geworden, toen  de meeste
NAVO- en EU-landen zich achter  premier May bleken te scharen en Russische
diplomaten uitwezen.

Dat was een verrassing, ook omdat het tot nu toe openbaar gemaakte bewijs over
de betrokkenheid van Rusland  pover is. Oekraïne kon niet op zoveel  steun
rekenen na de annexatie van de Krim. Ook de MH17-ramp leidde niet tot zulke
heftige sancties, terwijl de aanwijzingen van Russische betrokkenheid wel
overweldigend waren.

May's aanpak  was riskant. Door vooruit te lopen op het onderzoek van de
Organisatie voor het Verbod op Chemische Wapens (OPCW) gaf ze Moskou argumenten
om de Britse beschuldigingen als ,,hysterie" af te doen.  Of suggereren dat het
zenuwgas uit een Brits laboratorium vlakbij Salisbury kwam, een ,,provocatie"
dus om Rusland in kwaad daglicht te stellen.

Een dag eerder had oud-minister Igor Ivanov van Buitenlandse Zaken nog maar eens
uitgelegd waar die 'russofobie' vandaar komt. In The Moscow Times schreef hij:
,,De westerse maatschappijen zijn verdeeld en gepolariseerd, de Russische
samenleving is geconsolideerd en verenigd.  Westerse leiders kunnen zich niet de
luxe van politieke lange termijnplanning veroorloven, Rusland wel."

Maar een paar dagen later bleek dat er toch iets minder reden was voor zulk
zelfvertrouwen. Het aantal landen dat zich tegen Moskou keerde, groeide. Zelfs
Moldavië, met zijn pro-Russische president, voegde zich bij de georkestreerde
Britse actie. Oostenrijk - meegeregeerd door de FPÖ, een zusterpartij van
Poetins  Verenigd Rusland - bleef afzijdig.

Natuurlijk leidt dat niet tot een andere koers. Rusland zal met gelijke munt
terug betalen. Maar intussen hoort Moskou ook verontrustender signalen, waarop
het niet kan antwoorden met de sluiting van een westers cultureel centrum meer
of minder. In Westminster klinken stemmen om de beurs  te sluiten voor de handel
in Russische euro-obligaties. Dat is andere koek en zo wordt dat ook in het
Kremlin gezien.

Ook de Moskouse beleidselite heeft even geen kraakheldere tekst. Fjodor
Loekjanov, hoofdredacteur van een Russisch vakblad voor buitenlandse
betrekkingen, schreef deze week dat zich ,,bewust of spontaan een scenario kan
ontrollen zoals tegen Saddam Hoessein" in 2003. Dat was een verwijzing naar de
achteraf onjuiste informatie van Britse en Amerikaanse inlichtingendiensten over
Iraakse massavernietigingswapens in aanloop naar de inval in Irak. ,,Het
principiële verschil is wel dat Rusland een nucleaire grootmacht is", aldus
Loekjanov. Bovendien is de wereld niet langer bi-polair, zoals in de Koude
Oorlog. ,,Titanen als China en India kijken toe."

Azië is inderdaad belangrijk voor Rusland, maar Moskou kan daar niet het hoogste
woord hebben. China is de eerste handelspartner van Rusland (groter dan
Duitsland en Nederland), maar Rusland importeert meer uit China dan andersom.
Het is de vraag of dat verandert als de gaspijpleidingen naar China over een
paar jaar klaar zijn. En de Chinese 'nieuwe zijderoute' loopt vrijwel niet via
Russisch grondgebied.

Maar er is nog een factor waarmee Poetin rekening moet houden. Een meerderheid
van de Russen gelooft weliswaar niet dat het Kremlin de hand heeft in
'Salisbury', maar is evenmin bereid zich af te keren van Europa. Volgens een
recente peiling van onderzoeksbureau Levada beschouwt slechts 14 procent van de
Russen de EU als ,,vijand". Amerika is volgens 68 procent de kwade pier. Bijna
de helft ziet Rusland immers ook als Europees land. Niet toevallig is de
emigratie van hoogopgeleide Russen naar het buitenland recent meer dan
verdubbeld.

Ziehier de Poetin-paradox in optima forma: de steun voor de president en diens
weerzin tegen het Westen zijn onbetwist in eigen land. Maar zonder datzelfde
vermaledijde Westen redt Rusland het niet.

Gewone Russen geloven niet in schuld Kremlin maar willen zich evenmin afkeren
van EU

Hubert Smeets is medewerker van NRC en medeoprichter van het kennisplatform
RaamopRusland.

LOAD-DATE: April 1, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              71 of 106 DOCUMENTS



                                NRC Handelsblad

                                 29 March 2018
                                  NH donderda

Fabuleuze acteurs triomferen in megaproductie 'JR'

BYLINE: Ron Rijghard

SECTION: Cultuur; Blz. 19

LENGTH: 828 woorden

ABSTRACT

Theater De grootschalige multimediaproductie 'JR', van de Vlaamse theatergroep
FC Bergman, in juni te zien op het Holland Festival, laat zien hoe het
kapitalisme zijn klauwen zet in de mens.

Het Vlaamse gezelschap FC Bergman speelt de voorstelling JR (in juni op het
Holland Festival in Amsterdam), in een elektriciteitshal buiten Antwerpen. De
kolossale ruimte wordt gevuld door een stellage die een vierkant gebouw van vier
verdiepingen vormt, met eromheen aan elke zijde een tribune.

Meer dan theater is JR een film die live wordt gespeeld en direct wordt vertoond
op de schermen op de zijdes van de stellage, die open en dicht kunnen. Waar ze
open zijn, is het zicht op het spel van de acteurs beperkt: vaak staan er
cameramannen bij die afleiden of ervoor staan. De open delen laten een
ingenieuze inrichting zien van het gebouw: er is een winkel, een café, kantoren,
een sauna en appartementen. Meest bijzonder is de dik in de graffiti zittende
metrotrein. Met bijpassend geluidsdecor worden in deze kunstmatige opzet
hyperrealistische treinreizen gecreëerd.

Alles is grootschalig aan deze theaterproductie: de ruimte, de duur van de
voorstelling (vier uur, inclusief drie kwartier pauze), de tientallen acteurs en
figuranten, de limousine die rondjes rijdt, het 'echte' regenwater, de rijk
geschakeerde soundtrack, die loopt van hits uit de pop en klassieke muziek tot
nerveuze stadsgeluiden, en de maar liefst vier regisseurs om de zaak in goede
banen te leiden. Die opzet wedijvert met de gelijknamige, monumentale en
kaleidoscopische roman van William Gaddis, uit 1979, waarop de voorstelling is
gebaseerd: een satire op het kapitalisme en Amerikaanse bedrijfsleven waaraan de
auteur zo'n twintig jaar werkte.

Des te wonderlijker is het dat de krachtpatserij op een cruciaal punt hapert.
Het beeld en geluid van de film lopen niet gelijk. Zeker bij de emotionele
close-ups, waar er vele van zijn, is het alsof je kijkt naar een slecht
nagesynchroniseerde film. Voor zo'n ambitieuze productie is dat een blamage.
Bovenal is het een domper bij het genieten van de acteurs, van wie er enkelen
formidabel spelen.

Hebzucht

JR biedt een blik op de vernietigende kracht, de hebzucht en de oncontroleerbare
machten van de financiële wereld, die wordt voorgesteld als een parallel
universum. Gewone burgers krijgen daar geen vat op, omdat de  producten en het
taalgebruik abstract en onnavolgbaar ingewikkeld zijn. Gaddis vat die onmacht in
duizelingwekkende dialogen en de regisseurs volgen Gaddis in zijn gejaagde
stijl. Het geratel van de directeuren, adviseurs en advocaten in de voorstelling
is opzettelijk onbegrijpelijk en sneeft in jargon. Er is zelfs een acteur die
als Kevin Spacey in House of Cards enkele keren in de camera kijkt en het
publiek toespreekt na een lawine van termen. Op een keer zegt hij schalks tegen
het publiek: ,,Doe geen moeite." De chaos maakt de satire eendimensionaal: er is
geen inzicht, het kapitalisme is in JR louter een luidruchtig roofdier.

 Universeel leed

Veel spannender in JR is het drama dat de personages treft die wel geraakt
worden door de financiële wereld, maar zo hun eigen problemen hebben. Tegenover
de arrogantie van het geld plaatst JR zoekende en twijfelende kunstenaars. In
hun leven vindt de voorstelling pakkende plotlijnen, met universeel leed en
vonken van ware liefde. Zo zijn er de aandoenlijke pogingen van de neurotische,
anarchistische Jack om zijn collega-leraar Amy te verleiden, terwijl hij
tegelijk probeert een bezoekregeling met zijn ex en zijn kind in stand te
houden. De would-be-schrijver Jack is een fabuleuze rol van de energieke Jan
Bijvoet, met een charmante, lichtvoetige Marie Vinck als zijn geamuseerde
tegenspeelster.

Even mooi zijn de geestige scènes tussen beurshandelaar Crawley en componist
Edward Bast. Geert Van Rampelberg imponeert met zijn gepassioneerde spel als de
patjepeeër die een film heeft gemaakt om investeerders over te halen geld te
steken in zijn plan een dierenpark te beginnen. De arme Bast, vertolkt door
Oscar Van Rompay, de meest subtiele acteur van de avond, moet daar bijpassende
,,zebramuziek" voor schrijven. Bast, het archetype van de dolende kunstenaar,
wil maar al te graag componeren, vraagt daarbij vergeefs om een vergoeding,
verliest zich in zijn almaar uitdijende compositie en wordt ook nog eens
overlopen door de scholier JR, die met zijn hulp een bedrijf is begonnen dat
onwaarschijnlijk succesvol is.

Na de pauze klinkt er enkele scènes lang onbekommerd hard getrommel waarmee de
acteurs bewust onverstaanbaar worden gemaakt. Dan wordt JR even de experimentele
jazz die de makers wellicht voor ogen hadden. Maar daarna komt de voorstelling
langzaam tot rust, met minder decorwisselingen en aandacht voor het
onvermijdelijke lot van Jack en Bast. JRgedijt het best wanneer menselijke
emoties de kans krijgen zich te ontplooien.

Theater

FC Bergman: JR.

Gezien: 24/3, Op  locatie in Antwerpen.

16-18/6, Op  Holland Festival.  Inl: hollandfestival.nl

3

LOAD-DATE: March 29, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              72 of 106 DOCUMENTS



                                NRC Handelsblad

                                 26 March 2018
                                   NH maandag

Bedachtzaam politicus die als onderwijzer vele Joodse kinderen redde

BYLINE: Herman Amelink

SECTION: Den Haag; Blz. 6

LENGTH: 495 woorden

DATELINE: Amsterdam.

ABSTRACT

NecrologieJohan van Hulst 1911-2018

De op 107-jarige leeftijd overleden oud-politicus Johan van Hulst bleef zijn
hele leven een onderwijzer. En een fanatieke schaker.

Tot op hoge leeftijd klonk zijn langzame, bedachtzame stem als een klok. Zijn
leven lang bleef hij de onderwijzer die wilde dat ook de zwakste leerling achter
in de klas hem goed begreep.

Afgelopen donderdag, 22 maart, overleed de pedagoog, politicus en schaker Johan
Wilhelm van Hulst, zo maakte zijn familie bekend.  Hij werd op 28 januari 1911
geboren als zoon van een  Nederlands-hervormde meubelstoffeerder in Amsterdam.
Na de kweekschool ('de universiteit van de gewone man') werd hij in 1929
onderwijzer, eerst in Oudewater en later in Utrecht. Na het behalen van diverse
aktes werd hij leraar geschiedenis en Nederlands aan verschillende scholen in
Amsterdam en omgeving.

In 1942 werd hij benoemd tot directeur van Hervormde Kweekschool (voorloper van
de pedagogische academie) aan de Plantage Middenlaan tegenover de Hollandsche
Schouwburg. Daar werden toen Amsterdamse Joden bijeengedreven voordat ze op
transport werden gesteld naar Westerbork. Met gevaar voor eigen leven zorgde Van
Hulst ervoor dat Joodse baby's werden gered via zijn school. In 1973 kreeg hij
daarvoor van Israël de Yad Vashem-onderscheiding.

Laconieke reactie

In een EO-radioprogramma in de zomer van 2008 relativeerde hij zijn
oorlogsactiviteiten: „Duizenden werden er weggevoerd. Hoevelen hebben we kunnen
redden? Minimaal vijfhonderd. Is dat veel? Nee, veel te weinig."

Op het feit dat zijn naam niet voorkomt in het standaardwerk dat dr. Lou de Jong
over de Tweede Wereldoorlog schreef, reageerde Van Hulst laconiek. De Jongs
beeld van de oorlog werd gestempeld door zijn verblijf in Londen en daar paste
dit niet bij. „Ik vermoed dat hij het niet uit zijn pen heeft kunnen krijgen dat
een lid van de CHU in het verzet nog enige betekenis heeft gehad."

In 1960 werd hij wetenschappelijk medewerker aan de Vrije Universiteit, waar hij
een jaar later promoveerde op een pedagogisch onderwerp. In 1963 volgde hij er
de in protestants-christelijke kring legendarische prof. Jan Waterink op als
hoogleraar pedagogiek. Hij heeft deze functie tot zijn pensionering in 1976
bekleed.

Fractievoorzitter van CHU

Ook politiek was Van Hulst actief, als partijvoorzitter en als parlementariër.
In 1956 werd hij tot lid van de Eerste Kamer gekozen voor de Christelijke
Historische Unie (CHU), een van de drie partijen die later zou opgaan in het
CDA. In 1968 werd hij fractievoorzitter van de CHU. Na de totstandkoming van het
CDA in 1977 zou hij die functie nog vier jaar blijven bekleden. Van 1961 tot
1968 was hij ook lid van het Europees Parlement.

Van Hulst was zijn leven lang een fervent schaker. Hij was een vaste deelnemer
aan het Hoogovens (later Corus-, Tata-) schaaktoernooi in Wijk aan Zee. In 2011
deed hij  voor de 32ste keer mee. In 2010 werd hij met oud-senator Jan Nagel nog
gedeeld eerste bij de oud-parlementariërs.

LOAD-DATE: March 26, 2018

LANGUAGE: DUTCH; NEDERLANDS

GRAPHIC: Johan van Hulst in 2012.
Foto Evert-Jan Daniels/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              73 of 106 DOCUMENTS



                                NRC Handelsblad

                                 24 March 2018
                                  NH zaterdag

Naakt zonder geweer

BYLINE: Ian Buruma

SECTION: Opinie; Blz. 8

LENGTH: 1000 woorden

ABSTRACT

Opinie

Vuurwapens

Opnieuw eisen jonge Amerikanen deze zaterdag in een massaprotest strengere
wapenwetten. Dat botst met de nationale mythologie van vrijheidslievende
vechtersbazen, ziet .

8 Ian Buruma Amerikaanse mythe is naakt zonder geweer

Het is moeilijk om met een redelijk argument de stelling te verdedigen dat
gewone burgers met halfautomatische geweren een restaurant of een school zouden
moeten mogen betreden. Hetzelfde geldt voor argumenten dat menselijk gedrag
niets te maken zou hebben met klimaatverandering.

Maar het gaat hier niet om redelijke argumenten. Het maakt ook niet uit hoeveel
schoolkinderen sneuvelen bij gewapende aanslagen - zeventien, bij de recente
schietpartij  op een school in Florida - of hoe overtuigend het bewijs ook is
voor de invloed van koolstofdioxide op het klimaat.

Argumenten hebben nu eenmaal geen vat op mensen voor wie het dragen van
vuurwapens of de ontkenning van menselijke invloed op het klimaat een belangrijk
deel van hun identiteit uitmaakt.

Dit betekent in de VS dat hoe meer de 'liberals' in New York, San Francisco of
zelfs Dallas roepen dat er paal en perk moet worden gesteld aan de verkoop van
zulke wapens aan burgers, hoe harder die burgers terug zullen vechten. Zij doen
dit met het fanatisme van gelovigen die dit ervaren als een belediging van hun
God.

Dit heeft een historische achtergrond. Het tweede amendement van de Amerikaanse
grondwet, waaraan burgers het recht ontlenen om wapens te dragen, werd in 1791
aangenomen. Amerikanen waren met succes in opstand gekomen tegen de Britse kroon
en vonden dat zij, indien nodig, hun vrijheid moesten kunnen verdedigen tegen
een repressieve staat. Over de interpretatie van het amendement wordt nog steeds
getwist, maar het oorspronkelijke doel was om burgerlegers te kunnen bewapenen.

Voor veel Amerikanen, vooral in het landelijke zuiden, wordt dit nu opgevat als
een door God gegeven individueel recht. Demagogen hebben weinig moeite om deze
mensen op te jutten tegen de stedelijke elites die hun dit recht zouden willen
ontnemen. De angst die hier wordt uitgebuit gaat veel verder dan een gedeelde
liefde voor de jacht of de behoefte aan zelfverdediging. Het gaat om de manier
waarop mensen zichzelf zien. Neem hun geweren weg, en zij voelen zich naakt in
de wereld, weggewist, machteloos, als het ware zonder gezicht.

Maar het zelfbeeld van Amerika is niet alleen gepolariseerd; het toont ook
wonderlijke tegenstrijdigheden.  Het tweede amendement is natuurlijk een
juridisch concept, net als in wezen de Verenigde Staten zelf. De saamhorigheid
van een land van immigranten kan niet rusten op een gedeelde cultuur, laat staan
op gemeenschappelijke voorouders. De wet is de enige manier om een burgerij die
uit zo veel verschillende culturen stamt, te binden.

Het is daarom geen wonder dat er zo veel advocaten in de VS rondlopen en dat
Amerikanen veel sneller naar de rechter stappen dan bijvoorbeeld Japanners die
hun heil eerder zoeken in gewoontes en tradities. Voor Amerikanen is democratie
een civiele religie en de grondwet een soort heilig schrift. Zo wordt het ook
letterlijk opgevat door conservatieve juristen, en dus ook het tweede
amendement.

Maar veel Amerikanen koesteren tegelijkertijd een nationale mythologie die net
zo fundamenteel is als de grondwet, maar die haaks staat op het idee van de
rechtsstaat. De held in klassieke westernfilms is de vrijheidslievende
vechtersbaas die met een revolver in de hand het kwaad verdrijft om daarna weer
alleen op zijn paard verder te trekken. Zo verdedigt John Wayne de verworven
vrijheden van het Wilde Westen.

Maar wie zijn de in het zwart geklede schurken tegen wie hij het in deze tijd
moet opnemen? Het zijn de bankiers, advocaten, zakenlieden, politici, die de
belangen vertegenwoordigen van de grote steden aan de oostkust. Zij belichamen
een wereld van contracten, verdragen, en bureaucratie.

De typische western is een idylle, waarin het individu volmaakte vrijheid
geniet. Die vrijheid wordt bedreigd door de federale staat met zijn door mensen
bedachte wetten. De revolverheld respecteert maar één wet, die door God en zijn
eigen geweten wordt ingegeven. En hij heeft zijn wapen hard nodig om die te
beschermen.

Het probleem van de Amerikaanse mythe is dat die landelijke idylle, die
volmaakte staat van natuurlijke vrijheid, niet te rijmen valt met een
samenleving die stoelt op banken, rechtspraak en politiek. Eigenlijk is het
tweede amendement een wet die tevens functioneert om de alom gekoesterde mythe
te onderstrepen.

De president die het verlangen naar de Amerikaanse mythe weergaloos wist te
vertolken was Ronald Reagan. Hij had  tenslotte als acteur in menige western
opgetreden. Van hem is de beroemde uitspraak: „De regering biedt geen oplossing
voor onze problemen, de regering is juist zelf ons probleem."

Hij sprak deze woorden als president van de VS, maar hij klonk als een typische
revolverheld.

Op een veel grovere manier heeft Donald Trump Reagans voorbeeld gevolgd. Hij is
niet alleen acteur, hij is een soort desperado die geen enkel geduld heeft met
de beschaafde normen van een democratie. Trump cultiveert het imago van de
eenzame vechtersbaas, en vertegenwoordigt tegelijkertijd de belangen van de
mannen in zwarte pakken, de zakenlieden, de bankiers en hun politieke
handlangers in Washington.

Trump is een immorele ritselaar uit New York die precies weet hoe je streng
gelovige, zwaar bewapende christenen in de diepste provincie naar de mond moet
praten. Er woedt een cultuurstrijd in de VS, en Trump verpersoonlijkt de
slechtste aspecten van beide kanten: de wetteloosheid van de revolverheld en de
schaamteloze hebzucht van de stedelijke zakenwereld.

De Verenigde Staten hebben grote behoefte aan een president die de gevaarlijke
sociale kloof tussen stad en platteland, gelovigen en seculiere burgers, kan
dichten. Helaas hebben kiezers geopteerd voor de minst geschikte kandidaat om
deze taak te volbrengen.

Ian Buruma is schrijver en hoofdredacteur van The New York Review of Books.

LOAD-DATE: March 23, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              74 of 106 DOCUMENTS



                                NRC Handelsblad

                                 17 March 2018
                                  NH Zaterdag

Groeiende irritatie en vermoeidheid met alle politieke professionaliteit

BYLINE: Tom-Jan Meeus; Ruben L. Oppenheimer

SECTION: Den Haag; Blz. 10

LENGTH: 1218 woorden

ABSTRACT

Deze week:wat er mankeert aan nationale campagnes voor de  lokale verkiezingen.

Ofwel:de groeiende vermoeidheid met politieke professionaliteit.

Haagse invloeden

Zul je altijd zien: juist nu het kabinet het raadgevend referendum aan het
afschaffen is, wijst alles erop dat het laatste raadgevende referendum in het
voordeel van het kabinet uitpakt.

Recente peilingen van drie bureaus laten zien dat een ruime meerderheid van
vermoedelijke stemmers de nieuwe Inlichtingenwet steunt - het referendum is
woensdag gelijktijdig met de gemeenteraadsverkiezingen.

En als die peilingen accuraat zijn, is dat in één opzicht een hoogst opmerkelijk
resultaat.

Naar ik begrijp was het een bewuste keuze van het kabinet dat de twee hoofden
van de inlichtingendiensten, Rob Bertholee (AIVD) en Onno Eichelsheim (MIVD),
het gezicht van de ja-campagne werden.

En het boeiende is: nu Rutte III zijn zaak laat bepleiten door ambtelijke
deskundigen in plaats van verantwoordelijke politici - de bazen van de geheime
diensten waren nog nooit zoveel op televisie - blijkt dit voor de
verantwoordelijke politici uitstekend uit te pakken.

Schitterende paradox. We politiseren bijna alles, zodanig dat de fragmentatie
van het partijpolitieke landschap komende woensdag verder greep krijgt op de
gemeenteraden.

Maar als de overheid burgers wil overtuigen, kan ze blijkbaar beter ambtenaren
zonder politiek profiel inzetten: liever ambachtelijke deskundigheid dan
gepolitiseerde betrokkenheid.

Dus hier klopt iets niet.

Het is een van de dilemma's van moderne politiek. Er is een duidelijk een hoge
publieke waardering voor professionaliteit.

Je ziet het aan iemand als Sigrid Kaag, de minister van Hulp en Handel (D66) die
bij elk publieksoptreden laat zien dat zij de diplomatie al decennia in haar
vingers heeft.

Je hebt het ook met Rutte. De VVD voert campagne voor de gemeenteraden door met
hem het verschil tussen praten en presteren te accentueren: ook mensen die geen
of weinig waardering voor de opvattingen van de premier hebben, zien in hem vaak
iemand die zijn vak beheerst.

En het is altijd riskant nationale betekenis in lokale verkiezingen te lezen,
maar mede door Rutte zie ik wel een paarcliffhangers.

In de uitslag van vier jaar geleden - komende woensdag de enige faire
vergelijking - was het CDA de grootste landelijke partij (14,5 procent), gevolgd
door de VVD (12 procent).

Maar als je de  peilingen van toen naast de huidige legt, blijkt dat de VVD er
beter voorstaat dan destijds, terwijl het CDA er in die peilingen zwakker
voorstaat.

Door twee onzekere factoren (steun voor lokale partijen en opkomst) is niet te
voorzien hoezeer deze trends de uitslag beïnvloeden, maar er lijkt me een
serieuze kans dat de VVD woensdag het CDA  onttroont als grootste landelijke
partij in de gemeenteraden.

Je hoort hier nog geen VVD'er over, en ook dat is lang niet dom. Een
professionele campagne is vooral verwachtingenmanagement: wie de verwachtingen
verslaat, wordt op verkiezingsavond algauw gezien als grote winnaar.

Wat dit betreft positioneert ook GroenLinks zich handig. Die partij had vier
jaar terug een zwak resultaat - vijf procent van de lokale stemmen - en zou zich
gezien de peilingen kunnen verdubbelen.

In dat geval kan Klaver zijn partij als grootste winnaar van de avond
presenteren.

Rutte en Klaver hebben bovendien keepersgeluk. Zij sluiten komende dinsdag het
NOS-slotdebat af, één tegen één, en gaan daarna door naar Nieuwsuur, waar ze
samen met Buma en Marijnissen debatteren over de Inlichtingenwet.

Nu is Pechtold in veel opzichten de koning van de geprofessionaliseerde
campagne. Zijn partij profiteert er al jaren  volop van: onder hem won D66 na
2006 bij alle verkiezingen. Vier jaar terug was hij zelfs de grote winnaar bij
de lokale stembusstrijd.

En nu hij meeregeert wil hij niet de Diederik Samsom van Rutte III worden. Dus
voert hij een assertieve en soms nerveuze campagne.

Eerst door het conflict te zoeken met Forum voor Democratie, dat Baudet niet uit
de weg ging, en daarna door de strijd  met GroenLinks  aan te gaan: willen de
grote steden D66 of GroenLinks als grootste?

Professioneel zit het, zoals altijd bij Pechtold, uitstekend in elkaar. In het
uitdijende veld van partijen brengt hij het campagneverhaal telkens terug tot
een gevecht van één tegen één, waardoor D66, anders dan de meeste partijen, vaak
beeldbepalend is.

Niet slecht voor de vierde partij van het land, en ik vermoed ook dat hij
daarmee zijn onvermijdelijke verlies - kiezers straffen meeregeren af - weet te
beperken.

En dan: zijn tegenspelers zijn ook niet vies van een trucje. Baudet bestreed de
eerste aanval van D66 met een loze aangifte. En bij het lijsttrekkersdebat van
Het Paroolzagen de andere partijleiders verbluft dat Baudet vóór het debat snel
de podiumplaats van Kuzu inpikte: Kuzu stond daardoor aan de rand van het
podium, Baudet in het midden.

Ook Klaver weet van wanten. Hij trok vorig weekeinde de aandacht met een
'Spoedwet' tegen de - toen nog - salarisverhoging van de ING-topman. Ik zou
zeggen: zoek 'spoedwet' eens op in Van Dale. Inderdaad: bestaat niet.

Stuk voor stuk uitingen van opportunisme die worden verpakt als oprechtheid. En
hoewel ze individuele partijen op individuele momenten helpen, voeden ze
gezamenlijk de weerzin tegen de geprofessionaliseerde politiek.

De professionele slogan, het geprofessionaliseerde conflict, het professionele
beloven: zij vormen de voedingsbodem voor het aanzien van gedepolitiseerde
deskundigen en, verontrustender, politieke amateurs.

Want afgaande op prognoses zullen komende woensdag meer mensen op een lokale
partij stemmen dan de vorige keer, toen al bijna 28 procent dat deed.

Het verschijnsel overlapt met de ontwikkeling waarbij het aantal hoogopgeleiden
groeit en de kloof met lageropgeleiden toeneemt, zodat de gewone man de afstand
met 'de elite' koestert: wij hebben het hier voor het zeggen, eikels.

Hoe groot de vermoeidheid met geprofessionaliseerde politiek is, blijkt uit de
relatieve ongevoeligheid bij kiezers voor amateurisme, lokaal en nationaal.

FvD oogde aanvankelijk redelijk stabiel, maar intussen zijn talrijke interne
problemen gebleken: de gepeilde kiezer reageert amper.

Ook Wilders had jaren geen nadeel van zijn vele interne sores. Vorig jaar, bij
de ronkende presentatie in De Telegraaf van zijn nummers twee en drie voor de
Kamer, noemde hij zijn partij „een platte organisatie" waar „talenten snel boven
komen". Dat hebben we gezien. Hij zou in zestig gemeenten meedoen, dat werden er
dertig, en toen nog bleken, volgens een PVV'er, „debielen" op lokale lijsten te
staan. Hij daalt in de peilingen maar zal komende woensdag toch winst boeken,
omdat hij in meer gemeenten meedoet.

Zo is de tweedeling tussen nationale professionals en (lokale) amateurs compleet
- en zonder gevolgen blijft dat niet.

Onno Eichelsheim, directeur van de MIVD, vertelt maandag in een
Human-documentaire dat polariserende en populistische partijen het type
„scheuring" in de samenleving veroorzaken waar Rusland met zijn
beïnvloedingscampagnes op uit is.

En nu een MIVD-directeur blijkbaar meer gezag bij het publiek heeft dan de
gemiddelde politicus, laat dat meteen zien wat hier de oplossing is: minder
professionalisme in oudere partijen - omdat we anders, zoals in de VS,
uiteindelijk het hele speelveld in handen van amateurs geven.

LOAD-DATE: March 16, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              75 of 106 DOCUMENTS



                                NRC Handelsblad

                                 14 March 2018
                                  NH Woensdag

discussie De Stelling van Nederland NPO 1, 20.30-21.25u.

SECTION: Media; Blz. 14

LENGTH: 66 woorden


Extra aflevering van Jort Kelders discussieprogramma. In De Stelling van
Nederland gaan „gewone Nederlanders uit alle lagen van de samenleving" met
elkaar in gesprek. Deze uitzending vanuit de Metaalkathedraal in Utrecht gaat
over de cultuurstrijd in Nederland. Hoe moeten we anno 2018  bijvoorbeeld de
'zeehelden' van vroeger  zien? En wordt het tijd om controversiële straatnamen
te veranderen?

LOAD-DATE: March 14, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              76 of 106 DOCUMENTS



                                NRC Handelsblad

                                 14 March 2018
                                  NH Woensdag

Racisme breekt linkse samenwerking in Rotterdam op

BYLINE: Willem Schinkel

SECTION: Opinie; Blz. 18

LENGTH: 946 woorden

ABSTRACT

GroenLinks loopt in een rechtse val. Ook voor deze partij is de vrijheid van
meningsuiting van een islamitische politicus blijkbaar niet zoveel waard,
schrijft hoogleraar  .

Nergens krijgen de gemeenteraadsverkiezingen zoveel aandacht van landelijke
media en landelijke politieke partijen als in Rotterdam. De stad ligt onder een
vergrootglas, nu er aan de ene kant nog meer extreem-rechtse partijen meedoen,
en er aan de andere kant een linkse samenwerking is opgezet die landelijk maar
niet van de grond komt.

Die linkse samenwerking tussen PvdA, GroenLinks, SP en Nida heeft in Rotterdam
nu een flinke deuk opgelopen. GL en PvdA stappen eruit omdat Nida weigert
afstand te nemen van een  tweet van vier jaar terug. 'Wij zeggen #Zionisme =
#ISIS #vrijheidmeningsuiting', luidde dat berichtje, met een tabel vol
vergelijkingen, waaronder 'illegaal gecreëerde staat', 'gesponsord door het
Westen' en 'terroriseren inheemse bevolking'.

Is deze tweet wel een breuk waard? Als rechts hierdoor de verkiezingen wint, hou
er dan rekening mee dat het racistische woonbeleid (de 'Rotterdamwet') wordt
gecontinueerd. Zo ook het de stad uitjagen van arme Rotterdammers (de
'Woonvisie'). En rechts zal het hardste Bijstandsregime van het land
continueren. Het gevallen Links Verbond had zich daartegen in het geweer kunnen
stellen.

Telegraaf-verslaggever Wierd Duk, berucht op Twitter vanwege zijn strijd tegen
'politiek correct' links, blies de oude tweet van Nida nieuw leven in. En
zodoende keerde GroenLinks Rotterdam, onder druk van de nodige media-aandacht
voor rechtse agitatie, op haar schreden terug. Typisch voor hoe 'vrijheid van
meningsuiting' anders beoordeeld wordt als het moslims betreft.

De 'politieke correctheid' waartegen geageerd wordt, laat zich als volgt
samenvatten: 'links' is al jaren aan de macht, censureert het debat en wendt
haar almacht aan om de vrijheid van meningsuiting nog verder te beknotten.
Bijvoorbeeld, zoals de Leidse hoogleraar Paul Cliteur onlangs in deze krant nog
stelde, door 'alles racisme te noemen'. Maar als een moslim een provocerende
vergelijking maakt tussen geweld dat van de staat Israël uitgaat en geweld door
IS, dan dient iedereen 'afstand te nemen' van dit soort 'antisemitisme'.

De context van de betreffende tweet bestond overigens uit de Gaza-oorlog, met
een extreem asymmetrisch dodental (meer dan 2.100 Palestijnen en 71 Israëli's),
en een eerdere tweet met een soortgelijke vergelijking van een Nederlandse
ambtenaar die daarop ontslagen werd, hetgeen door de rechter als onterecht werd
beoordeeld. Bovendien stelde de tweet een vergelijking als provocatie voor, met
als doel het meten met twee maten ten aanzien van geweld in het Midden-Oosten
aan de kaak te stellen. Die context doet er blijkbaar niet meer toe voor
GroenLinks Rotterdam. Ze liep deze week met open ogen in een rechtse val, en
koos ervoor linkse politiek in Rotterdam te dwarsbomen.

Als we uitzoomen, zien we niet zoveel nieuws. Juist afgelopen weekend plaatste
GroenLinks-leider Jesse Klaver zich al in de positie Nida te kunnen keuren op
goed fatsoen. Hij vertelde in Buitenhof dat hij in het bijzonder naar het
Nida-standpunt omtrent homorechten had gekeken, en hij had het goed bevonden.
Stel je het omgekeerde eens voor: de lijststrekker van Nida, Nourdin El Ouali,
zou in een interview zeggen dat hij eerst toch wel sceptisch was over de
aanwezigheid van GroenLinks in de linkse samenwerking, maar dat het standpunt
ten aanzien van homorechten voor progressief door kon gaan. Even onvoorstelbaar
is het dat dit bij Nida wel gebeurt, ware het niet dat die partij door een
moslim geleid wordt en zich door islamitische beginselen laat inspireren - reden
voor media om systematisch over een 'moslimpartij' te spreken. Waarom de vraag
of Nida wel door de beugel kon, en niet de PvdA? En waarom specifiek de 'check'
op homorechten? Wat is dat anders dan het bij voorbaat verdenken van een partij
die islamitisch geïnspireerd is? Het maakt pijnlijk duidelijk dat een moslim nog
steeds niet voor volwaardig politicus gezien wordt door witte politici. Klaver
zal zichzelf genereus gevonden hebben, maar zijn goedkeuring kan alleen begrepen
worden als racistische arrogantie.

De lijsttrekker van de SP in Rotterdam, Leo de Kleijn, zei daarom terecht: „Ik
weet niet wat Jesse Klaver met Rotterdam te maken heeft." Iets soortgelijks
geldt voor zijn landelijke partijleider, Lilian Marijnissen. Niet gehinderd door
enige kennis van zaken zag zij vorige week al een tegenstelling tussen Nida en
de 'scheiding van kerk en staat'. Puur het geïnspireerd worden door islamitische
ideeën is voor haar kennelijk al een bedreiging van de scheiding van kerk en
staat, en dus voor de democratie. Ook bij de landelijke SP heerst dus een meten
met twee maten ten aanzien van de vrijheid van meningsuiting.

En zulk meten met twee maten heeft dus een naam, eentje die zich zeker niet
overal op laat plakken maar hier nu juist uitermate toepasbaar is: het is een
vorm van racisme. Het vergrootglas op Rotterdam en het rechts-geïnstigeerde
mediarelletje rond Nida maken duidelijk dat traditioneel links daarvan niet vrij
is. Een linkse samenwerking is gedoemd te mislukken als die bestaat uit partijen
die met zulk racisme de 'gewone burger' denken aan te spreken door die burger,
zoals dat heet, 'niet van zich te vervreemden'.

In Rotterdam is het effect dat de niet-witte helft van de bevolking bevestigd
ziet wat het heeft aan linkse politiek die bij 'de gewone burger' toch vooral
aan 'de witte burger' denkt.

De linkse politiek denkt bij 'de gewone burger' toch vooral aan 'de witte
burger'

Willem Schinkel  is hoogleraar  sociale theorie aan de Erasmus Universiteit
Rotterdam.

LOAD-DATE: March 14, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              77 of 106 DOCUMENTS



                                NRC Handelsblad

                                 10 March 2018
                                  NH Zaterdag

Zonder ideologie op weg naar Tubbergen

BYLINE: Thijs Niemantsverdriet

SECTION: Den Haag; Blz. 8

LENGTH: 478 woorden

DATELINE: Den Haag.

ABSTRACT

Radiodebat

Landelijke politieke leiders gingen vrijdag in debat voor de komende lokale
verkiezingen. Ze noemden veel plaatsnamen en pleitten voor  „lokaal maatwerk".

Koopzondagen? Daar had Jesse Klaver als  GroenLinks-leider „geen lijn op". „We
laten het aan onze lokale fracties."

Je hoort het niet vaak, politici die ergens geen standpunt over hebben. Toch
gebeurde het, vrijdag bij het radiodebat van de NOS. De landelijke leiders leken
beducht voor het verwijt dat zij de lokale verkiezingen  op 21 maart kapen. Dus
pleitten ze  voortdurend voor   „lokaal maatwerk"   en „veel ruimte aan de
gemeenten".

De  kopstukken debatteerden - opgedeeld  in twee- of drietallen - vooral over
onderwerpen die lokaal leven, zoals buurtzorg, megastallen en betaalbare
woningen. Ze schermden met  zoveel  plaatsnamen dat het debat soms  een oefening
werd  in topografie. CDA-leider Sybrand Buma had zelfs als stelling ingebracht:
„Nederland moet net zo veilig worden als  Tubbergen."

De aandacht voor lokale zorgen   resulteerde in een tamelijk mild, ideologie-arm
debat. Dat was  ook te wijten aan de afwezigheid van de  twee
rechts-populistische leiders uit de Tweede Kamer, Geert Wilders (PVV) en Thierry
Baudet (Forum voor Democratie). Zij hadden afgezegd omdat ze „nooit meedoen aan
radio-onzin van de NOS"  (Wilders) dan wel „demonisering"   vreesden (Baudet).

De enige confrontatie die weinig met lokale politiek van doen had, was die
tussen Alexander Pechtold (D66) en Tunahan Kuzu (Denk). In een vinnig debatje
verweet Pechtold zijn opponent dat hij zich  uitsluitend op Turkse Nederlanders
richt. „U trekt zich terug in een nieuwe zuil nadat we die  in Nederland
eindelijk een beetje kwijt waren geraakt."

Pechtold leekt wat  onthand zonder Wilders en Baudet, zijn favoriete vijanden in
deze campagne. VVD en CDA grepen de kans om de rechtse kiezer aan te spreken.
Buma met een law and order-verhaal over meer bevoegdheden voor de politie.  De
CDA-leider  had het lastig tegen  Marianne Thieme (Partij voor de Dieren), die
hem voor de voeten wierp dat niet criminaliteit maar de bio-industrie het
grootste probleem is voor gemeentes in de regio.

Rutte hield een pleidooi om  'Nieuwe Nederlanders' die weigeren te integreren,
„zwaar" te korten op hun bijstandsuitkering. „Dat soort groepen vormen een
stukje buitenland in Nederland." Hij vond het „onacceptabel om aan hardwerkende
Nederlanders te vragen om de uitkering voor deze mensen op te hoesten."

Hier kreeg Rutte een waarschuwing van  Jesse Klaver: kijk nou even hoe het
lokaal gaat. De GroenLinks-leider   schermde met een VVD-wethouder in Zaandam
die   tegen korten op de bijstand is omdat  bijstandsgerechtigden anders  „in de
criminaliteit belanden". Maar hier weigerde Rutte zich   te houden aan het
'lokaal eerst'-script van het debat: „Geef me de naam  van die wethouder, dan
bel ik hem op."

LOAD-DATE: March 9, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              78 of 106 DOCUMENTS



                                NRC Handelsblad

                                 08 March 2018
                                  NH Donderda

Nette mannen, maar brutaal - voor CDA'ers

BYLINE: Victor Pak; Petra de Koning

SECTION: Den Haag; Blz. 10

LENGTH: 1507 woorden

DATELINE: Den Haag.

ABSTRACT

Christen-democraten  Vier jonge mannen moeten het CDA in de grote steden
overeind houden. Ze vinden hun eigen partij soms „te voorzichtig".

Ze zitten op een keurige rij op het keurige podium van de Haagse Sociëteit De
Witte: vijf mannen, de lokale lijsttrekkers van VVD, D66, CDA, PvdA en de Haagse
Stadspartij. Al vier jaar lang vormen zij het college van Den Haag - en zo gaan
ze met elkaar om in dit verkiezingsdebat, eerder deze week: als collega's.

Op één na: Karsten Klein, lijsttrekker en wethouder van het CDA.

Hí[#xfffd]j zit deze avond tussen electorale concurrenten. Als anderen praten,
schudt hij vaak zijn hoofd, is soms zichtbaar geïrriteerd. En scherp. „D66 lijkt
in paniek te schieten door het gasdebat", zegt Klein over D66-lijsttrekker
Robert van Asten, die de Haagse huizen van het gas af wil hebben. „U berijdt
weer het PvdA-stokpaardje", tegen PvdA-lijsttrekker Martijn Balster die pleit
voor méér verplichte sociale woningbouw.

En als de lijsttrekker van de Haagse Stadspartij ermee komt dat meer „brede
trams" nodig zijn, zegt Klein: „Dit slaat helemaal nergens op. Als er ergens
drie bomen weg moeten voor een tramlijn, staat de Stadspartij vooraan om te
protesteren."

Kleins eigen stelling van de avond gaat over werklozen die „verkeerde prikkels"
krijgen van de gemeente - allerlei voorzieningen en hulp - waardoor ze liever
een uitkering willen dan een baan. Het gaat zelfs VVD-lijsttrekker Boudewijn
Revis te ver. „Je moet niet iedereen over één kam scheren."

Je zou kunnen denken dat Karsten Klein een niet-zo-typische CDA'er is. Maar er
is meer: in de grote steden staat er voor het CDA - en dus ook voor de
lijsttrekkers zelf - veel op het spel. Kan de partij zich na de
gemeenteraadsverkiezingen van 21 maart nog een 'brede volkspartij' noemen als ze
in Den Haag, Rotterdam, Amsterdam en Utrecht zetels verliezen - van de weinige
die ze daar nog hebben?

Met drie zetels is het CDA in Den Haag de kleinste coalitiepartij. Net als in
Rotterdam. In Utrecht, ook drie zetels, zit de partij al twee bestuursperiodes
in de oppositie. In Amsterdam heeft het CDA nog maar één zetel en in de
partijtop wordt het „een ramp" genoemd als de christen-democraten die zouden
verliezen.

De lijsttrekkers die het CDA moeten behoeden voor het imago van
plattelandspartij: Karsten Klein (41) in Den Haag, Sven de Langen (31) in
Rotterdam, Diederik Boomsma (39) in Amsterdam, Sander van Waveren (38) in
Utrecht.

In de CDA-top kennen ze Klein al langer, hij is voor de derde keer lijsttrekker.
De Langen geldt als een nieuw bestuurlijk talent. Boomsma wordt „de
intellectueel" genoemd en politiek slim. De Utrechtse Van Waveren is in de
partij minder bekend. „Je zou het niet meteen denken", zegt een CDA'er over hem,
„maar als je met hem op pad gaat, zie je een echte activist."

Ze werden de afgelopen jaren begeleid door het partijbestuur met precies dat
doel: dat ze activistischer werden. Dat zou hen helpen om - met het verhaal  van
'gezinspartij' CDA over waarden en normen - op te vallen in links-liberale
steden als Amsterdam en Utrecht en niet te worden verdrukt in de ophef rond
partijen als PVV, Forum voor Democratie en Denk.

Redelijk brutaal

Dan nog is het moeilijk genoeg om kiezers te vinden. Uit intern onderzoek weet
de partij: CDA'ers in de stad denken niet heel anders dan CDA'ers buiten de
stad, het zijn er in de stad wel steeds minder.

In gesprekken met de vier stadse lijsttrekkers valt op: Buma's boodschap van
vorig jaar over 'gewone Nederlanders' die verlangen naar geborgenheid,
identiteit en gemeenschapszin, is ook hún boodschap.

Al kan die, vindt bijvoorbeeld Diederik Boomsma uit Amsterdam, wat
„uitnodigender" worden gepresenteerd: „Ons erfgoed, onze tradities, daar zijn we
trots op. Maar dat betekent niet dat je anderen uitsluit. Sterker nog: het  is
een uitgestoken hand. Kom en word deelachtig aan deze tradities."

Voor Karsten Klein in Den Haag was het precies goed. „De zorgen over gedeelde
normen en waarden die verloren gaan, die zorgen zie je ook in migrantengroepen
in Den Haag."

Klein, opgeleid als bestuurskundige en al acht jaar wethouder, noemt zichzelf
„de veteraan", hij klinkt zelfverzekerd. „Het is voor iedere traditionele
volkspartij hard werken om in de stad overeind te blijven. Maar in 2014 heb ik
bij de verkiezingen winst gehaald, volgens mij als enige CDA-afdeling in
Nederland." Het CDA in Den Haag trok meer kiezers, maar kreeg hetzelfde aantal
zetels.

Zijn ouders zijn Duits, ze kwamen in de jaren zestig naar Nederland. Zijn vader
werkte als elektricien, zijn moeder in de thuiszorg.

Sven de Langen, ook bestuurskundige en ook wethouder, is minstens zo
zelfverzekerd. „Ik ben redelijk brutaal voor een CDA'er", zegt hij in zijn
werkkamer in het stadhuis. „Dat komt ook omdat ik van de Rotterdamse afdeling
ben." Zijn vader was HR-manager bij Akzo Nobel, zijn moeder verpleegkundige. De
Langen zegt dat hij in de politiek „charismatische leiders" mist. Ruud Lubbers
was zo, volgens hem. Wie nu zijn voorbeeld is? „Goeie vraag."

CDA'ers vindt hij vaak wat te voorzichtig. „Uit een soort bestuurlijke
bescheidenheid. We moeten onszelf steviger laten zien." Dat doet hij, vindt hij,
in Rotterdam. „Wij maken heel duidelijk dat we tegen het gedonder zijn van
partijen die mensen tegen elkaar opzetten. Wij zijn ook tegen het egoïsme, tegen
individualisering."

En, zegt De Langen, vóór fatsoen. „Mensen zijn het geschreeuw van partijen als
de PVV en Denk zat. Onder fatsoen kun je ook het probleem van de drugsmaffia
vatten, het ronselen van jongeren om drugs te dealen. En burgerschapsvorming,
opvoeding."

In de Utrechtse gemeenteraad pleit het CDA voor 'buurtafspraken' en
'straatregels'. CDA'ers gaan steeds vaker de straat op, zegt Sander van Waveren.
„We zoeken de plekken op waar mensen elkaar tegenkomen om te laten zien dat we
dat steunen. Onze fractievergadering houden we om de week bij een organisatie,
vereniging of bijvoorbeeld een moskee. We vragen: mogen we een uurtje komen
praten? Daarna vergaderen we nog een uurtje."

Korte broek, stropdasje

Van Waveren is bestuursadviseur van de Vereniging van Gemeentesecretarissen.
Zijn vader was remonstrants predikant, ook vijf jaar in Londen. „Ik ging als
zevenjarige in korte broek en met een stropdasje naar school", zegt Van Waveren.
„Misschien komt mijn waardering voor orde, netjes praten en fatsoen uit die
periode."

In een café op het Amsterdamse Leidseplein zegt Diederik Boomsma met een
glimlach dat hij de verantwoordelijkheid voelt rusten op zijn schouders, ja. Die
ene zetel in de Amsterdamse gemeenteraad móét het CDA houden, er moeten zetels
bí[#xfffd]j.

Van de vier is hij de enige vrijgezel. Zijn vader is biochemicus, zijn moeder
werkte als remedial teacher. Boomsma promoveert in Leiden op het werk van de
Spaanse filosoof José Ortega y Gasset. Zijn politieke voorbeeld: Tweede Kamerlid
Pieter Omtzigt, die op het Binnenhof bekendstaat om zijn vasthoudendheid.

Als Boomsma wil uitleggen hoe hij een paar jaar geleden tot het katholieke
geloof is gekomen, volgt een redenering over de „constatering dat er iets is en
niet niets", over het heelal met „intelligente, vrije personen" en dat hij het
„dus aannemelijk" vindt dat er een schepper is. Rationeel, ja. „De andere kant
is dat ik in de kerk kom en door de knieën ga en de schepper wil eren, danken,
loven en prijzen."

In de Amsterdamse verkiezingscampagne is Boomsma's thema vooral: de erfpacht, de
'huur' die huiseigenaren moeten betalen voor de grond waarop ze wonen. Het
college van VVD, D66 en SP heeft de erfpacht veranderd en het nieuwe stelsel is
ingewikkeld, voor veel mensen wordt het duurder. Boomsma wil nu boze
huiseigenaren naar zijn partij trekken, vooral uit de „duurdere wijken".
„VVD'ers ja, maar er zitten ook veel D66'ers bij en zelfs mensen van
GroenLinks."

Er zijn andere thema's, zegt Boomsma: parkeren bijvoorbeeld, prostitutie. Maar
of je daarmee opvalt? „Het is frustrerend om te zien hoe de discussie in de stad
al weken wordt gedomineerd door een wedstrijdje: wie kan het meeste afstand
nemen tot Forum voor Democratie? Ik vind dat een teken van leegte."

In een app-groepje sturen de lijsttrekkers elkaar tips. Zo houden Utrecht en Den
Haag een online 'gezinsonderzoek' om erachter te komen waarom zoveel gezinnen de
stad verlaten - wat kan de gemeente voor hen doen? Een idee van Rotterdam.

In Den Haag is lijsttrekker Klein vooral tevreden over zijn kandidatenlijst voor
de verkiezingen. Er staat een marktkoopman op die „de taal van het volk spreekt"
en eerder geen CDA-lid was. Maar ook mensen van Poolse en Javaanse afkomst, een
Chinees, een Hindostaan. „Mensen moeten zich herkennen in een lijst. Dat is de
essentie van een volkspartij."

In het buitenland mag hij erover komen vertellen. Klein was al een keer in
Brussel bij de Vlaamse christen-democraten en bij de Konrad-Adenauer-Stiftung,
het wetenschappelijk bureau van de CDU. „Daar zien ze ook dat dit de oplossing
is voor de stad."

Als je met hem op pad gaat, zie je een echte activist

CDA'er  over Sander van Waveren

We moeten onszelf steviger laten zien

Sven de Langen lijsttrekker in Rotterdam

LOAD-DATE: March 8, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              79 of 106 DOCUMENTS



                                NRC Handelsblad

                                 03 March 2018
                                   NH Blad 19

Zeven voorjaarstrends

SECTION: Het Blad; Blz. 14

LENGTH: 410 woorden

Instapmode voor millennials

         Modehuizen proberen zichzelf aantrekkelijk te maken voor millennials,
die opgegroeid zijn met goedkope mode. De voorjaarscollecties van Chloé en
Givenchy  - bij allebei debuteerde een nieuwe ontwerper (Natacha Ramsay-Levi en
Clare Waight Keller) - lieten duidelijk zien dat ze zich richten op een jong
publiek dat niet per se openstaat voor radicale ontwerpen: korte jurken,
gedragen met blote benen met laarzen in westernsfeer, voor mannen (bij Givenchy)
leren jacks en colbertjes op smalle broeken, ook weer met laarzen.

 Bruin & pastel

Een van de interessantste aspecten van de voorjaarsmode (m/v) zijn de kleuren:
niet-zoete pastels, bruintinten en paars. Bij Hermès was het bruinrood smaakvol,
Dries Van Noten koos voor  kleuren die op het randje zitten en daardoor spannend
zijn. Let ook op de katoenen gymschoenen, die met hoge sok gedragen mogen
worden. Na jaren van blote enkels is de sok dit voorjaar een belangrijk
mode-item.

Logomania

Op de catwalk nog relatief bescheiden aanwezig, maar in de winkels is het luid
en duidelijk: designerkleding en -accessoires met groot de merknaam erop. Vaak
slim gedaan, want ogenschijnlijk ironisch. Maar ondertussen.

Fashion with a view

Transparant. Doorkijkmode lijkt, voor vrouwen, een van de grootste zomertrends
te worden. Tops, rokken en broeken: wie wil kan van top tot een teen bekeken
worden en toch aangekleed zijn. Praktische zijweg: de 'regen-accessoires' van
doorzichtig plastic van Chanel.



Shawls, niet om de hals

Herontdekking van een klassiek accessoire; de shawl  niet om de hals, maar als
basis voor jurken en tops (bij Dries Van Noten en Christian Wijnants) of
vastgemaakt aan jurken, broeken, colberts, een enkele keer zo dat het lijkt
alsof een langswaaiend exemplaar toevallig is blijven plakken (Dries Van Noten).
Vrolijke, zwierige mode.

Het damespak

In de mannenmode is het pak momenteel niet erg in trek, maar voor vrouwen lijkt
het pak bezig aan een voorzichtige comeback. Dat is te begrijpen. Een mannnenpak
associeer je met representativiteit en zakelijkheid. Een vrouwenpak is niet
alleen netjes, maar ook stoer. Mits er een broek bij zit. _MvR

De gewone man

De modewereld, vooral de mannenmodewereld,  is in de ban van 'gewoon'. Dat wil
zeggen: het soort kleren dat je vader bij wijze van spreken droeg of draagt:
windjacks, afritsbroeken, fletse polo's, te witte sneakers, net te slobberige
colbertjes. Met net andere proporties helemaal van nu.

LOAD-DATE: March 2, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              80 of 106 DOCUMENTS



                                NRC Handelsblad

                                 03 March 2018
                                  NH zaterdag

BYLINE: Frits van Beusekom; Frederik van Oudenhoven; Ineke van der Vlugt; K.J.
Bemelmans; E. Hans Furnee

SECTION: Opinie; Blz. 10

LENGTH: 946 woorden

DATELINE: Den Haag


Grote grazers

Voer een beetje bij

De roep om het bijvoeren van grote grazers in de Oostvaardersplassen is
weliswaar dringend, maar bijvoeren lost niets op.

De gewone man wil dat helaas niet snappen, maar zijn emoties zijn begrijpelijk.
Daarom leggen Staatsbosbeheer en  ecoloog Joris  Cromsigt het in een artikel van
NRC nog maar eens geduldig uit (Bijvoeren grote grazers versterkt dierenleed,
1/3). Natuurlijk hebben Staatsbosbeheer en deze deskundige gelijk. Het  lijden
wordt met bijvoeren niet opgelost. Daarom is het niet-bijvoeren officieel beleid
van de regering en van  Staatsbosbeheer.

De  aantallen grote grazers zouden moeten worden teruggebracht naar een niveau
dat in overeenstemming is met de ecologische draagkracht van het gebied.
Eigenlijk een simpele opgave, maar de realisatie van die keuze is een ander
verhaal: het overwinnen van de tegenstand kost onvoorstelbaar veel tijd en
energie. De legitieme verontwaardiging van de burger die de onzin niet meer
pikt, wordt systematisch miskend.  Daarom zegt het provinciale bestuur: Geef
lucht aan die verontwaardiging, voer die uitgemergelde grazers wat bij. Ook al
maakt het niet uit, de mensen zullen het begrijpen. En intussen stellen we orde
op zaken.

Frits van Beusekom

oud-directeur Staatsbosbeheer (1979-1989)

Hofvijver

Schaatsen mag niet

Vanmiddag stond ik, schaatsen ondergebonden, samen met twee andere Hagenezen als
eerste op de Hofvijver. Het ijs was prachtig. Na nog geen minuut stopte er een
politieauto en stapten twee agenten uit. „U mag hier niet schaatsen," zeiden ze.
„Dat is te gevaarlijk." Maar het ijs is dik genoeg! „Nee, nee, vanwege de
terrorismedreiging, zo dicht bij de ministers." Ik bracht er nog tegenin dat er
al 400 jaar geschaatst wordt op de Hofvijfer. Dat wisten ze, en het speet hen
zeer, maar het mag niet meer, de bordjes met 'verboden te schaatsen' waren al
aangevraagd. Ik ben toen even heel verdrietig geweest. Wat mij betreft geven we
de hele regering een paar dagen ijsvrij, kunnen wij tenminste schaatsen.

Frederik van Oudenhoven

Gemaksabortus

Niet veroordelen

Volgens huisarts Chantal van het Zandt laten vrouwen gemakshalve een abortus
doen in plaats van een voorbehoedsmiddel te gebruiken (De dokter en de
gemaksabortus, 27/2).

Dat het volgens haar gaat om „volwassen mensen die de consequenties van hun
seksleven kunnen overzien, maar die niet aanvaarden", is een neerbuigende
uitspraak en laat zien dat je (als huisarts!) geen goed begrip hebt van de
complexiteit van het voorkomen van een zwangerschap.

Een huisarts hoort bovendien neutrale hulp te bieden, zonder vrouwen hierin te
veroordelen.

Als je seksueel actief bent en geen kind wilt moet je goed voorbereid zijn:
weten welke anticonceptie bij je past en hoe je deze moet gebruiken.

Voor betrouwbare anticonceptie moeten vrouwen naar een (huis)arts. Het
alternatief is condooms of minder betrouwbare methoden. Ook bij het gebruik van
anticonceptie kan het mis gaan.

Laten we dus niet te hard oordelen over vrouwen die onbedoeld zwanger raken,
maar vooral investeren in goede anticonceptiecounseling. Een enkel gesprek over
anticonceptie garandeert nog geen consequent en goed gebruik.

Sommigen zijn niet goed geïnformeerd, of houden hardnekkig vast aan bepaalde
mythes. Sommigen schatten de risico's te laag in of denken dat ze onvruchtbaar
zijn. En mocht het om wat voor reden dan ook 'raak' zijn, dan staan vrouwen voor
een moeilijke keuze. Respecteer die keuze, ook al kiest een vrouw voor de derde
of vierde keer voor een abortus. Uiteindelijk gaat het er om dat ieder kind
gewenst op de wereld komt.

Ineke van der Vlugt

programmamanager anticonceptie en abortus bij Rutgers

Wetenschap

Big Bang Theory

Met zeer veel interesse heb ik de column van  Robbert Dijkgraaf gelezen (Afgunst
op fysica is zó vorige eeuw, 24/2). Terwijl ik zijn column las, dacht ik aan een
aflevering van het komische tv-programma The Big Bang Theory. Daarin suggereert
ook het karakter Amy Farah Fowler, een neurobioloog, dat deze houding ongegrond
is. In een discussie met theoretisch fysicus Sheldon  stelt ze dat zij en haar
collega's bezig zijn  de neurobiologische substraten te traceren, die de
voorwaarde scheppen voor de globale informatieverwerking, en die vereist zijn
bij alle vormen van cognitief redeneren. Ook  natuurwetenschappelijke
redeneringen kunnen niet zonder deze neurobiologie. Die is dus dwingend a priori
aan de fysica.

K.J. Bemelmans

Neuropsycholoog

Marco Kroon

Hij verdient beter

Bijleveld kan beter Marco Kroon aanpakken dan de media, schrijft NRC in het
Commentaar van 27 februari.  De slotzin van het Commentaar, „Te beginnen met een
beroemde majoor, die het druk heeft met het te gelde maken van zijn heldendaden"
vind ik hoogst bedenkelijk en ongepast, in het bijzonder  jegens een drager van
de Militaire Willems-Orde.

Van majoor Kroon is mij  bijgebleven dat hij, toen nog kapitein, na een veldslag
met strijders van de Talibaan de van die zijde gesneuvelden niet zomaar te velde
heeft achtergelaten,  maar met het hoofd gericht naar het voor hen heilige
Mekka.

In de Militaire Willems-Orde wordt men opgenomen voor 'betoonde moed, beleid en
trouw'.

Trouw  heeft deze militair in hoge mate betoond in zijn eerbied voor de verder
anonieme persoon van de tegenstander.

Jammer dat het Commentaar van NRC het 'Libertas' aangreep als vrijheid om te
beledigen en 'Lux' als onwaarachtig licht op een man die beter verdient.

E. Hans Furnee


Correcties en aanvullingen

Sponsoring

In De medailles zijn er en de euro's nog niet (26/2, p. 7) staat ten onrechte
dat de Nederlandse Loterij TeamNL alleen materieel steunt. Tot de deal behoort
ook een sponsorfee.

Brieven 3/3/2018

Voer die  grazers wat bij, al maakt het geen verschil

LOAD-DATE: March 2, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              81 of 106 DOCUMENTS



                                NRC Handelsblad

                                 02 March 2018
                                   NH Vrijdag

Nederlanders zijn lekker gek, maar wel gewoon

BYLINE: Floor Rusman

SECTION: Binnenland; Blz. 10

LENGTH: 1531 woorden

ABSTRACT

Vier eeuwen debat  Het begon met Willem van Oranje en de vraag blijft: wie en
wat is de Nederlander?  Hij heeft duidelijke karaktertrekken, maar zijn waarden
zijn niet typisch Nederlands.

De Nederlander Debat over identiteit duurt al vier eeuwen

'Dé Nederlander bestaat niet." Zelden riep een uitspraak zo veel weerstand op
als dit argeloos uitgesproken statement van koningin Máxima, toen nog prinses,
in 2007. Het is ruim tien jaar later en nog steeds bakkeleien we erover: wie is
de Nederlander, en ook belangrijk: wie is de Nederlander niet?

Leefbaar Rotterdam organiseerde er vorige maand een discussieavond over, en het
debat met nationale lijsttrekkers in het Amsterdamse debatcentrum De Balie
ontaardde in emotionele woorden over de stelling of de naam van de Coentunnel
gewijzigd moet worden.

Landelijke politici houden het identiteitsvuur al jaren brandend en daar lijkt
voorlopig geen einde aan te komen. „De discussie over wat het is om Nederlander
te zijn, wat onze historie is, wordt een ijkpunt voor de komende vier jaar", zei
Sybrand Buma in januari tegen het AD.

Gevraagd naar wat die identiteit inhoudt, komen politici aanzetten met een keur
aan definities, van abstract tot opvallend specifiek. Vrijheid!, zeggen ze.
Homorechten! Het Wilhelmus! De buste van Johan Maurits! Tolerantie! Hamburgers
laten aanbakken op de buurtbarbecue!

Die laatste kwam van Halbe Zijlstra, die Nederland tijdens de Algemene
Beschouwingen van 2016 als VVD-fractievoorzitter in de Tweede Kamer omschreef
als „het land waar je gewoon lekker gek jezelf mag zijn". Dit was vlak voordat
premier Mark Rutte (VVD) met de 'gewone Nederlander' kwam - Nederlanders zijn
lekker gek, maar wel gewoon.

Wie deze zoektocht gadeslaat, krijgt de indruk dat het hier gaat om een
gloednieuw thema - dat zou verklaren waarom men zo langs elkaar heen praat. Maar
dat is schijn: de discussie over de Nederlandse identiteit wordt al meer dan
vier eeuwen gevoerd.

Wij, vaderlanders

Het begon allemaal met Willem van Oranje, vertelt Judith Pollmann, hoogleraar
vroegmoderne Nederlandse geschiedenis in Leiden. Filips II, de toenmalige
Spaanse vorst, raakte in conflict met een aantal edelen, onder wie Willem van
Oranje. Die ging in ballingschap en broedde op een plan om mensen achter zich te
verzamelen. „Hij koos toen voor het etnische argument. Hij zei: degenen die ons
nu bedreigen zijn Spanjaarden. Wij, vaderlanders, moeten beschermd worden tegen
buitenlandse dreiging en tirannie."

Oranje verspreidde dit verhaal met pamfletten en liederen, de tweets en vlogs
van de 16de eeuw. Hij beschreef de identiteit van de Nederlanders vooral aan de
hand van wat ze niet waren, vertelt Pollmann. „Nederlanders waren volgens hem
anders dan de Spanjaarden, en dat hield in: niet wreed, arrogant, hebzuchtig en
besmet met Moors en Joods bloed. Nederlanders waren vrijheidslievend en wilden
hun privileges bewaken; verder was het zelfbeeld bijna niet ingevuld." Dit
verzonnen vaderlandidee kwam goed van pas in de 17de eeuw: de Republiek, die
bestond uit zeven soevereine gewesten, had een verbindend verhaal nodig.

Volgens andere historici ontstond het verhaal over de Nederlandse identiteit pas
rond 1800, met de opkomst van het nationalisme in heel Europa, zegt Pollmann. En
ook de Romantiek speelde een rol: „Die haalde het nationale naar voren als iets
wat verschillen tussen mensen verklaart en onafwendbaar maakt. In Duitsland
gingen mensen toen nadenken over een Duitse poëtica, een Duitse filosofie, et
cetera. Nederland heeft daar ook aan meegedaan."

In de 19de eeuw bestond een kloof tussen volk en elite in de beleving van de
nationale identiteit, vertelt Henk te Velde, hoogleraar Nederlandse geschiedenis
aan de Universiteit Leiden. De liberale elite wilde terug naar de mentaliteit
van de Gouden Eeuw, terwijl het nationale gevoel van het volk „minder cerebraal
en passioneler" was.

Te Velde: „De liberale elite dacht: als we ons verhaal goed uitleggen aan de
bevolking, wordt iedereen vanzelf liberaal. Toen dat niet gebeurde, trok de
elite de wijken in. Daar kwamen ze erachter dat bij het gewone volk het
orangisme leefde, dat die mensen op nationale feestdagen zelf de wijken
versierden."

Deftige normen

In de ideeën over de nationale volksaard kwam destijds vooral de term
'burgerlijk' vaak terug, zegt Te Velde. „In alle opzichten die je je maar kunt
voorstellen bij dat woord, zoals de historicus Johan Huizinga in de jaren dertig
zei: niet-militair, niet-adellijk, stedelijk, een beetje plat. Het idee van: wij
trekken ons niks van die deftige normen aan. De notie van Nederlanders die een
soort eigenwijsheid hebben, dat gaat ver terug, al gold dat lang als vooral een
slechte eigenschap van de volksklasse."

Rond 1900 manifesteerde het nationale volksgevoel zich vooral tijdens
evenementen als de inhuldiging van Wilhelmina en de viering van honderd jaar
koninkrijk, vertelt Te Velde. Die grote manifestaties verdwenen na de Tweede
Wereldoorlog, toen nationalisme verdacht was geworden. „Je zag dat bijvoorbeeld
aan het huwelijk van Beatrix en Claus in 1966. Het was toen helemaal niet
vanzelfsprekend om daar met z'n allen in het oranje gekleed feest te vieren."

Niet alleen nationalistische manifestaties, maar het hele debat over
Nederlanderschap verdween na de oorlog. „De babyboomers verboden het debat over
de nationale identiteit", zegt socioloog Herman Vuijsje. „Het huidige debat is
een reactie op die onderdrukking, die in overdreven wijze naar buiten komt. Als
die discussie eerder was gevoerd, was die hele Wilders niet zo groot geworden."

De Nederlandse identiteit is veranderlijk, zeggen ze alle drie. Sommige
historici doen „alsof onze identiteit uit het veen van de zompige moerasdelta is
opgeborreld" en daarna niet meer is veranderd, zegt Vuijsje. „Maar ik geloof
niet in een eenduidige, onveranderlijke identiteit."

Kijk bijvoorbeeld naar de beroemde Nederlandse tolerantie, zegt Judith Pollmann:
„Het is gek om te denken dat er hier altijd al godsdienstvrijheid was.
17de-eeuwers vonden religieuze diversiteit een groot kwaad. Ze konden ermee
leven, maar ze vonden niet dat die anderen dezelfde rechten hadden."

Hetzelfde geldt voor de houding tegenover homoseksualiteit. Te Velde: „Tot in de
jaren zeventig was dat niet geaccepteerd. Sinds Fortuyn geldt het als heel
Nederlands om te zeggen dat homo's hier zichzelf mogen zijn en dat dat typisch
Nederlands is."

Hysterische Hitler

Daarbij komt dat de identiteit al vanaf Willem van Oranje voornamelijk wordt
gedefinieerd ten opzichte van buitenstaanders. In de jaren dertig noemden
Nederlanders zichzelf rustig en fatsoenlijk, omdat ze zich vergeleken met de
hysterische Hitler, vertelt Te Velde.

Volgens Pollmann verklaren mensen iets tot 'typisch Nederlands' als ze denken
dat het wordt bedreigd. Dit gebeurde ook met de katholieken in het protestantse
Nederland: „Alle argumenten die nu tegen moslims worden gebruikt, zijn in het
verleden tegen katholieken gemobiliseerd. Die waren achterlijker, ongeletterd,
stelden de paus boven het vaderland en wilden dominantie afdwingen."

In het Nederlandse zelfbeeld zijn ook continuïteiten. Pollmann en Te Velde
noemden al vrijheidsdrang en burgerlijkheid, Herman Vuijsje voegt daar nog wat
aan toe. Nederlanders staan bekend om „bepaalde mentaliteiten", zegt hij: bot,
recht voor z'n raap, wars van tierlantijnen.

Ook Vuijsje noemt eigenwijsheid en een anti-autoritaire houding als typisch
Nederlandse eigenschappen. „Als je leest over buitenlanders in Nederland, valt
het op dat Nederlanders veel directer zijn tegenover hun bazen dan in het
buitenland vaak het geval is."

Er is ook een andere kant, zegt Vuijsje: Nederlanders zijn pragmatisch en
passief, neigend naar conformistisch. „Als het om gevoelige kwesties gaat,
kijken Nederlanders heel goed om zich heen en pas als alle neuzen dezelfde kant
op lijken te staan, veranderen ze hun mening. Daardoor veranderen
sociaal-politieke ideeën in Nederland zo bruusk."

Kortom, de Nederlander is direct, eigenwijs, anti-autoritair, nuchter,
burgerlijk, pragmatisch, conformistisch en gesteld op z'n vrijheid. Maar wat
opvalt in alle uitlatingen van politici over de Nederlandse identiteit, is dat
dit soort karakteristieken niet veel worden genoemd. Vaker gaat het om waarden
als vrijheid van meningsuiting, persvrijheid, gelijkheid van man en vrouw en
homo en hetero. Typisch Nederlands zijn deze waarden niet - je vindt ze in de
hele westerse wereld. Toen Denemarken de bevolking via een internetpeiling een
toptien van 'Deense waarden' liet maken, stonden daarin bijvoorbeeld vrijheid,
gelijkheid voor de wet, seksegelijkheid, de welvaartsstaat, vrijzinnigheid en de
christelijke traditie.

Geen wonder dus dat veel politici 'Nederlandse waarden' en 'westerse waarden'
als synoniemen gebruiken. De Nederlander mag dan een eigen karakter hebben, zijn
waarden deelt hij met velen over de grens.

Het eerste deel van dit tweeluik is op 1 maart verschenen.

Willem van Oranje verzon het beeld van de Nederlander: de prille Republiek had
een verbindend verhaal nodig

Over dit tweeluik

Bij verkiezingen discussiëren politici telkens weer over 'de Nederlandse
identiteit', wat die is, en of die wel bestaat. Een tweeluik over de Nederlandse
identiteit.

LOAD-DATE: March 2, 2018

LANGUAGE: DUTCH; NEDERLANDS

NOTES: Het eerste deel van dit tweeluik is op 1 maart verschenen.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              82 of 106 DOCUMENTS



                                NRC Handelsblad

                                 01 March 2018
                                  NH Donderda

Nederlanders pik je er zo uit

BYLINE: Maarten Huygen

SECTION: Binnenland; Blz. 10

LENGTH: 1594 woorden

ABSTRACT

InterviewGabriël van den BrinkFilosoof   De discussie over Nederlandse
identiteit gaat alleen over 'voor' en 'tegen'. Met zijn nieuwe bundel wil
Gabriël van den Brink het debat op een hoger niveau brengen.

Nederlandse identiteit Deel 1: Het belang van nationale identiteit Deel 2: Al
vier eeuwen debat over 'onze' identiteit

Waartoe is Nederland op aarde? heet de bundel die filosoof Gabriël van den Brink
onlangs uitbracht. Hij deed als eindredacteur een poging met Nederlandse
academici, ook van buitenlandse afkomst, te beschrijven waaruit de Nederlandse
identiteit bestaat.

,,Het debat over de Nederlandse nationaliteit is de laatste twintig jaar
heftiger geworden", zegt hij. ,,Aan de ene kant staan progressieven en
hoogopgeleiden die zeggen dat nationale eigenheid niet bestaat of dat het een
verzinsel is van de 19de eeuw. De andere kant vindt nationale identiteit zo
wezenlijk dat die ten koste van alles moet worden beschermd.

,,In de hele wereld is het nationalisme teruggekeerd als reactie op
globalisering. Bij de Nederlandse identiteit gaat de discussie alleen over
'voor' of 'tegen'. Met dit boek willen we boven die tegenstelling uit stijgen.
Als je in het buitenland bent, pik je de Nederlanders er zo uit. Hoe komt dat
nou?"

Van den Brink onderscheidt diverse kenmerken van de Nederlandse identiteit:
gehechtheid aan veiligheid en de neiging tot regulering om 'het water buiten de
dijk te houden', mobiliteit en marktwerking (vrijheid), stedelijkheid en
samenwerking (het poldermodel) en de behoefte aan een zuiver geweten, waarbij
,,het verschil tussen innerlijke overtuiging en uiterlijk handelen zo klein
mogelijk is".

Wat is het belang van nationale identiteit?

,,Door nationale identiteit ben je deel van een gemeenschap waaraan je je niet
zomaar kunt onttrekken. We reflecteren in ons boek op de eigen identiteit zonder
'goed' of 'fout' te zeggen. Zo'n oefening is zinvol, verbetert het denken en
handelingsvermogen. Politieke partijen kunnen er argumenten aan ontlenen en je
kunt er in het onderwijs of in het bedrijfsleven iets mee doen.

,,Er worden nu veel Nederlandse bedrijven aan het buitenland verkocht. Het spant
erom bij Unilever en zelfs C&A wordt misschien aan China  verkocht. Voor veel
mensen voelt dat niet lekker. Maar economen leggen uit dat dit goed is. De
uitverkoop van bedrijven is gebaseerd op miskenning van dat ongemakkelijke
gevoel. De wereld globaliseert, maar de helft van de samenleving gaat daar niet
in mee. Kijk naar Trump: zijn politiek is een dialectisch antwoord op het
kosmopolitisme van de Democraten. Zo blijven alleen extreme standpunten over:
van 'alle grenzen afschaffen' versus 'iedereen buiten de deur houden'."

Nationalisme wordt vaak geassocieerd met de Eerste en Tweede Wereldoorlog.

,,Het kan gewelddadig zijn, maar ook de maatschappelijke vrede bevorderen. Het
gaat over de alledaagse codes in het land die je met elkaar deelt en waar je
voor of tegen kunt zijn. Het gaat niet zozeer om een vlag of culturele symbolen,
maar om wat de gewone man bij de gang van zaken in Nederland voelt."

Hoe valt die identiteit vast te stellen als u haar 'vloeibaar' noemt?

,,De identiteit blijft een mix waarvan de elementen door de geschiedenis
goeddeels hetzelfde blijven, maar hun gewichten wisselen. Je kunt zeggen: 'Doe
maar normaal.' Maar wat is dan 'normaal' in Nederland? Met eerlijkheid,
zorgzaamheid en zakelijkheid heb je een pakket kwaliteiten die vaak terugkomen.
We waren vanaf de vroege Middeleeuwen al op handel en op zee georiënteerd. In
andere perioden werd de markt minder benadrukt. Dat wisselt per tijdvak."

Verandert die Nederlandse identiteit ook niet door immigranten?

,,Daar zijn grenzen aan. Neem de rapper Boef. Die maakte zijn excuses omdat hij
vrouwen voor hoer uitschold. Dat doe je hier niet. Al jaren terug vertelden mijn
studentes over hun slechte ervaringen bij uitgaan in Amsterdam of Utrecht. Er
werd gesist en gescholden en dat kwam van mediterrane jongens. Het ging er niet
om dat ze moslims waren, maar om  gedrag dat botst met de dagelijkse cultuur in
dit land. Er is een hele discussie over multiculturalisme gevoerd, maar nu
jongens van mediterrane komaf werkelijk woorden als 'hoer' gaan gebruiken, is de
maat kennelijk vol."

In het boek noemt u zelforganisatie als een kenmerk. Eerder zei u toch dat
Nederland 'verstatelijkte' ten koste van de zelforganisatie?

,,Dat verhaal klopt helaas nog steeds. Tijdens de verzuiling werd het
gemeenschapsleven van onderop opgebouwd. Na de Tweede Wereldoorlog zijn talloze
maatschappelijke organisaties aanhangsel van de staat geworden.

,,Maar intussen roept die staatssamenleving vraagtekens op. Niet alleen wegens
de kosten, maar ook wegens de anonimiteit. In de ontstane gaten bloeien vele
maatschappelijke initiatieven op. Veel burgers doen vrijwilligerswerk. Hulp aan
vluchtelingen, een energiecoöperatie, een wijkhuis of wijkwebsite,
stadsvernieuwing, iets tegen eenzaamheid van ouderen, een huiskamer waar mensen
zich vrijwillig inzetten om daklozen op te vangen, allerlei vormen."

U heeft het ook over het overleg in de polder. Maar vrijwel niemand daar weet
meer wat een waterschap doet.

,,Zo is het vaak in de geschiedenis. De Duitse socioloog Max Weber zegt dat het
kapitalisme voortkomt uit een protestantse moraal. Dat wil niet zeggen dat alle
kapitalisten nog geloven, maar ze zetten wel die habitus voort. Onze ervaring
met de polder gaat terug tot de vroege Middeleeuwen. Zelfs als we het water
onder controle hebben, werkt die polderhabitus.

,,De bewoners van [de Rotterdamse wijk] Alexanderpolder houden zich niet bezig
met dijken, maar als het percentage gekleurde mensen op een bepaalde hoogte
komt, voelt men zich plotseling bedreigd. Het is geen water, maar wel iets
vreemds dat men buiten de polder wil houden. En waar men grote moeite mee heeft
om zich voor te openen.

,,Ik ben geschrokken van de ervaringen van mensen met een niet-westerse
achtergrond in ons land. De hokjesgeest is hier nog altijd sterk. Nederlanders
kunnen iets pas accepteren als ze weten in welk hokje het past."

Is dat uniek Nederlands? Ook elders is debat over grenzen aan migratie.

,,De vraag hoeveel migranten een samenleving kan opnemen, is een andere. Daar
zit een grens aan. Nederlanders vinden zichzelf open en tolerant, met een
traditie van vrijheid. Maar vaak  stellen ze zich afwerend op en definiëren ze
zich als stam."

Mobiliteit wordt ook genoemd als kenmerk. Hoe ontstaat gemeenschapszin als
iedereen op reis is?

,,Een samenleving kan alleen meer flexibiliteit en variatie accepteren als
bepaalde dingen zeker zijn. Het zou kunnen dat de mensen die dynamiek en een
open samenleving bejubelen, deep down in zichzelf erg goed weten aan welke
waarden zij vasthouden. Laagopgeleiden en mensen met een marginale positie zijn
vaak onverdraagzamer, ook omdat zij onzeker zijn. Er zou samenhang kunnen
bestaan tussen de mate van openheid voor anderen en 'vloeibaarheid' aan de ene
kant en het cultiveren van sterke overtuigingen en waarden aan de andere kant."

U noemt de Nederlandse handelsgeest en marktwerking. Daar keert het publiek zich
nu toch juist tegen?

,,We zijn georiënteerd op de vrije markt, maar hebben ook gemeenschapszin. Op
dat punt zijn we aan Duitsland verwant. Er huizen twee zielen in onze borst. Dat
wisselt met de tijd, maar die gemeenschapsziel is nooit echt afwezig. Als je
Nederlanders vraagt wat hun grootste zorgen zijn, noemen ze gebrek aan cohesie
en aan zorg voor elkaar. Dat leek even alleen een CDA-kwestie, maar veel
Nederlanders geloven er hartstochtelijk in.

,,De politiek liet alles aan de vrije markt over en dat veert nu terug. Wie gaat
die gemeenschapsgedachte vormgeven? Links hangt in de touwen. Maar je kunt je
zomaar voorstellen dat over een tijdje die nationale verbondenheid het
alternatief voor neoliberaal marktdenken wordt. Dat heeft Trump bewezen: '
America First' is een nationaal antwoord op een internationale dynamiek. Ik
vermoed en vrees zelfs dat veel landen de nationale cohesie gaan benadrukken om
zich te verweren tegen de internationale wervelwind. Als dat zo is, komt er in
ieder geval een politieke toekomst voor nationalisme in Nederland, ook ter
linkerzijde."

Is dat bezwaarlijk?

,,Het risico is dat er gesloten homogene gemeenschappen ontstaan. Dat zie je in
het buitenland al gebeuren. Denk aan Turkije na de coup, aan de sfeer in Israël,
aan de politiek in China en Rusland, aan Indonesië en Myanmar [Birma]. Daar
vormt zich een homogene, nationale cultuur die niet wil dat minderheden zich in
het openbare leven manifesteren."

Kan dat ook anders?

,,Zeker, want nationale identiteit is in werkelijkheid gemengd samengesteld.  De
politiek heeft als taak om, gegeven de internationale situatie, een nationalisme
te formuleren dat recht doet aan de elementen van onze identiteit."

Gabriël van den Brink (redactie):Waartoe is Nederland op aarde? Boom uitgevers
Amsterdam, 300 blz. (EURO) 29,90

In de hele wereld is het nationalisme teruggekeerd als reactie op globalisering

Nederlanders kunnen iets pas accepteren als ze weten in welk hokje het past

Doceren Nadenken over bestuur

Professor dr. Gabriël van den Brink (1950) is emeritus hoogleraar
(maatschappelijke) bestuurskunde aan Tilburg University.

Sinds 2015 doceert hij  filosofische bestuurskunde aan de Vrije Universiteit te
Amsterdam (centrum Èthos).

Daarnaast is hij werkzaam als lector gemeenschappelijke veiligheidskunde aan de
Politieacademie.

Over dit tweeluik

Bij verkiezingen discussiëren politici telkens weer over 'de Nederlandse
identiteit', wat die is, en of die wel bestaat. Een tweeluik over de Nederlandse
identiteit.

LOAD-DATE: March 28, 2018

LANGUAGE: DUTCH; NEDERLANDS

NOTES: Gabriël van den Brink (redactie): Waartoe is Nederland op aarde? Boom
uitgevers Amsterdam, 300 blz. (EURO) 29,90

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              83 of 106 DOCUMENTS



                                NRC Handelsblad

                                 01 March 2018
                                  NH Donderda

Netbeheerder moet duurzame toekomst kunnen bijbenen

BYLINE: Erik van der Walle

SECTION: Economie; Blz. 6

LENGTH: 947 woorden

DATELINE: Rotterdam.

ABSTRACT

InterviewMarc van der LindenBestuursvoorzitter Stedin  Netbedrijven moeten
klaarstaan om alle duurzame plannen mogelijk te maken. ,,Ik heb er mijn twijfels
bij of dat zomaar gaat lukken."

Energie Netbeheerders moeten klaarstaan om alle duurzame plannen mogelijk te
maken

Marc van der Linden denkt nog weleens aan het jaar dat hij afstudeerde. Het was
1996 en de gewone burger kwam in contact met internet. ,,Dat is toch niet zo
lang geleden", zegt de 45-jarige bestuursvoorzitter van netbeheerder Stedin.
,,En kijk eens wat er gebeurd is. Internet heeft ons hele leven veranderd.
Complete bedrijfstakken zijn weggevaagd."

En nu? Nu is het zijn taak om zijn bedrijf, en daarmee miljoenen huishoudens,
klaar voor een toekomst te maken die soms wel verder dan twintig jaar weg ligt.
In 2050 moeten we bijna zonder fossiele energie een comfortabel leven zien te
leiden. Aan de ene kant is hij optimistisch. ,,Zie wat er allemaal mogelijk is
geworden in twintig jaar. Dat geldt misschien ook wel voor nieuwe technologie om
CO2 te reduceren".

Maar aan de andere kant laten zijn mijmeringen over 1996 zien hoe moeilijk het
is om te voorspellen. Zeker nu we aan het begin staan van een energietransitie.
Produceert bijna elk huishouden zijn eigen stroom? Verdwijnt aardgas over tien
of over dertig jaar? Hebben we in 2030 een zelfrijdende auto voor de deur staan?
En het is de taak  van Stedin dat iedereen er - op welke manier dan ook - warm
bij zit en de lampen blijven branden.

,,Kijk naar de ontwikkeling van de elektrische auto. Die gaat zonder twijfel een
vlucht nemen. Dan krijgen wij de vraag om publieke laadpalen in de stad neer te
zetten. Dan hebben we die staan en is het netwerk verzwaard, want het trekt veel
stroom. En, even hypothetisch, vijf jaar later worden auto's zelfrijdend. Dan
karren ze naar een pompstation als jij aan het winkelen bent." En dan? ,,Dan
worden onze laadpalen misschien wel de telefooncellen van de toekomst. Wie heeft
bedacht om die dingen neer te zetten, vraag jij dan."

Stedin komt voor de meeste burgers pas in beeld als er een storing is. Het
bedrijf, vooral actief in de Randstad, is verantwoordelijk voor het stroom- en
gasnetwerk dat loopt van het hoogspanningsnet van Tennet en van het
hoofdgasnetwerk van de Gasunie tot aan ruim twee miljoen voordeuren. Net als
Alliander (Nuon) en Enexis (Essent) komt Stedin na een gedwongen splitsing voort
uit een energieproducent, Eneco.

Die rol van Stedin verandert met alle ontwikkelingen op stroom en gasgebied,
ziet Van der Linden. ,,We krijgen een veel zelfstandiger rol. Je bent niet meer
de technische backoffice van een leveringsbedrijf. Mensen willen laadpalen,
zonnepanelen, slimme meters. Dan moeten ze ons ook weten te vinden. Vijf jaar
geleden zocht niemand ons. Nu chatten we."

En de netbeheerder moet kunnen leveren wat burgers en industrie bedenken voor
een duurzame toekomst.  In Den Haag komen politici, ondernemers en
milieugroeperingen de komende weken bij elkaar om te bezien hoe in twaalf jaar
de uitstoot van CO2 kan worden gehalveerd. De industrie, de gebouwde omgeving,
landbouw, de energiecentrales en de vervoerssector moeten samen tot een
klimaatakkoord komen. ,,Wij moeten kunnen leveren wat daar wordt bedacht. Ik heb
er nog wel mijn twijfels bij of dat zomaar gaat lukken. We komen nu al mankracht
te kort. Vandaar dat we nu al technisch personeel opleiden bij onze eigen
bedrijfsschool."

Zeker op het moment dat het echt snel gaat. ,,Tweehonderd bedrijven kregen
onlangs een brief van minister Wiebes dat ze binnen vier jaar van het Groningse
gas af moeten. Dat is mooi, maar als ze bij ons aankloppen voor alternatieven?
Wij hebben ook te maken met procedures. Soms wel tot aan de Hoge Raad voor
bijvoorbeeld een verdeelstation. Dat duurt net zo lang als een windpark." En ook
financieel zijn er grenzen. ,,We investeren dit jaar voor 570 miljoen euro. En
daar zitten investeringen voor de komende vijftig jaar bij."

Juist vanwege die lange termijn dreigt het bedrijf ook op oude investeringen te
moeten afschrijven. ,,In Nederland ligt bijvoorbeeld voor  15 miljard euro aan
gasleidingen. Ik preek voor eigen parochie, maar neem niet te snel onomkeerbare
stappen, zou ik zeggen. Stel dat we over twintig jaar voor weinig geld
zonnestroom uit de Sahara kunnen importeren, dan zou het gasnetwerk zo gebruikt
kunnen worden voor waterstof [als energiedrager]."

De komende vijf jaar gaat Stedin met alle afzonderlijke gemeenten in zijn gebied
,,ouderwets" om tafel zitten, waarbij de vraag steeds is: hoe gaat dat er nou
uitzien in 2050? ,,Samenwerken en een goed gebruik van data worden hierbij
cruciaal", zegt Van der Linden. Dat klinkt obligaat, maar die samenwerking moet
wel tot stand komen tussen partijen die dat lang niet allemaal gewend zijn. Zo
makkelijk wordt dat niet. ,,Wij zijn van nature toch een monopolist, dat zit in
ons DNA. En veel van onze gesprekspartners, zoals gemeenten en
woningbouwcorporaties, zijn ook monopolisten."

Die samenwerking moet leiden tot een slim gebruik van elkaars data, hoopt Van
der Linden. ,,Wanneer is het bijvoorbeeld een natuurlijk moment in een wijk om
het gas te vervangen? Wanneer komt er stadsvernieuwing aan? Of een nieuwe
riolering? Als we nu afzonderlijk allemaal ten strijde trekken en we beginnen
maar ergens, dan begrijpt niemand het meer. En wordt het onbetaalbaar."

CV Econoom in de  energiesector

Marc van der Linden kwam na zijn studie economie in Tilburg  bij Eneco in dienst
.

Voordat hij lid van de raad van bestuur werd (2012-2017) was hij bij de
energieleverancier verantwoordelijk voor windenergie en ook de
installatiebedrijven.

Begin 2017 is Stedin afgesplitst van Eneco en is Van der Linden
bestuursvoorzitter.

LOAD-DATE: March 28, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              84 of 106 DOCUMENTS



                                NRC Handelsblad

                                28 February 2018
                                  NH Woensdag

Groot-Brittannië ziet Europa in de lachspiegel van de Brexit

BYLINE: Gideon Rachman; Gideon Rachman

SECTION: Opinie; Blz. 18

LENGTH: 995 woorden

ABSTRACT

Het vertrek- en het blijfkamp zijn verdeeld en niet in staat tot een nuchtere
analyse, schrijft .

De Brexit heeft helaas tot gevolg gehad dat de Britse politieke analisten
voetbalfans zijn geworden. De kwestie is zo'n splijtzwam dat de twee kampen -
Leave en Remain - niet meer tot een nuchtere analyse in staat zijn. In plaats
daarvan reageren ze als voetbalsupporters op berichten uit Europa - juichend als
iets hun vooroordelen lijkt te bevestigen en afkeurend bij elke onwelkome
informatie, met de partijdige zekerheid van een fan die betwist dat zijn ploeg
buitenspel stond.

Elke nieuwe ontwikkeling - vanuit Brits oogpunt - wordt nu gezien in de
lachspiegel van de bevestigde vooroordelen. Zo zagen de Leavers de recente
crisis in Catalonië als een bevestiging van hun overtuiging dat de Europese Unie
uiteenvalt en bovendien een antidemocratisch project is. Ook waren ze opgetogen
omdat Angela Merkel zo moeizaam tot een coalitie wist te komen - in hun ogen een
blijk te meer dat de EU op instorten staat. Dat Merkel blijkbaar toch een
coalitie heeft weten te vormen en dat de Catalaanse crisis is afgezwakt wordt
daarentegen door de Remainers uitgelegd als een bevestiging van de inherente
stabiliteit van het Europese project.

De waarheid is genuanceerder en interessanter. Na vijf belabberde jaren heeft de
EU een heel goed jaar achter de rug. De angst voor een golf van populisme werd
in 2017 in Frankrijk en Nederland teruggedrongen. De EU heeft in de Franse
president Emmanuel Macron een nieuwe en charismatische voorvechter gevonden. De
economische groei herleeft - waarmee de bewering van de Leavers wordt
ondergraven dat wie lid van de EU is, 'zit vastgeketend aan een lijk'.

Maar het is ook waar dat de vragen waarvoor het Europese project op lange
termijn staat, niet zijn beantwoord. Het pro-EU-centrum krimpt en bij politieke
ontwikkelingen die ooit schokkend zouden hebben geleken, worden nu de schouders
opgehaald.

Tien jaar geleden werd de Italiaanse premier Silvio Berlusconi door de
machthebbers in Brussel als een gevaarlijk populist en euroscepticus beschouwd.
Maar er is nu zo'n uitgesproken opkomst van nog radicalere populisten dat de EU
hoopt dat na de Italiaanse verkiezingen van volgende maand Berlusconi weer aan
de touwtjes zal trekken. In 2000 was de aanwezigheid van de nationalistische FPÖ
in de Oostenrijkse regering voor de rest van de EU schokkend genoeg om het land
te mijden. Maar toen de FPÖ een paar maanden geleden in de regering in Wenen
terugkeerde, kwam er uit Brussel nauwelijks een reactie.

Dit gebrek aan commentaar is een teken dat de politieke uitdagingen waarvoor de
EU op het ogenblik in Midden-Europa staat nog verontrustender zijn - zowel de
Hongaarse als de Poolse regering gaan daar immers een steeds minder liberale
kant op. En ook al gaat de 'grote coalitie' in Duitsland door,  het politieke
midden zal vermoedelijk blijven krimpen, nu de eerbiedwaardige SPD-aanhang aan
extreem-rechts en extreem-links verliest.

Het gevaar voor de Britse Remainers (tot wie ik ook behoor), is dat ze zo
vastbesloten zijn om aan te tonen hoe onzinnig het vertrek uit de EU is, dat ze
een eenzijdig verhaal steunen waarin alles in de Brusselse tuin rooskleurig is.
Als er dan slecht nieuws uit Europa komt - en daar zal geen gebrek aan zijn -
lopen de Remainers het gevaar wereldvreemd te lijken. De Leavers hebben het
omgekeerde probleem. Zij dreigen moord en brand te blijven schreeuwen over de
aanstaande ineenstorting van de EU en dan te kijk te staan als lawaaiige
jokkebrokken als die langverwachte crisis met een sisser afloopt.

De anti-EU-krachten in Groot-Brittannië hebben de veerkracht van het Europese
project al meer dan eens onderschat. Die analytische tekortkoming vloeit deels
voort uit een onvermogen om in te zien met welk een uiterste vastberadenheid de
Europese elite het blok in stand wil houden.

Het Brexit-proces onderstreept nóg iets belangrijks: de mate waarin de EU
ondersteunt wat door bedrijven en gewone burgers inmiddels als het normale leven
in Europa wordt beschouwd. De opheffing van de EU - door weer grenscontroles en
heffingen en een beperking van de bewegingsvrijheid in te voeren - zou
rampzalige gevolgen voor het bedrijfsleven hebben en tot een enorme ontwrichting
van het leven van miljoenen mensen leiden.

Afgezien van ideologie laat de Brexit zien dat de huidige EU een kader van wet-
en regelgeving biedt dat goederen en mensen in beweging houdt. De EU staat
ongetwijfeld voor serieuze problemen en die kunnen - na een goede periode - weer
verergeren. Maar zolang de interne markt bestaat en de EU bijeen blijft, zal
Groot-Brittannië economisch duidelijk van een vertrek te lijden hebben.

En dan is er nog een morele vraag, en ook een praktische. De Britse Leavers zien
zich zo graag gesterkt in hun mening dat de EU op een ramp zal uitdraaien dat ze
zich vaak stiekem verkneukelen over de duisterste krachten in Europa en zich
stilzwijgend achter elke nationalistische beweging scharen - van Marine Le Pens
Front National in Frankrijk tot Viktor Orbáns Fidesz in Hongarije.

In die zin pleiten de huidige problemen van de EU juist om erin te blijven - en
er niet uit te gaan. Bij vraagstukken als de ondersteuning van de liberale
waarden in Hongarije, een antwoord op de vluchtelingencrisis of de handhaving
van financiële stabiliteit in Europa, is er geen alternatief voor de EU. Ondanks
haar gebreken is ze het enige echte mechanisme om mogelijk tot legale, humane en
rechtvaardige oplossingen voor pan-Europese problemen te komen, en te voorkomen
dat Europa terugglijdt in zelfzucht en nationalistische tegenstellingen.
Groot-Brittannië zou mee moeten helpen om die oplossingen te vinden. In plaats
daarvan is het door de Brexit een onderdeel van het probleem geworden.

Zolang de interne markt bestaat, zal het VK economisch duidelijk van een vertrek
uit de EU te lijden hebben

Gideon Rachman is buitenlandcommentator van de Financial Times. Dit artikel
verscheen eerder in die krant.

LOAD-DATE: February 28, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              85 of 106 DOCUMENTS



                                NRC Handelsblad

                                24 February 2018
                                  NH zaterdag

Referendum Je hoeft alleen te kunnen lezen

BYLINE: Kees de Ruiter

SECTION: Opinie; Blz. 10

LENGTH: 224 woorden

DATELINE: Amsterdam

Brieven

In  de brief Alleen deskundigen (21/2) schrijft  P.J. Berends dat een gewone
burger over onvoldoende kennis beschikt om de argumenten te wegen omtrent
'ingewikkelde zaken' zoals Europa of Oekraïne.

Ik ben niet hoog opgeleid maar leerde wel in voldoende mate lezen op de lagere
school en de MULO. Ter voorbereiding van het Oekraïnereferendum heb ik het
Associatieverdrag doorgenomen, waardoor ik mijn  mening kon vormen. Ik vond het
verdrag niet vergelijkbaar met andere handelsovereenkomsten, zoals bijvoorbeeld
NRC destijds wel stelde. Het verdrag meldde een intensivering van de
samenwerking in veiligheids- en defensiebeleid, wat mij onwenselijk leek met oog
op de relatie met Rusland. Bovendien vond ik de afspraken omtrent economische
samenwerking - erop gericht om Oekraïne in de interne markt van de EU te
integreren - te verstrekkend. Roemenië en Bulgarije waren destijds in een kort
tijdsbestek lid geworden van de EU (en NAVO), en het leek mij onverstandig ook
Oekraïne een opstap te geven naar lidmaatschap. Deze opvatting werd in
verschillende discussiefora niet  gewaardeerd. Mij bleek dat er nogal wat
hoogopgeleiden waren die niet  de moeite hadden genomen het verdrag  op de
consequenties te beoordelen, om vervolgens  weg te blijven bij de stemming en
laagopgeleiden de schuld te geven van de uitkomst.

Kees de Ruiter

Brieven

LOAD-DATE: March 28, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              86 of 106 DOCUMENTS



                                NRC Handelsblad

                                22 February 2018
                                  NH Donderda

Kroonjuwelen als parels voor de zwijnen

BYLINE: Lamyae Aharouay

SECTION: Opinie; Blz. 18

LENGTH: 668 woorden

ABSTRACT

Lamyae Aharouay

Column

De bevolking van Nederland, u en ik, wij zijn nét slim genoeg om eens in de
zoveel jaar te stemmen, afhankelijk van hoe lang kabinetten met slimme, zeer
slimme en kundige mensen, het uithouden. Het is heel overzichtelijk, een
stembiljet met namen erop, en je kleurt het vakje voor de naam van de persoon
van wie je denkt dat hij/zij je het best kan vertegenwoordigen rood en daarmee
heb je als burger je democratische plicht vervuld. Daarna kun je weer gaan
netflixen of schaatsen kijken of wat het ook is waar het voetjesvolk zich dezer
dagen mee bezighoudt.

De mensen van wie u het vakje rood kleurt, die hebben u de weken voor dat moment
suprême doodgegooid met standpunten. Niet met argumenten, want dan wordt het
ingewikkeld. De Slimme Mensen die de politiek ingaan en u daarmee
vertegenwoordigen, die willen het u niet te lastig maken. Het moet wel passen in
een tweet,  een facebookpost of gewoon verpakt in een slogan die eventueel
geroepen kan worden binnen een tijd van dertig seconden, want zoveel tijd
krijgen ze tegenwoordig in een televisiedebat.

Als u dan denkt, hé, die Alexander, Mark, Sybrand of Gert-Jan, die zegt wijze
dingen, ik vertrouw erop dat die de beloften waarmaakt waarmee hij (het is
meestal een hij, niet alle mannen zijn niet te vertrouwen, maar de mensen die
niet te vertrouwen zijn, zijn wel vaak man) mijn stem heeft binnen gehengeld,
dan komt u af en toe bedrogen uit.

Een voorbeeld uit de actuele praktijk; het referendum. Politieke partijen hebben
het heel makkelijk gemaakt voor de Simpele Burger. Google op een partij en
'referenda' en je hoeft alleen de bovenste link aan te klikken.

Kijk, van de VVD is duidelijk hoe ze denken over referenda.  Geen voorstander
van referenda, want: ,,ze brengen complexe problemen terug tot een simpele
vraag". Daar komen ze hun belofte in dit geval dus na. Dat geldt ook voor het
CDA, de partij die opkomt voor De Gewone Man. Ook altijd tegen geweest.
Toelichting op de website: ,,Het vergroot en verscherpt de tegenstellingen in de
samenleving in plaats van dat het draagvlak voor een voorstel wordt vergroot."
Niet helemaal duidelijk wat ze hiermee bedoelen, zonder referendum wordt het
draagvlak voor een voorstel niet per se groter, maar het CDA is dus tegen. Net
zoals de ChristenUnie. Daar zien ze referenda als een 'moment-peiling' die
volksvertegenwoordigers 'belast'.

Voor D66 is het een stuk lastiger. In een toespraak tijdens het partijcongres in
Arnhem, nog geen twee jaar geleden, noemde Pechtold het referendum nog een
kroonjuweel. Nou is het vast niet zo dat de 1.285.819 mensen die op deze partij
hebben gestemd dat alleen hebben gedaan omdat ze referenda zo belangrijk vinden.
Maar er is toch een aanzienlijk grote kans dat er mensen stemmen op de
Democraten 66 omdat ze voor democratische vernieuwing zijn. Politiek is
compromissen sluiten, maar partijen hebben toch ook kernwaarden waar niet over
te onderhandelen valt. Daar moet een kiezer op kunnen vertrouwen.

Begin deze week waarschuwden achttien politicologen en bestuurskundigen nog in
deze krant dat het wantrouwen in de politiek bij middelbaar- en laagopgeleiden
nog groter wordt als het raadgevend referendum ze ontnomen wordt. De steun voor
referenda is massaal, schreven zij. Gewone Mensen blijken het idee toe te
juichen om niet alleen te stemmen op wie hen vertegenwoordigt, maar ook over de
beslissingen van die vertegenwoordigers. Die kunnen namelijk nog weleens anders
zijn dan de beloften die zij maakten in aanloop naar de verkiezingen. Ironisch
gezien is het perfecte voorbeeld daarvan de afschaffing van het referendum,
zonder de mogelijkheid om daar iets over te zeggen.

De satirische website De Speld kopte begin deze week: D66 over referendum-draai:
'Mensen bij nader inzien tyfusdom'. Blijkt zomaar dat de werkelijkheid satire
heeft ingehaald.

Lamyae Aharouay is freelance journalist en presenteert de podcast NRC Haagse
Zaken.

De kiezer moet kunnen vertrouwen op de ononderhandelbare kernwaarden van
partijen

LOAD-DATE: March 28, 2018

LANGUAGE: DUTCH; NEDERLANDS

NOTES: Lamyae Aharouay is freelance journalist en presenteert de podcast NRC
Haagse Zaken.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              87 of 106 DOCUMENTS



                                NRC Handelsblad

                                22 February 2018
                                  NH Donderda

Een docusoap zonder beelden

BYLINE: Arjen Fortuin

SECTION: Media; Blz. 20

LENGTH: 566 woorden

ABSTRACT

Zap

Er is vast al  een programmamaker weggedroomd bij de gedachte. Hoeveel
duizenden, hoeveel miljoenen kijkers zou een live-uitzending van het proces
tegen Willem Holleeder trekken? De Olympische Spelen zouden van de
kijkcijferkaart zijn geveegd, zeker nu de Nederlanders in de tweede week slechts
tot een handvol restmedailles komen.

Maar ja, de zittingen in het proces mogen niet gefilmd worden. Dus hebben we een
docusoap zonder beelden. Ik wéét wel dat Willem Holleeder maandag onrustig op
zijn stoel  heeft bewogen en op een gegeven moment zijn trui heeft uitgetrokken,
maar ik heb het niet gezien. Wie weet trouwens wat voor afschuwelijke gecodeerde
opdracht hij met het uittrekken van die trui naar een handlanger heeft gestuurd?
Hóe heeft hij die trui  uitgetrokken? Eerst het hoofd en dan de armen? Raadsels,
raadsels.

Ik graas 's avonds de actualiteitenprogramma's af, als een tv-detective op zoek
naar de details  die worden gedeeld door de mensen die erbij zijn geweest. Bij
RTL Boulevard (dat het inmiddels over 'Circus Holleeder' heeft), bij RTL Late
Night, bij Jinek (,,een familiedrama van epische proporties") en bij De Wereld
Draait Door.

Peter R. de Vries is, denk ik, een hologram. Hij deed in twee dagen drie
programma's. En hij mag de rechtbank niet eens in, omdat hij nog moet getuigen.

Deze week getuigt  Sonja Holleeder, de zus van Willem en de weduwe van diens
voormalige 'bloedgabber' Cor van Hout, die volgens haar door Holleeder is
vermoord.

De eerste vraag  in alle rubrieken luidt daarbij elke dag: ,,WAS HET
EMOTIONEEL?" Het antwoord op die vraag is bevestigend, maar daarna lopen de
lezingen snel uiteen. ,,Ze gilt uit onmacht" meldde de redactie van RTL
Boulevard. ,,Vuile hond" zou ze geroepen hebben.

John van den Heuvel had iets  anders gezien, namelijk een 'echte Jordanese
vrouw' die als getuige overeind bleef ondanks de felle aanvallen van de advocaat
van de verdachte. Akkoord, op een bepaald moment hoorde je ,,volop de emotie in
haar keel". Fraai gevonden. Misschien zegt John van den Heuvel dat ook  bij
echtelijke ruzies: ,,Schat, ik hoor de emotie in je keel."

In De Wereld Draait Door probeerde Holleeder-biograaf Auke Kok de situatie van
Sonja te vatten in een metafoor die, nu ja, leest u maar even mee: ,,Ze was
iemand die totaal klem zat tussen wat ze had verklaard en de feiten die als de
spijlen van een hek om haar heen stonden."

Het onderliggende dispuut ging over de verhoudingen in de familie Holleeder. Was
Sonja jarenlang aardig tegen haar broer omdat alles goed was of omdat ze
doodsbang voor hem was? Dat lijkt me  een valse tegenstelling: angst en liefde
zijn vaak moeilijk uit elkaar te houden, zowel voor de gever als de ontvanger.

Terug naar de tv: nadat de gevoelens waren afgehandeld, kwam de poen aan de
orde. Want  daarin zijn de Holleeders gewone Nederlanders: onder het gekijf in
de familie  schuilt een doodgewone  ruzie om geld. Die hangt  samen met een deal
die Sonja Holleeder in de jaren negentig met het Openbaar Ministerie gesloten
zou hebben.

Jinek had dinsdag een buschauffeur in de uitzending om over zijn vak te praten.
Het was bijna uitlokking, want deze Fred had ooit bij het OM gewerkt en daar
diverse deals gesloten. Fred liet zich echter niet tot onthullingen verleiden.
Wat niet erg is. We hebben nog maanden Holleeder   voor de boeg - tijd genoeg om
ook hier onze verbeelding op los te laten.

Arjen Fortuin

LOAD-DATE: March 28, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              88 of 106 DOCUMENTS



                                NRC Handelsblad

                                21 February 2018
                                  NH Woensdag

BYLINE: Dr. Henk Smeijsters; P.J. Berends; Nick Smit; Evert Lamfers

SECTION: Opinie; Blz. 17

LENGTH: 691 woorden


Referendum (1)

Enkele kanttekeningen

Een aantal politicologen en bestuurskundigen heeft ervoor gewaarschuwd dat, als
het raadgevend referendum weggestemd wordt, dit het wantrouwen van lager-  en
middelbaar opgeleiden in de politiek bevestigt (Natuurlijk een referendum over
het referendum, 19/2). Zij pleiten er daarom voor de intrekkingswet onderwerp
van een referendum te laten zijn. Bij enkele van de aangevoerde argumenten zijn
kanttekeningen te maken. Zo is het argument dat lager- en middelbaar opgeleiden
inhoudelijk minder goed gerepresenteerd worden, bevreemdend in een tijd waarin
in parlement, Provinciale Staten en gemeenteraden het politieke spectrum enorm
verbreed is. De auteurs schrijven dat het door de regering aangevoerde argument
van 'afbrokkelende politieke steun' mogelijk naar verminderde steun in het
parlement verwijst. In dat geval, zo schrijven zij, is sprake van een
cirkelredenatie. Maar dit argument houdt alleen stand als de aanname klopt dat
regering en parlement een kartel vormen en het parlement de bevolking niet
representeert.  Dat het referendum een grotere doorsnede van de bevolking bij de
besluitvorming betrekt, gaat voorbij aan het tegenargument dat bij politieke
besluitvorming primair de inhoudelijke kwaliteit van het debat doorslaggevend
moet zijn en pas in tweede instantie de hoeveelheid deelnemers. Ten slotte
bestaat de paradox dat als je een regel (c.q. referendum) op zijn kwaliteit wilt
beoordelen, je dit niet kunt doen door het oordeel over de regel aan deze regel
te onderwerpen.

Dr. Henk Smeijsters

Referendum (2)

Alleen deskundigen

Het was in de jaren zestig van de vorige eeuw. Studenten eisten inspraak bij de
samenstelling van de boekenlijst bij tentamens politicologie in Amsterdam.
Professor Daudt vond dit zo belachelijk dat hij weigerde op die manier zijn
professoraat te vervullen. Hoe kunnen studenten oordelen over hoe de studie
eruit moet zien waar ze zelf nog aan moeten beginnen, of mee bezig zijn, en op
dat terrein dus niet deskundig zijn? Hieraan moest ik denken toen ik het artikel
van een aantal hooggeleerde dames en heren las, die vinden dat de bevolking zich
door middel van referenda over diverse zaken moeten kunnen uitspreken (
Natuurlijk een referendum over het referendum, 19/2). Ik vind - en met mij vele
hoogopgeleiden - dat een referendum alleen moet plaatsvinden als het gaat om
heel heldere zaken, waar ook een gewone burger verstand van zal hebben.
Ingewikkelde zaken (bijvoorbeeld over Europa, Oekraïne) moet je overlaten aan
deskundigen, waarvan we hopen dat er in het parlement genoeg aanwezig zijn.

P.J. Berends

Eerste Kamer

Chambre de (ré)flexion

De Eerste Kamer besloot in 2014 dat het wijs was een kiesdrempel toe te voegen
aan een raadgevend referendum. Alsof aan een lage opkomst geen conclusie valt te
verbinden. Vorige week werd aan de donorwet een doorslaggevende stem voor de
nabestaanden toegevoegd. Alsof zelfbeschikking afhankelijk is van wat anderen
ervan vinden. In beide gevallen slaagde de Eerste Kamer erin na lang nadenken (
réflexion) de strekking van een wet flink om te buigen (flexion). Misschien moet
de sierlijke bijnaam van de Eerste Kamer van een kleine doorhaling worden
voorzien?

Nick Smit

Roken

Ook de filmindustrie

 Steeds meer partijen sluiten zich aan bij de strijd van Bénédicte Ficq tegen de
tabakscultuur en tegen de sigarettenfabrikant  ('Ik hoop dat het in hun bek
ontploft', 12/2). Maar er is nog een boosdoener: de filmindustrie. Je hoort er
bijna nooit iemand over, maar waarom moet er in films en series zo veel gerookt
worden? Oké, Churchill in Darkest Hour krijgt zijn sigaar, begrijpelijk, maar je
kunt bijna geen film  bekijken, of er wordt stevig gepaft. Zelfs rolmodellen als
Birgitte Nyborg, de premier uit de  serie Borgen, steekt zo nu en dan een
sigaret op. Laten we ons daar ook eens  sterk voor maken en daartegen ageren;
dat een film zich afspeelt in een tijd dat er overal gerookt wordt snappen we
ook wel zonder sigarettenrook, om over de gezondheid van acteurs en meerokende
cameramensen en andere medewerkers op de set maar niet te spreken.

Evert Lamfers

Brieven

Waarom moet er in films zo veel gerookt worden?

LOAD-DATE: March 28, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              89 of 106 DOCUMENTS



                                NRC Handelsblad

                                20 February 2018
                                   NH Dinsdag

Stervensnood? De lokale democratie doet 't prima

BYLINE: Floor Rusman

SECTION: Binnenland; Blz. 10

LENGTH: 1403 woorden

DATELINE: Amsterdam.

ABSTRACT

InterviewWim Voermans en Geerten WalingDemocraten  Zijn raadsleden dommerdjes in
een antiek stelsel? Nee, zeggen de auteurs van Gemeenten in de genen.
Bestuurders die experimenten willen, zoeken slechts draagvlak voor eigen
plannen.

,,Ik schrijf altijd van die doodsaaie stukken", zegt Wim Voermans vrolijk.
Intussen ziet hij er allerminst saai uit: zwart-grijze manen, een glimmend
gestreept pochet, vijf verschillende kleuren knopen aan zijn mouwen. Dit is een
man die graag toont wie hij is.

Zo ook in zijn nieuwe boek, waarin de 56-jarige hoogleraar staatsrecht breekt
met die traditie van doodsaaiheid. Gemeenten in de genen, geschreven samen met
historicus Geerten Waling (31), is polemisch, branieachtig opgewekt en gevuld
met metaforen.

Ze vertellen er samen over, naast elkaar aan een cafétafel. Voermans praat met
bijna niet te onderbreken enthousiasme, maar hij vergeet niet Waling - net als
hij verbonden aan de Leidse universiteit - te overladen met egards. ,,Het
schrijven van boeken heb ik van Geerten", zegt hij. Waling publiceerde eerder
vijf boeken voor een groter publiek, vaak over het thema democratie.

Gemeenten in de genen gaat opnieuw over democratie, een onderwerp waarop ze
beiden ,,verliefd" zijn, aldus Voermans. Kort samengevat: de lokale democratie
functioneert prima. Burgemeesters en wethouders doen graag alsof die democratie
,,in stervensnood" verkeert, om vervolgens te komen met hippe experimenten om de
patiënt te helpen: burgerbegrotingen, 'wisselzetels' in de raad voor gewone
burgers, burgertoppen zoals de G1000. Hiermee ondermijnen deze bestuurders het
gezag van de gemeenteraad.

Voermans: ,,Bestuurders zeggen aan de lopende band dat de raad niet de gemeente
vertegenwoordigt. Ze zetten raadsleden weg als sufferdjes, dommerdjes. En
vervolgens gebruiken ze democratische experimenten om te zoeken naar draagvlak
voor hun eigen plannen."

Hij maakt zich vooral kwaad over Code Oranje, een initiatief onder leiding van
burgemeester Bert Blase van Heerhugowaard om 'de nieuwe democratie te
realiseren' met experimenten zoals gelote burgerraden. Voermans: ,,Code Oranje
is een institutionele verdachtmaking van de gemeenteraad. Maar als je ertegen
bent, dan ben je van de oude hap. 'Denk toch eens fris!' zeggen ze dan."

Code Oranje is typisch een idee van burgemeesters die ,,die denken dat de wereld
omvalt, omdat hún wereld omvalt", zegt Voermans. ,,84 procent van de
burgemeesters komt uit VVD, PvdA of CDA. Die zien hun achterban slinken en
denken dan dat de democratie niet meer functioneert."

Waling: ,,Op ministeries word je doodgegooid met auteurs als David Van Reybrouck
en Benjamin Barber, die ook schrijven dat er een crisis is in de democratie."

Voermans: ,,Maar dat zijn populaire boeken. De echte onderzoeken wijzen de
andere kant op. Politicoloog Tom van der Meer schreef het vorig jaar nog in Niet
de kiezer is gek: de kiezer heeft helemaal niet minder vertrouwen in de
democratie. De kiezer is gaan kiezen."

Als de democratie zo fantastisch functioneert, waarom pleiten jullie dan wel
voor referenda?

Voermans: ,,Een referendum kan nuttig zijn wanneer de meerderheid in het
parlement iets anders vindt dan de meerderheid van de samenleving. En uit veel
onderzoek blijkt dat mensen het graag zouden willen. Bij veel mensen is
democratie: ik wil niet meedenken, ik wil 'ja' of 'nee' kunnen zeggen. Die
hebben helemaal geen trek in zo'n burgertop."

Hebben jullie dat zelf ook gezien?

Voermans: ,,Ik heb bij een stel G1000's gezeten en de mensen die je daar ziet
zijn nogal eens NRC-publiek, hoogopgeleide mensen. En de laagopgeleiden die wel
komen, snappen soms niet hoe het werkt. Dan zegt iemand aan hun tafel: 'dit
lijkt op Aristoteles' vormen van bestuur!' En dan denken ze: wie is
Aristoteles?"

Jullie schrijven dat de democratische experimenten tot teleurstellingen bij
burgers kunnen leiden. Hebben jullie daar een voorbeeld van?

Waling: ,,In Enschede was er een G1000 over vuurwerk. Die resulteerde in zes
voorstellen, waarvan er drie werden aangenomen. Dat waren de drie die het
college sowieso al wilde. Dat had dus ook in de gemeenteraad besloten kunnen
worden."

Voermans: ,,Zo laat je democratische energie weglekken."

Jullie betogen dat het referendum de kans moet krijgen zich te bewijzen. Geldt
dat niet ook voor deze experimenten?

Voermans: ,,Het is goed als politici met burgers praten, maar niet als ze
voorselecteren wie ze spreken, hun gelijk ophalen, en dan terug naar de
gemeenteraad gaan en zeggen: de gemeente wil dit!"

Bovendien moeten ze niet suggereren dat conflict en polarisatie zullen
verdwijnen wanneer burgers met elkaar in een burgertop zitten, zegt Voermans:
,,Bestuurders die praten over de crisis in de democratie zeggen: 'Mensen zijn
politiek zat. Die willen apolitieke bestuurders, zoals ik.' Maar apolitiek is
óók politiek!"

Opvallend aan Gemeenten in de genen is vooral het bijna kolderieke laatste
hoofdstuk over het onderzoek naar de gemeenteraad dat Voermans in 2016 deed in
opdracht van de Vereniging van Nederlandse Gemeenten (VNG). Met veel gevoel voor
drama schetst Voermans het bezoekje dat hij kreeg van een VNG-directielid dat
hem met klem adviseerde langer de tijd te nemen ,,om de stand van het onderzoek
nog evenwichtiger te maken". Voermans beschrijft hoe hij er langzaam achter kwam
dat de VNG graag een wat minder positief verhaal had gewild over de
gemeenteraad.

Denken jullie dat het laatste hoofdstuk veel goodwill gaat kweken bij
bestuurders?

Voermans, laconiek: ,,Het is een illustratie van iets. Op het congres waar ik
dat rapport over de gemeenteraad presenteerde, waren alleen bestuurders, er was
niemand in die zaal die de stem van de gemeenten vertegenwoordigde."

Gaat het boek iets veranderen?

Waling: ,,Het hangt ervan af wie het gaat lezen. We hebben veel connecties op
ministeries, in de bestuurderswereld. Gaan die mensen ook geïnteresseerd zijn om
het te lezen? Maar het is ook fantastisch als veel raadsleden zich erin
herkennen."

Voermans: ,,Het boek is een hart onder de riem van al die raadsleden. Het zijn
kanjers, want je verdient er niks mee."

De stijl van jullie boek is opvallend: veel beeldspraak en sfeerbeschrijvingen.
Dat zie je niet vaak bij politicologische boeken.

Voermans: ,,Ik ben van de school van Willem Witteveen. Die zei me een keer: er
huizen twee zielen in mijn borst, aan de ene kant zou ik graag verhalend
schrijven, aan de andere kant moet de stijl niet afleiden van de inhoud. Maar de
twee zijn wel te verenigen, laat iemand als Geert Mak zien.  De essentie
weergeven kan veel beter aan de hand van een voorbeeld. Geerten kan dat ook
voortreffelijk."

Kon dat in uw eerdere boeken niet?

Voermans: ,,Nou, dat is de cultuur onder academici, we doen het niet. Verhalend
schrijven is een risico."

Waarom?

Voermans: ,,Ik ben een hoogleraar staatsrecht, wij schrijven steile, geleerde,
soms suffe stukken. Grappenmakerij is niet serieus te nemen."

Wat kunnen de consequenties zijn?

Voermans: ,,Reputatieschade. In mijn vak zullen ze misschien zeggen: je kunt wel
merken dat hij wat ouder wordt, hij wil populair gaan doen. Met een jonge,
smaakmakende opiniemaker-historicus samenwerken om aandacht te trekken. Dat valt
niet vanzelf goed bij vakgenoten, daar heb ik natuurlijk de afgelopen vijftien
jaar wel een reputatie opgebouwd. Die ligt met dit boek in de waagschaal."

Waling: ,,Je bent een beetje de Nederlandse Steven Pinker [Canadees-Amerikaanse
taalkundige en psycholoog die voor breed publiek schrijft], zo zie je er ook
uit. In dit boek laat je de teugels lekker vieren."

Voermans: ,,Ik zit zo lang in het vak, dit is mijn opdracht. Hiervoor ben ik
besteld, om staatsrechtelijk onderzoek te doen en dat terug te brengen naar de
samenleving."

Universiteiten vinden het toch belangrijk dat wetenschappers aan 'valorisatie'
doen?

Waling: ,,De universiteit vindt het schitterend dat wij dit doen."

Voermans: ,,Ja, dat wel, maar er zitten voor Geerten ook grote nadelen aan. Dit
soort wezenlijke Nederlandstalige werken helpen je wetenschappelijke carrière
niet vooruit in de universiteit van 2018. Als postdoc moet je tegenwoordig
internationaal publiceren, wil je tenminste een vlot verlopende
wetenschappelijke carrière hebben."

Waling: ,,Als je interdisciplinair werkt wordt het nog lastiger.  Iedereen
belijdt met de mond dat dat goed is, maar voor je carrière levert het niet veel
op."

Bij veel mensen is democratie: ik wil niet meedenken, ik wil 'ja' of 'nee'
kunnen zeggen

LOAD-DATE: March 28, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              90 of 106 DOCUMENTS



                                NRC Handelsblad

                                19 February 2018
                                   NH maandag

docuserie Cold Blooded Canvas, 23.20-0.10u

SECTION: Media; Blz. 10

LENGTH: 77 woorden


Deze documentaireserie gaat over de moordzaak uit het boek In Cold Blood van
Truman Capote. Cold blooded: the Clutter Family Murders vertelt het verhaal van
de moord op het gezin Clutter in Kansas, in november 1959.  De moord had niet
alleen een impact op de gemeenschap, maar op heel Amerika. De vierdelige serie
bevat  interviews met overlevenden, politie en gewone burgers. De executie van
de twee verdachten, Perry Smith en Richard Hickock, wordt ook besproken.

LOAD-DATE: February 19, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              91 of 106 DOCUMENTS



                                NRC Handelsblad

                                19 February 2018
                                   NH maandag

Kroonprins Dijkhoff maakt matte indruk

BYLINE: Arjen Fortuin

SECTION: Media; Blz. 8

LENGTH: 569 woorden

ABSTRACT

Zap

Er bestaat vast iemand die vooraf de plannen van de Nederlandse zenders naast
elkaar legt om de boel een beetje te coördineren. Diegene moet gezien hebben dat
in College Tour op zondagavond tussen negen en tien een uur lang
VVD-fractieleider Klaas Dijkhoff te gast zou zijn. En datWNL op Zondag
voornemens was om tussen elf en twaalf VVD-leider Mark Rutte te interviewen.

Stom toeval, kan gebeuren. En je begrijpt ook wat erop moet volgen. Een
beslissingsbevoegde pakt de telefoon en zegt: „Beste Rick (of Beste Twan), je
begrijpt dat twee volle uren voor de  voormannen van dezelfde politieke partij
te veel van het goede is, een maand voor de gemeenteraadsverkiezingen. Ik weet
dat dit  heel vervelend voor je is, maar we zoeken even een ander moment."

Dat is niet gebeurd. Je vraagt je af wat er in 's hemelsnaam wèl wordt
gecoördineerd bij de publieke omroep. De teamsamenstelling van De Curling Quiz

Hoe dan ook kregen we twee uur zendtijd voor één politieke partij te verstouwen.
College Tour leek vooraf het interessantst: Dijkhoff is verser dan Rutte (die
een maand geleden ook al een uur in Buitenhof kreeg) en de studentenvragen maken
de kans op verrassingen net wat groter.

Bovendien verdient dat programma extra punten omdat er vorige week met Hans van
Manen onbekommerd een uur lang over ballet werd gepraat. (Ik droomde  even van
een  praatprogramma Studio Dans over depas de deux van het  weekeinde, maar daar
zullen de zenderbazen vast wel dadelijk een stokje voor steken.)

Dijkhoff zal niet veel zieltjes gewonnen hebben in College Tour. De matte VVD'er
leek nog niet te zijn hersteld van de vermoeienissen van carnaval en de
Zijlstra-crisis. Bij de meeste vragen maakte hij gewoontegetrouw eerst een
grapje. Over de koppositie van zijn partij in de Politieke Integriteits-Index
van Vrij Nederland: „Er zijn wedstrijden die ik liever win." Maar na de
gevatheid volgde geen energieke uitweiding over hoe het aantal scheefschaatsers
in zijn partij zou kunnen worden verminderd. Bij eenvoudiger onderwerpen als
zijn visie op Nederland bleef hij steken bij 'zorgen om de vrijheid'.

Opperinterviewer Twan Huys maakte het Dijkhoff niet makkelijk door verschillende
journalisten scherpe kritiek  te laten uiten („Ik vind daar helemaal niks van,
joh!") en hem te wijzen op het ontwijkende karakter van zijn antwoorden. Dat
gebeurde zeker toen Huys hem een uitspraak probeerde te ontlokken over zijn
ambities voor het premierschap.

Uiteindelijk viel vooral op dat Dijkhoff geen campagne voerde. Hij liet een kans
lopen om iets onaardigs over concurrent Forum voor Democratie te zeggen, hij
liet zich niet verleiden tot opmerkingen over 'gewone Nederlanders' of tot het
soort retoriek waarmee Rutte soms probeert 'het verkeerde populisme' de loef af
te steken. Het optreden van Dijkhoff had wel wat van de voorzichtigheid van een
kanshebber in een van de eerste, vlakke  etappes van de Tour de France, waarin
je de wedstrijd  niet kunt winnen, maar wel hard kunt vallen.

Het WNL-interview met Rutte viel daarna vooral op doordat Rick Nieman  de
premier  tutoyeerde, wat hem er niet van weerhield om Rutte het vuur na aan de
schenen te leggen over zijn handelen in de Halbecrisis. De toon bleef goedlachs
tot en met de 'dilemma's' die Nieman aan Rutte voorlegde. De premier zei dat
Klaas Dijkhoff  'nu al' klaar is om hem op te volgen. Waarmee de cirkel van de
VVD-zondag bij NPO rond was.

Arjen Fortuin

LOAD-DATE: February 19, 2018

LANGUAGE: DUTCH; NEDERLANDS

GRAPHIC: Politicus Klaas Dijkhoff (VVD) in College Tour (NPO 2).

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              92 of 106 DOCUMENTS



                                NRC Handelsblad

                                17 February 2018
                                  NH-zaterdag

Archief Rode Kruis: het drama van Nathan

BYLINE: Bas Blokker

SECTION: Binnenland; Blz. 26

LENGTH: 688 woorden

DATELINE: Amsterdam.

ABSTRACT

Oorlogsarchief

Nathan Aandagt is niet vergeten. Zijn  kaartje, dat bij het Rode Kruis was, gaat
nu naar het Nationaal Archief.

Zomaar een naam: Nathan Aandagt. Een Joodse Rotterdammer, eigenaar van een
snuisterijenwinkel op de Hoogstraat nummer 115. Galanterieën, zo noemden ze dat
- volgens het woordenboek „sierlijke snuisterijen, veelal met de bijgedachte van
goedkoopheid en geringe kunstwaarde". Tot het bombardement op 14 mei 1940 was
Aandagt & Zn. een van de vele zaken in de drukste winkelstraat van Rotterdam.
Die middag werd de winkel, met de hele Hoogstraat en een groot deel van de stad
weggevaagd in vuur.

Een paar jaar later schrijft een vaste hand in rode potloodletters op een roze
systeemkaartje: 'Trspt 23 10 42'. Het is een medewerker van de Joodse Raad, die
de administratie van kamp Westerbork beheert. Een karig kaartje is het. Met de
naam van Aandagt, zijn geboortedatum (25 maart 1879), zijn woonadres in
Rotterdam (Oostzeedijk 284A) en de datum waarop hij in het doorgangskamp in
Drenthe is ingeschreven (15 oktober 1942). Dan in de rode letters de datum dat
hij op transport werd gesteld: 23 oktober. Drie dagen later arriveert hij in
Auschwitz, waar hij direct wordt vermoord - dat staat weer op een ander
dossierkaartje. De hele vernietiging van Nathan Aandagt is in acht dagen
geschied en vastgelegd.

Nathan Aandagt is een van de 1,5 miljoen namen die voorkomen in het zogenoemde
Oorlogsarchief van het Rode Kruis. Dat archief, 1,3 kilometer lang, is
vrijdagmiddag overgebracht naar het Nationaal Archief in Den Haag, waar het de
reusachtige oorlogscollectie aanvult, met de dossiers van de Bijzondere
Rechtspleging en van het Nederlands Beheersinstituut. Alles bij elkaar kunnen
geïnteresseerden vanaf nu in Den Haag zo'n 10 kilometer archief over de Tweede
Wereldoorlog raadplegen.

Sinds het uitbreken van de oorlog hield het Rode Kruis informatie bij over onder
meer vermiste personen, slachtoffers van bombardementen en krijgsgevangenen. Na
de bevrijding werd het Oorlogsarchief, waaraan ook andere collecties werden
toegevoegd, de leidraad voor familieleden en andere nabestaanden die wilden
weten wat er met deze of gene was gebeurd. Die belangstelling is levend gebleven
tot op de dag van vandaag. Het Rode Kruis ontving jaarlijks vele duizenden
verzoeken om informatie. „Anno 2018 komen er nog altijd zo'n 1.200 verzoeken per
jaar binnen om uit te vinden wat er in de Tweede Wereldoorlog met een familielid
is gebeurd", schrijft de organisatie in een persbericht.

De collectie van het Rode Kruis is „een uniek archief met informatie over de
oorlogservaringen van duizenden gewone burgers", schrijft Raymund Schütz, als
historicus werkzaam bij het Rode Kruis, in het pas verschenen boek De
deportaties uit Nederland 1940-1945. In dit boek wordt de geschiedenis
geschreven van het archief zelf, maar vooral van enkele mensen van wie de
dossiers zijn bewaard. Het meisje Edith Rosey Beek, bijvoorbeeld, dat een dag na
haar negende verjaardag werd opgepakt. In het archief is een foto van haar te
zien, met een reuzenstrik in het haar. Haar ouders en haar broer hadden de
oorlog overleefd en stuurden een brief naar de autoriteiten met de foto erbij,
dan konden ze haar beter zoeken. Vergeefs, ze bleek direct na aankomst in
Auschwitz te zijn vermoord.

Helemaal 'zomaar' gekozen is de naam van Nathan Aandagt niet. Op nrc.nl
verscheen op 14 mei 2015 de eerste aanzet tot een digitale reconstructie van de
verdwenen Hoogstraat. Per pand wordt daar in kaart gebracht wie er werkte en wie
er woonde tot het fatale bombardement. Liefst met informatie van de bewoners en
ondernemers zelf, van directe nabestaanden of kennissen.

Zo hoorde NRCover Nathan Aandagt van Elizabeth Oudenaarden-Van Yperen, die
destijds als  veertienjarige leerling-verkoopster in de zaak van Aandagt werkte.
Ze vertelde dat ze 2,50 per uur verdiende. Dat de zaak op zaterdag tot tien uur
's avonds geopend bleef, maar dat zij als jong meisje niet tot sluitingstijd
hoefde te blijven. Wél moest ze die dag steevast slagroomgebak halen bij
banketbakker Brummelkamp op nummer 194. Daarmee vierde de familie Aandagt de
sabbat.

LOAD-DATE: February 16, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              93 of 106 DOCUMENTS



                                NRC Handelsblad

                                15 February 2018
                                  NH-donderda

Matten met de ME

BYLINE: Manouk van EgmondFoto's Karoly Effenberger

SECTION: Leven; Blz. 16

LENGTH: 1258 woorden

ABSTRACT

Oefenen Straffeloos op de vuist gaan met  de ME? Dat kan: ze trainen graag met
burgers. „We kunnen wel een blik dienders opentrekken, maar dat is minder
realistisch."

'Tjappieees!", „Fuck de politie!", „Kóm dan!" Vijf ME-busjes rijden een meute
jongeren tegemoet en op de eerste rij gaan de middelvingers in de lucht. Een
paar jongens maken een gek sprongetje van enthousiasme: „Die shit is aan!".
Terwijl het voltallige peloton uitstapt, worden houtblokjes uit de wasmanden
gegrist en in jaszakken en capuchons gestopt. De schilden gaan omhoog, het
gejoel zwelt aan en er wordt dreigend met  het hout geklapt. Het grote gooien
kan beginnen.

Het is de laatste oefening van de dag en het laatste restje beschaving is
verdwenen. Ongeveer vijftig vrijwilligers hebben zich al de hele dag straffeloos
op ME'ers in opleiding mogen uitleven. De actie vindt plaats in Ossendrecht, in
een spookachtig oefendorp met lege huizenblokken, een treinstation en een
nepbakker. Het 'tegenspel' bestaat vandaag uit Rijkstrainees van het ministerie
van Justitie en Veiligheid en mbo-scholieren uit Rotterdam die tot logistiek
medewerker worden opgeleid. Onder leiding van acteurs spelen ze situaties na
waarmee de Mobiele Eenheid geconfronteerd kan worden.

De politieacademie zet al „decennia"  gewone burgers in voor de training van
agenten die lid willen worden van de ME, zegt teamchef Samuel Blenk. Er komt van
alles langs, van studenten en havenarbeiders tot keurige kantoormannen. Mensen
die nog een appeltje met de ME te schillen hebben, zien ze liever niet, zegt
hij. „De harde kern van een groep hooligans komt niet zo maar binnen. En als je
binnen onze hekken iets flikt wat niet kan, sta je snel weer buiten."

De aspirant-ME'ers zitten halverwege hun zesweekse opleiding, zegt Blenk, en
weten inmiddels hoe ze met hun schild en wapenstok moeten omgaan. Vandaag is de
eerste keer dat ze met tegenspel „van buiten" trainen. Blenk: „We kunnen wel een
blik dienders opentrekken, maar dat is minder realistisch. Ze moeten het tegen
een onbekende groep opnemen die ze in de praktijk kunnen tegenkomen. Bovendien
kunnen agenten iemand kennen en diegene extra sarren of juist ontzien. Dat
willen  we voorkomen."

Niet echt goede vrienden

De scholieren uit Rotterdam zijn opgegeven door Magtelien Blok, docent rekenen
en burgerschap. Veel jongens in de groep hebben een aversie tegen de politie,
zegt ze, en daar wil ze verandering in brengen. De jongens blijken
Feyenoordsupporters en zijn weleens  in een relletje verzeild geraakt. Jim van
Burik (18): „Ik ben niet echt goede vrienden met de ME. Ik vind dat ze te ver
kunnen gaan als ze mensen oppakken." Blok heeft zelf bij de politie gewerkt en
hoopt dat haar leerlingen vandaag inzien dat je niet zomaar wordt opgepakt.

Om half acht 's ochtends sliep de helft van de jongens in de bus nog, maar als
ze twee uur later het terrein oprijden, staat iedereen ineens op scherp. De
arrestatiebusjes en breedgeschouderde agenten die met portofoons in de weer
zijn, maken indruk. De jongens scheppen op over hun zogenaamde criminele
ervaring en spreken elkaar moed in: „Ik word door opsporing gezocht, en nu
rijden we naar ze toe. We gaan ze in elkaar rammen!" Al blijkt die lef
voorwaardelijk: „Als er een hond op me af komt, ren ik gelijk weer de bus in."

De eerste oefening vindt plaats op een veld met vervallen campers. De ME'ers
hebben de opdracht om de camping te ontruimen, en de vrijwilligers spelen dat ze
vluchtelingen zijn die niet willen vertrekken. Terwijl de ME'ers langzaam
oprukken, betrekken ingehuurde acteurs de vrijwilligers bij hun provocerende
acties. Rayen Mangru (17) krijgt een hamer in zijn handen gedrukt. Als hij doet
alsof hij gaat slaan, vliegt hij door de lucht en eindigt in een hoofdklem op de
grond.

De vrouwelijke Rijkstrainees verstoppen zich achter de caravans, en hebben geen
enkele moeite met de rol van bange vluchteling. „Wij zijn van de psychologische
oorlogsvoering, zegt Ellen Verouden (25). Ze vertelt dat de groep naar
Ossendrecht is afgereisd uit interesse voor het werk van hun collega's. Ly Le
(26) beaamt: „We zitten de hele dag op kantoor. Het is goed om te zien wat er in
het veld gebeurt. De ontruiming van een vluchtelingenkamp is voor ons een
realistische casus."

De lol begint pas echt als de dijken zijn doorgebroken en de inwoners van een
huizenblok moeten worden geëvacueerd. De vrijwilligers verplaatsen zich naar
straten met nephuizen van staal en krijgen door de acteurs uitgelegd dat ze in
opstand moeten komen. Geoffrey Thompson (28), ook te zien in films als Kill Mode
en Street Fighter, instrueert zijn groepje om niet gelijk de hoek om te racen
als de ME een paar meter naar voren rent.

Het peloton blijft rustig staan als de honderden houtblokjes op ze afvliegen.
Dus gebruiken de Rijkstrainees de cijfers op de schilden om doelwitten te
selecteren „Iedereen op nummer 43". Acteur Maikel (27) breekt door een linie
ME'ers heen en krijgt er eentje achter zich aangestuurd. Hij wil niet met zijn
achternaam in de krant omdat hij ooit voor een afgeschermde afdeling van de
politie wil werken. „Ben je alleen?" roept hij pesterig terwijl hij achteruit
huppelt. „Denk je dat je het mannetje van de club bent?" Maikel begon als
relschopper en komt al jaren naar de ME-trainingen, zegt hij. Is het weleens mis
is gegaan? „Vroeger kwamen studentenclubs wel eens doorgesnoven en dronken
binnen. Daar wordt nu beter op gelet."

Waardeloos

Het is pauze en in de kantine van politieacademie zit sectie-commandant Bastijn
Vermeulen (30) te mopperen: „Het ging waardeloos. Bij de watersnoodramp hadden
we geen rekening gehouden met een opstand. We bewogen niet tegelijkertijd naar
voren en dan vallen er gaten en kunnen mensen in je rug komen. Eberhard van der
Laan zei het al: In je eentje ben je sneller, maar samen kom je verder. Ik vond
het wel een realistische oefening. Houtblokjes zijn geen bakstenen, maar we
krijgen wel blauwe plekken. Zonder bescherming kan je gewoon je kaak breken."

In de loods van de vrijwilligers is de sfeer opgewekter. Rayen Mangru: „Ik zei
tegen die agent: Ik maak je af. Ik heb je gezicht onthouden, en ik zoek je op.
En toen gaf ik een duw." Bryan de Bruin (17): „Dit was leuk. Zeker weten. Ik
ging vlak voor ze staan en zei: Arresteer me dan. Ik woon hier. Ik ga niet weg.
Toen draaiden ze mijn armen op mijn rug. Dat voelde niet lekker." Rijkstrainee
Marije Kusters (25) lijkt minder trots op haar bijdrage: „We gooiden vaak mis.
Ik zag een van die mannen grinniken. We waren ook best wel schijtluizen."

Tijd voor revanche in de eindoefening. Jim van Burik sloft met zijn vrienden
naar het laatste huizenblok dat de ME moet ontruimen. Hij is moe, zegt hij, en
zijn jas is gescheurd toen hij werd aangehouden. Maar eigenlijk vindt hij dat
zijn tegenstanders zich „heel netjes" hebben gedragen. „Ik zou het wel moeilijk
vinden als ik bekogeld zou worden en dan niks mag doen." Ook de Rijkstrainees
vonden het zwaar, zeggen ze, en Verouden laat het resultaat van een valpartij
zien: een beginnende blauwe plek.

Als de ME-busjes in zicht komen, lijkt de uitputting even vergeten. Maar de
ME'ers hebben minder genade met de vrijwilligers dan voorheen. Na de eerste
houtblokregen, rent het peloton met opgeheven wapenstokken een flink eind naar
voren, en sprint iedereen struikelend de steegjes in. Na tien minuten is de
groep al van het terrein verdreven. En dan klinkt er applaus voor de ME. Het
moment duurt vijf seconden. „Nummer dertien, we pakken jou nog wel!"

Ik zag een van die mannen grinniken. We waren ook best wel schijtluizen

LOAD-DATE: February 15, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              94 of 106 DOCUMENTS



                                NRC Handelsblad

                                12 February 2018
                                   NH-maandag

Museum in de stad van Max Havelaar

BYLINE: Annemarie Kas

SECTION: Cultuur; Blz. 8

LENGTH: 697 woorden

DATELINE: Rangkasbitung

ABSTRACT

Multatuli-museum  Met een nog bescheiden collectie is in Lebak, West-Java, een
museum rond Multatuli geopend.

Veel weet ze niet over Multatuli, geeft lerares Dede Juariah toe. Hij bracht in
de koloniale tijd de Indonesiërs waardigheid bij, dat weet ze wel. „Hij had
misschien Nederlands bloed, maar hij had andere gedachten dan de gewone
Nederlanders."

Dede Juariah, ze heeft haar knalroze hoofddoek met een grote glitterspeld
vastgezet,  is deze zondag naar de opening  gekomen van het Multatuli-museum in
het regentschap  Lebak, in het westen van Java. Het museum ligt aan het
dorpsplein van hoofdstad Rangkasbitung. Vandaag is de pendopo, een
ontvangstruimte in de vorm van een groot dak op palen, vol met genodigden
gekleed in kleurrijk batik.

Begin 1856 werkte Eduard Douwes Dekker, de echte naam van Multatuli,  in Lebak
als assistent-resident, dat was in die tijd de hoogste Nederlandse ambtenaar in
het lokale bestuur. Zijn beroemdste roman Max Havelaar is op zijn belevenissen
hier gebaseerd. De roman van  Multatuli is een aanklacht tegen de Nederlandse
'roofstaat' die   de Javaanse bevolking uitbuit. In Nederland veranderden
Multatuli's  beschrijvingen mede het denken over het kolonialisme.

Complexe geschiedenis

Initiatiefnemer en historicus Bonnie Triyana heeft veel moeite moeten doen
voordat het museum eindelijk open kon, vertelt hij. Vier jaar is hij ermee bezig
geweest. In Lebak begrepen ze niet waarom het museum zo nodig naar een
Nederlander vernoemd moest worden. „Weinig mensen kennen zijn werk, dus ze
hadden het simpele beeld dat hij als Nederlander de inheemse inwoners wilde
overheersen. De geschiedenis zit soms complexer in elkaar." Multatuli kwam juist
op voor de arme boeren.

Andere kritiek die Triyana en zijn mensen vaak te horen kregen: wat moeten we in
Lebak met een museum? Het is een arme regio, waar steun in eerste
levensbehoeften welkomer was geweest. Bonnie Triyana hoopt juist dat het museum
toeristen gaat trekken. Dat zou goed zijn voor de lokale economie.

De collectie van het museum is nog bescheiden. De belangrijkste stukken zijn een
antieke vloertegel uit Multatuli's oude huis, een lithografie en een oude Franse
vertaling van Max Havelaar. Het zijn schenkingen van het Multatuli-huis in
Amsterdam.

Toch is Klaartje Groot, de conservator van het Nederlandse Multatuli-huis, wel
onder de indruk van het museum in Lebak: „Het is mooi hoe ze de lokale
geschiedenis met de koloniale tijd hebben gecombineerd."

Uitleg over de Verenigde Oost-Indische Compagnie gaat er samen met citaten van
Indonesiërs van nu en hoe die over Multatuli denken.

Gesprek met Rijksmuseum

Bonnie Triyana is nu in gesprek met het Rijksmuseum, of die misschien ook enkele
kunstwerken willen doneren. En de onderschriften bij de museumstukken - die zijn
nu nog alleen in het Indonesisch, dus voor buitenlanders meestal niet te
begrijpen - komen er snel ook in het Engels, belooft hij.

Vuilnis in huis Multatuli

Het liefst zou Triyana ook het huis waar Multatuli woonde in zijn Lebak-tijd
renoveren. Het ligt op vijf minuten lopen vanaf het museum. Had Multatuli er nog
gewoond, dan had hij nu uitzicht op de brommerparkeerplaats van een ziekenhuis,
dat  zich in de loop der jaren om het huis heen heeft uitgebreid. De witte muren
zijn vies en vlekkerig, binnen is het donker en er ligt vuilnis op de grond. Het
is ook onduidelijk of het hele huis nog authentiek is.  Eén muur zou in elk
geval nog uit de koloniale tijd zijn.

Aan voorspellingen over bezoekersaantallen voor zijn museum waagt Triyana   zich
niet. Hij hoopt vooral dat het een plek wordt waar Indonesiërs iets over hun
geschiedenis leren en over het  „minderwaardigheidscomplex" dat ze in de
koloniale tijd hebben opgedaan. Het geschiedenisonderwijs voldoet volgens hem
niet - aan Multatuli wordt één zin gewijd. „En uit zichzelf lezen Indonesiërs
heel weinig."

Lerares Dede Juariah had Max Havelaar in elk geval nog nooit gelezen. Dus het
komt mooi uit dat in haar goodiebag een Indonesische vertaling van het boek zit.
„Ik had het van horen zeggen en wil nu wel eens weten wat hij precies schrijft."

Weinig mensen [in Indonesië] kennen z'n werk

Bonnie Triyana  intitiatiefnemer Multatuli-museum

LOAD-DATE: February 12, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              95 of 106 DOCUMENTS



                                NRC Handelsblad

                                09 February 2018
                                   NH-vrijdag

BRieven

BYLINE: Donald Pols; Juut Bernard; Geert-Jan Nijsten

SECTION: Opinie; Blz. 17

LENGTH: 610 woorden


Milieubeleid

Taak van de overheid

Een opvallend moment bij Jinek, vorige week: minister Wiebes stelde dat de
schadeafhandeling van de aardbevingen in Groningen iets is wat je „op geen
enkele manier meer privaat kunt regelen" Dat de NAM en gewone burgers de schade
onderling moesten afhandelen noemde hij een „ongelijke strijd". „Dit hoort een
overheid te doen", stelde de minister.

Wiebes herstelt zo een weeffout in de afspraken met NAM-eigenaren Shell en
ExxonMobil: grote, multinationale bedrijven kun je namelijk echt niet de
verantwoordelijkheid geven om de dingen die fout gaan, zelf recht te zetten.
Econoom Milton Friedman zei al: „De maatschappelijke verantwoordelijkheid van
bedrijven is het vergroten van hun winst". Dat staat simpelweg haaks op de
maatschappelijk verantwoorde wijze van ondernemen die we van hen verwachten.
Toch blijven we er maar op vertrouwen dat ze spontaan die verantwoordelijkheid
zullen nemen.

Het schept hoop dat nu zelfs een VVD-minister openlijk stelt dat je sommige
dingen gewoon door de overheid moet laten regelen.

Wat Milieudefensie betreft, geldt dat zeker ook voor het Nederlandse
klimaatbeleid. Vervuilende bedrijven slagen er tot nu toe niet in om hun
uitstoot te verminderen. Huishoudens betalen bovendien het overgrote deel van de
kosten van het Nederlandse klimaatbeleid, zo blijkt uit een deze week
gepubliceerd rapport van CE Delft in opdracht van Milieudefensie.

Ik hoop daarom dat de insteek van Wiebes navolging krijgt. Bedrijven bestaan om
winst te maken, de overheid moet zorgen dat zij daarbij geen schade aanrichten.
Of dat ze, mocht dat toch gebeuren, hun verantwoordelijkheid nemen.

Donald Pols

directeur Milieudefensie

Kwakzalvers

Therapeutencircus

Het interview met Marian Mudder ('Op een dag besloot ik niet meer naar mijn
hoofd te luisteren', 7/2) heeft me onaangenaam getroffen, met name het woord
'therapeutencircus'. Mudder beschrijft  jarenlang naar verschillende therapeuten
te zijn gegaan voor haar angsten, maar het zijn allemaal 'therapeuten' uit het
alternatieve circuit. Dat is het verschil tussen reguliere geneeskunde en
kwakzalvers.

Het begrip 'therapeut' is niet wettelijk beschermd en omvat mensen met een
veelheid aan ideëen en behandelmethoden.

Het beroep psychotherapeut is wel wettelijk beschermd. Mevrouw Mudder had er
beter aan gedaan haar klachten zo serieus te nemen dat ze ook serieuze
hulpverlening had gezocht.

Juut Bernard psychotherapeut

Falcon Heavy

Ruimtereclame

Nieuwe technologie is prachtig; zeker als het om emissiebeperkende technologie
als volledig elektrische auto's gaat.

Ontwikkelingen die leiden tot kostenbesparingen in de ruimtevaart leveren de
wereld vast ook nog wel  voordelen op.

Of dit de motivatie van SpaceX is (Kersrode Tesla is onderweg naar Mars, 7/2)
weet ik niet.

Wat wel duidelijk is, is dat Elon Musk grote financiële belangen heeft. De
raketten van zijn bedrijf zijn commercieel en deze miljoenen kostende testvlucht
is slim omgezet in een wereldwijde, zelfs zonnestelsel-wijde, reclamecampagne
voor een van  zijn andere bedrijven: Tesla.  Jammer dat kritische vragen
ontbreken. Wie heeft belang bij goedkopere raketten? Willen we ruimtereclame en
zinloos ruimteafval? Elon Musk wordt eenzelfde glorieus podium geboden als Apple
en andere bedrijven die mooie producten maken, maar uiteindelijk gewoon grote
ondernemers zijn die geld willen verdienen.

Een klein dieselautootje van 18 jaar oud mag Utrecht niet meer in. Wie rekent
eens uit hoeveel kilometer dit dieseltje had kunnen rijden op de fossiele
brandstof die verstookt is voor deze grootse reclamecampagne?

Geert-Jan Nijsten

Brieven 9/2/2018

Sommige dingen moet de overheid  gewoon regelen

LOAD-DATE: February 9, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              96 of 106 DOCUMENTS



                                NRC Handelsblad

                                07 February 2018
                                  NH-woensdag

Tragikomisch zoeken naar de gewone man

BYLINE: Sabeth Snijders

SECTION: Cultuur; Blz. 4

LENGTH: 1043 woorden

ABSTRACT

The Florida Project Mede door de opkomst van Trump heeft Hollywood de witte
arbeidersklasse plotseling scherp in het vizier. Veel voor Oscars genomineerde
films spelen zich af in dat milieu. The Florida Project ontstijgt de
stereotypen.

Sociaal drama in snoepkleuren

Terwijl hij een matras vol bedwantsen wegdraagt, jaagt manager Bobby (Willem
Dafoe) de spelende kinderen van zijn motelbewoners uit een afgeleefde kamer in
The Florida Project. Hij reageert wel vaker humeurig op zijn soms wanbetalende
gasten, tegelijkertijd is deze brombeer met glimmend kettinkje degene die ervoor
zorgt dat ze niet op straat moeten wonen. Een reguliere woning huren is voor
deze tegen de armoedegrens levende Amerikanen immers geen optie.

Dafoe is genomineerd voor de Oscar voor Beste Mannelijke Bijrol voor zijn rol
als hardwerkende, alledaagse held in een van de talloze snoepkleurige motels
rondom Disney World in Florida. Wie kijkt naar de overige Oscarnominaties dit
jaar, ziet veel personages voor wie The American Dream allesbehalve evident is.
Het deel van de  Amerikaanse bevolking dat wordt omschreven als working class;
zij die meestal niet veel opleiding hebben gehad en ervan uitgaan dat hard
zwoegen niet naar succes zal leiden, maar naar het volgende onderbetaalde
baantje.

Frances McDormand is genomineerd voor een Oscar voor Beste Actrice dankzij haar
rol als gescheiden verkoopster Mildred Hayes die het lokale politiekorps onder
druk zet om de moordzaak van haar dochter op te lossen. Haar working
class-status in Three Billboards Outside Ebbing, Missouri wordt onderstreept met
de blauwe overall die ze hele dagen draagt.

Margot Robbie is in de race voor dezelfde Oscar door haar vertolking van de
beruchte topschaatster Tonya Harding die in de film urenlange trainingen
afwisselt met een baan in een ijzerwarenhandel.

Inhaalslag

De voorbije jaren kreeg Hollywood wel eens  de kritiek de 'have-a-littles'
links te laten liggen. Sinds 2016 lijkt de Amerikaanse filmindustrie met een
inhaalslag bezig.  Het is mogelijk  een poging van Hollywood, vaak als links en
elitair gezien,  om inzicht te krijgen in de voor velen verbijsterende
overwinning van Trump.

Na de presidentsverkiezingen van 2016 werd in de media regelmatig benadrukt hoe
de voormalige zakenman vooral witte, laagopgeleide kiezers aan zich wist te
binden, al lag dat  gecompliceerder.

Toch duiken sindsdien meer witte, tragikomische working class-helden op in
Amerikaanse films, bijvoorbeeld in Steven Soderbergh's actiekomedie Logan Lucky,
maar ook in Hollywoods prijzencircuit en in films die worden geselecteerd voor
internationale filmfestivals. De ideeën voor veel van deze  filmprojecten, zoals
The Florida Project, ontstonden in sommige gevallen al rond de economische
crisis in 2008, maar nu ze uitkomen vinden de films een vruchtbare bodem.

Poverty porn

De films over Amerikanen aan de onderkant van de maatschappelijke ladder zijn
dit jaar nadrukkelijk omarmd bij de nominaties voor de Oscars. Wat opvalt is dat
het meestal tragikomedies zijn. De sociale achtergrond van de personages komt
aan bod, maar er wordt niet te expliciet naar mededogen gehengeld.

Die nuchterheid kan een poging zijn om het label 'poverty porn' te vermijden.
Dat etiket van te opzichtig wentelen in sociale misère kregen eerdere pogingen
om de (zwarte) onderklasse in de VS in beeld te brengen zoals in Precious (twee
Oscars in 2010) en Winter's Bone, de doorbraak van Jennifer Lawrence (vier
Oscarnominaties).

Zo isThe Florida Project op het eerste gezicht een enorm geestige film. Centraal
staat de zesjarige motelbewoonster Moonee. Het contrast tussen haar armoedige
leven en dat van de welvarende bezoekers van het kinderparadijs Disneyworld is
schrijnend. Tegelijkertijd is het moeilijk om niet vrolijk te worden van de
grofgebekte eigenzinnige zesjarige die meewarig kijkt naar een elitair koppel
dat door een verkeerde boeking aan de motelbalie staat. „Ik heb medelijden met
haar", verzucht Moonee als ze merkt dat de Braziliaanse dame met rolkoffer op
het punt staat in huilen uit te barsten.

Uitgespuugd

Juist door deze vrolijkheid  komt de realiteit pijnlijk hard aan. Want ondanks
de aanwezige humor  komen de ongelijke kansen van de personages die nu door
Hollywood worden omarmd wel degelijk uit de verf. Het met drie Oscars
genomineerde I, Tonya, dat eind deze maand in Nederland uitkomt,  gaat over de
verguisde topkunstrijdster Tonya Harding. In 1994 liet haar ex-man  -
vermoedelijk zonder haar medeweten - vlak voor de Olympische Winterspelen in
Lillehammer de knieën van Hardings elegante concurrente Nancy Kerrigan met een
knuppel bewerken.

In de jaren die volgden werd  de ordinaire  Harding uitgespuugd als 'white
trash'. De uitgesproken subjectieve biopic I Tonya laat vrijwel geen kans
onbenut om grappen te maken over Hardings weinig verfijnde levensstijl.  Toch
staat de film vooral sympathiek tegenover de hoofdpersoon. Niet alleen omdat ze
te maken kreeg met huiselijk geweld; we zien ook hoe Harding op jonge leeftijd
prijzen worden ontzegd omdat ze in tegenstelling tot haar concurrenten niet met
een bontjasje op de schaatsbaan kan verschijnen.

In de nu genomineerde films lijkt  de grens tussen working class en wat
traditioneel wordt omschreven als 'white trash' sowieso dun.

Sean Baker en Willem Dafoe brachten veel tijd door met echte motelmanagers en
motelgasten in Florida voor de creatie van hun fictieve personage Bobby. Dat
levert  een  genuanceerd portret op van de manager en de bewoners, die door een
combinatie van niet altijd verstandige  keuzes én ongelukkige omstandigheden al
snel op de rand van de armoede  balanceren.

Maar in andere films wordt nog  geregeld teruggegrepen op stereotypen. De
geestige rol in Three Billboards  waarmee Sam Rockwell dit jaar een
Oscarnominatie binnensleepte, is bijvoorbeeld niet gespeend van redneck-clichés.
Hij speelt een alcoholverslaafde politie-agent, die er geen probleem mee heeft
om zwarte verdachten in hechtenis te mishandelen. Als verklaring voor zijn
racistische gedrag en latere ontslag wordt onder meer een gezette, alcoholische
moeder opgevoerd, die zich op haar veranda beklaagt dat het Zuiden niet meer is
wat het was. Sommige stereotypen zijn hardnekkig.

Er wordt  niet te  expliciet naar mededogen gehengeld

LOAD-DATE: February 7, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              97 of 106 DOCUMENTS



                                NRC Handelsblad

                                05 February 2018
                                   NH-maandag

Waarom staan de werknemers niet op?

BYLINE: Jutta Chorus

SECTION: Binnenland; Blz. 2

LENGTH: 480 woorden

ABSTRACT

Jutta Chorus

Column

In Loppersum ontmoette ik afgelopen week een vrouw die de onzekerheid van haar
arbeidscontract erger vindt dan de aardbevingen. Miranda Telkamp (27) verkoopt
brood in de supermarkt. Ze heeft een jaarcontract en vertrouwt erop dat het aan
het eind van 2018 wordt omgezet in een dienstverband. Maar dan nog. Ze heeft net
een kind gekregen. Haar moeder werd pas geleden na jaren trouwe dienst bij
PostNL zomaar ontslagen. ,,Hoeveel ik verdien, vind ik niet eens zo belangrijk.
Het is belangrijker dat ik ervan op aankan dat ik elke maand mijn vaste lasten
kan betalen en dat ik mijn collega's houd."

De Nederlandsche Bank (DNB) onderzocht waarom de klaterende economische groei
niet leidt tot loonstijgingen. Als Nederland zo rijk is, waarom profiteert de
hardwerkende Nederlander daar dan niet van? Uit het onderzoek blijkt dat de
modernisering van de arbeidsmarkt, waarmee vrijwel alle politieke partijen de
afgelopen jaren instemden, dit gevolg heeft: de lonen gaan omlaag, de winsten
gaan omhoog. Die trend zette vanaf 1995 in, tijdens de vederlichte jaren van
Paars, toen de PvdA haar ideologische veren afschudde en met de VVD en D66 ging
regeren. Uitzendkracht en freelancer werden vertrouwde figuren op de werkvloer.
Bedrijven, zo lees ik in het DNB-onderzoek, zijn in 22 jaar tijd steeds minder
gaan uitgeven aan arbeidskosten, terwijl ze ondanks de crises meer verdienden.

Ik denk aan de marktkoopman in de Amsterdamse wijk Bos en Lommer, die zei: ,,Het
gaat goed met de economische groei, maar niet met mijn portemonnee." Ik denk aan
de bezorgers van Deliveroo die massaal zijn ontslagen en nu onverzekerd als
zzp'er door veertien steden rijden. De omzet van Deliveroo is in 2016 met 600
procent gestegen, maar het idee dat werknemers daarvan meeprofiteren, bestaat
kennelijk niet meer. Philip Padberg, directeur van Deliveroo, loog over de
arbeidscontracten: ,,We willen ridersmeer zekerheid bieden, maar hebben ook
flexibiliteit nodig."

Negentiende-eeuwse toestanden. Lodewijk Asscher is er als minister van Sociale
Zaken niet in geslaagd de uitbuiting te beteugelen. Waarom komen werknemers -
afgezien van een enkele rechtszaak - dan niet massaal in opstand? DNB wijst de
zwakkere positie van flexwerkers in de loononderhandelingen aan als oorzaak van
de stagnatie in de lonen. Zij zijn nauwelijks vertegenwoordigd in de vakbonden
en ondermijnen ook nog met hun goedkope contractjes de positie van werknemers.

Wie profiteren er intussen van de bedrijfswinsten? Zij die niet werken, maar
speculeren: de beleggers, aangemoedigd door Rutte en zijn ,,samen centjes
verdienen". Niet zelf ondernemen, niet de handen uit de mouwen steken, maar
lamlendig toekijken. Het is de geest van Jan Salie.

Jutta Chorus (j.chorus@nrc.nl) schrijft op deze plek een  wisselcolumn met
Tom-Jan Meeus.

'Het gaat goed met de economische groei, maar niet met mijn portemonnee'

LOAD-DATE: March 27, 2018

LANGUAGE: DUTCH; NEDERLANDS

NOTES: Jutta Chorus (j.chorus@nrc.nl) schrijft op deze plek een wisselcolumn met
Tom-Jan Meeus.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              98 of 106 DOCUMENTS



                                NRC Handelsblad

                                03 February 2018
                                  NH zaterdag

Geen hatchback hoor! Een volbloed BMW

BYLINE: Bas van Putten

SECTION: Leven; Blz. 8

LENGTH: 773 woorden

ABSTRACT

Bas van Putten ziet niet snel een fijnere combinatie van rijgenot en
reiswaardigheid. Toch moet BMW oppassen.

Autotest

Ja, wat is het? Een vette BMW met een vijfde deur. Ze dachten in München: op de
SUV zijn we uitgevarieerd. Wat als we nu eens de kont van een sedan fiks ophogen
en het utilitaire effect van de ingreep verzachten met een flitsende coupélijn?
Dan hebben we de dynamische verhuisdoos die de BMW-rijder thuis kan aanbevelen
als sportief en toch laadvriendelijk.

In de terminologie van de cosmetische chirurgie zou je van een hatchback met
extreme bilvergroting spreken. Maar een gewone hatchback is de auto voor
Ikea-mensen die ze zelfs bij Hyundai tegenwoordig fastback noemen om de dodelijk
gevreesde associatie met gewone burgers te verhinderen. Dit is een fokking BMW,
begrepen?

Zo ontstond de in geen zinnig woord te vangen niche die BMW GT doopte, van Gran
Turismo. Je hebt de 3 GT, een vijfdeurs 3-serie. En de voormalige 5 GT, de
vijfdeurs 5-serie, waarvan mijn witte 640i GT de opvolger is. Hij heet nu 'Zes'
omdat de mensen niet begrepen dat de 5 GT veel meer dan een gewone 5 was.

Om elke verwarring met burgerlijke familiehatchbacks uit te sluiten zit er een
duivels luchtrooster achter de voorwielen, en loopt de kofferklep uit in een
spoilervormige punt. De BMW-nieren in de grille zijn tot het uiterste gebotoxt.
De rechthoekige luchtinlaten vóór: straaljagerwaardig.

BMW vergat één ding. Het zichtbare verschil met die andere, kleinere GT. Ik pik
hem op in een parkeergarage. Daar zullen we hem hebben, wit en massaal. Wat is
hij vuil zeg, hij lijkt wel grijs. Ik ontgrendel op afstand, bereik de auto,
open de deur. Die blijft potdicht. Verkeerde BMW. Het is een zilveren 3 GT,
waarvan de achterkant door de copy-paste-methode van de huisstijl als twee
druppels water op mijn 6 lijkt. Die schuilevinkt drie auto's verder achter een
VW-bus. Stel dat een BMW-accountant mij daar met mijn smoezelige boevenjasje aan
zijn wagen had zien morrelen! Dan had ik met mijn keurigste stem moeten zeggen:
maar mijnheer, ik ben van NRC!

In de open lucht zie je pas echt hoe groot hij is, exact zo lang en breed als
een 7-serie. Waarom hij dan niet 7 GT heet? Die 6 staat er bij BMW voor je
gevoel van eigenwaarde. Helemaal jouw ding.

De krampachtige jacht op gaten in de markt heeft paradoxaal genoeg een zeldzaam
praktische auto opgeleverd. Een kofferbak van 610 liter, met neergeklapte
achterbank 1.800 - er zijn stationcars die het met minder moeten stellen. De
chauffeur kan een heel strijkkwartet laten meeliften. Herrlich!

Megalomaan

Over de BMW-gadgets heb ik het gehad. Deze heeft ze in de schermen- en
klokkensfeer allemaal. In, uiteraard, exact dezelfde designverpakking als alle
BMW's. BMW's geloftrompetter over 'zijn unieke esthetiek' heeft het
realiteitsgehalte van een waanzinscène. Aan de 640i GT trekken niettemin twee
eigenschappen die tegen alle esthetische bezwaren in voor hem pleiten: de
ruimte, en de motor.

Een Duitse topklasser moet te groot zijn. Grote Duitse sloepen zijn megalomaan;
Dom van Keulen, Wagner. De drieliter zescilinder turbo met 340 paarden is een
vette, zachte roomsaus die nooit opstijft, hoe hard men ook klopt. Paard 341
hang je er met een geremd trekgewicht van 2.100 kilo fluitend achter. Een
fijnere combinatie van rijgenot en reiswaardigheid zul je niet snel vinden.

Toch moet BMW oppassen. In het design dreigt de klad te komen. De 640 is massa
op zoek naar een vorm. De designers tailleerden zich een slag in de rondte om
het ding niet in zijn eigen vet te laten smoren. Een netwerk van sier- en
hulplijnen bindt de strijd met de vormloosheid aan. Op de flanken lopen er al
vier over een anarchistisch glooiend oppervlak van vouwen en bollingen. Een
rechte lijn ter hoogte van de portiergrepen, waaronder een iets vagere naar de
achterwielen afdaalt; boven de gewelfd uitstulpende dorpel een achter het
luchtrooster dalende en vervolgens oplopende karakterlijn. Ook de opwippende
derde zijruit zal een poging tot dynamiek zijn, tenietgedaan door de uit hun
kracht gegroeide achterlichten. Als fluorescerende ketchupgolven glijden ze naar
de gebochelde kofferklep die, o goddelijke komedie, het vorstendom van de
familievader opent. Maar geen hatchback hoor, pas op! Een volbloed BMW.

BMW 640i GT xDrive

Motor zescilinder benzine turbo, 2.998 cc.

Vermogen 340 pk  bij 5.500 toeren

Koppel 450 Nm  bij 1.380 toeren

Aandrijving  voor en achter

Transmissie handgeschakeld, zes versnellingen

Topsnelheid 250 km/u

Acceleratie 0 - 100  5,3 seconden

Verbruik gemiddeld 7,7 l/ 100 km (fabrieksopgave)

CO2-uitstoot 177 g/km

Energielabel D

Basisprijs 6 GT  72.933 euro

Prijs testauto  140.905 euro

LOAD-DATE: February 2, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              99 of 106 DOCUMENTS



                                NRC Handelsblad

                                27 January 2018
                                  NH zaterdag

Duidelijke taal!

SECTION: Achterpagina; Blz. 36

LENGTH: 660 woorden

Youp

Tijdje geleden gebruikte ik in mijn wekelijkse column het woord pisnicht en had
meteen bonje. Kreeg boze brieven van allerlei deugende fatsoensrakkers dat dit
echt niet kon en er verscheen in een of ander obscuur omroepblaadje ook nog een
boze column van een meneer. Hij meende dat pisnicht een homofoob scheldwoord is.
Toen ik dat las moest ik vooral lachen en toen ik het artikeltje uit had dacht
ik: wat een zeikwijf!

Ik had de pisnicht ook poot of flikker kunnen noemen. Dat is geen scheldwoord,
maar gewoon Amsterdams. Ik ben door een in hartje Mokum geboren en getogen vader
grootgebracht en hij heeft mij de die woorden geleerd. Woorden die ik absoluut
niet af wil leren. Dat maakt taal ook zo prettig. Een Gooise mevrouw met een
hete pieper in d'r strot is bij mij een kakwijf. Hockeydoos mag ook. Geldgleuf
vind ik eigenlijk het meest duidelijk voor de Blaricumse maffiasloeries.

Daarom moest ik deze week zo lachen om die politiek correcte hoofdredacteur van
het NOS-Journaal, die op een zacht zeiktoontje uitlegde dat ze voortaan wit in
plaats van blank zeggen. Was bepaald door de Taalcommissie. De wat? De
Taalcommissie!!! Blank werd volgens hen geassocieerd met rein en schoon. En dat
werd zwart niet. Dus moest blank wit worden.

Wat een lulkoek, dacht ik. In plaats van lulkoek had ik hier ook kletspraat
kunnen schrijven, maar... kletspraat is geen lulkoek. Lulkoek was niet door de
Taalcommissie gekomen.

Hij gebruikte ook nog het woord 'connotatie'. Hier zou ik voortaan gewoon
betekenis van maken. Dan weet Jan Lul in de straat ook waar je het over hebt.
Jan Lul is Jan met de pet, het volk, Jan Hagel, het crapuul. De kijkers van De
Curling Quiz.

Maar in het Journaal zeggen ze dus voortaan geen blanke boeren, maar witte
boeren. U begrijpt dat het dan over Zuid-Afrikaanse agrariërs gaat. Niet over
onze Nederlandse boeren. Dat zijn namelijk geen witte, maar gitzwarte
sjoemelboeren. Eerst rommelden ze op grote schaal met mest, daarna met
gemeentelijke bermen en nu weer massaal met kalveren. Een of ander heel
ingewikkeld systeem met vaarzen en melkquota. Boer zoekt geld. De diepgelovige
koe Hermien kon het allemaal niet meer aan en is de bossen rond Deventer in
gevlucht, weg van deze misdadige types. Toch snap ik de boeren wel. En
boerendochter Carola Schouten gelukkig ook.

Er waait een rare wind door het land. Op de een of andere manier wil iedereen
politiek foutloos spreken. En niet alleen spreken. Ook alle beelden van blanke
slavendrijvers en ander vroeger gajes moeten weg. Ik vind dat jammer. Het is
toch leuk om door een land te wandelen en steeds te stuiten op de foute
vaderlandse geschiedenis. Dat we gewoon nog eens herinnerd worden aan wat we
allemaal bij elkaar gejat hebben. In ons land is dat nogal wat. Wij kunnen ons
chronisch schamen. Jan Pieterszoon Coen roofde het niet van de witte, ook niet
van de zwarte, maar vooral van de blauwe boeren, die trouwens weer overwegend
bruin waren. Mijn voorstel is: laat staan die beelden en zet er een bordje bij
wat dat tuig gedaan heeft en hoe wij er verschrikkelijk van geprofiteerd hebben.
En dat daarom de binnenstad van Amsterdam zo mooi is. Allemaal met geroofd geld
gebouwd! Of breken we de grachtengordel binnenkort ook af?

En bij die blanke rijke stinkerds is er nog niks veranderd. Neem de Britse
Presidents Club die opgedoekt is omdat de voornamelijk blanke mannen tijdens een
diner voor een of ander goed doel honderddertig lekkere wijven hadden besteld.
Snollen waar ze als Amerikaanse turnartsen vrijuit in knepen en die ze de meest
vulgaire voorstellen deden. Een deel van de vrouwen was niet ongevoelig voor de
avances. Zij wipten zich via een hotelsuite graag omhoog. Doodgewone hoeren dus.
Toekomstige geldgleuven. Of mag je dat niet zeggen over vrouwen?

De NOS mag dat niet. Ook niet over sloeries die zich voor geld in zwart
ondergoed hijsen. Toch lekker als Rob Trip of Annechien Steenhuizen dat
binnenkort gewoon glashard zegt. Dat heet: duidelijke taal.

LOAD-DATE: January 26, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              100 of 106 DOCUMENTS



                                NRC Handelsblad

                                27 January 2018
                                  NH zaterdag

Geliefd door wat haar overkwam

BYLINE: Jutta Chorus

SECTION: Binnenland; Blz. 32

LENGTH: 1769 woorden

ABSTRACT

Prinses Beatrix Woensdag wordt Beatrix tachtig. Als pensionada maakt ze tijd
voor de tuin en haar kleinkinderen. 's Ochtends is ze vroeg wakker - macht der
gewoonte. Tegen de avond, als het licht  goed valt, kijkt ze naar het graf van
Friso.

'Bye bye Beatrix!" RoddelbladPrivé wist het in december zeker: „Haar TACHTIGSTE
verjaardag grijpt zij aan om helemaal afscheid te nemen van wat vroeger haar
volk was." Volgens „de beste bronnen" zal prinses Beatrix rond haar verjaardag,
komende woensdag, bekendmaken dat ze zich helemaal uit de openbaarheid
terugtrekt: officiële taken, banketten, werkvergaderingen met haar zoon -
„Beatrix wordt onzichtbaar".

De laatste keer dat Beatrix zich publiekelijk tot 'haar' volk richtte, was op
maandag 28 januari 2013. Om zeven uur 's avonds keek de - toen nog -  koningin
haar landgenoten recht in het gezicht en zei: „Zoals u allen weet, hoop ik over
enkele dagen mijn 75ste verjaardag te vieren. Ik ben dankbaar dat het mij gegund
is deze dag in goede gezondheid tegemoet te gaan." Daarna kondigde ze haar
aftreden aan.

De meeste hofdames waren tot die dag even onwetend gebleven van de troonsafstand
als iedere andere Nederlander. Dat het deze dag zou zijn en dat het aftreden op
zo'n korte termijn zou plaatsvinden, wisten maar een paar mensen: haar kinderen,
de premier en enkele leden van de hofhouding.

Má[#xfffd]xima had op De Eikenhorst de Volvo voorgereden. Willem-Alexander en de
drie dochters waren ingestapt en zo gingen ze naar Huis ten Bosch. Bij hoge
uitzondering zat de prinses zelf achter het stuur, een rechercheur volgde de
auto. Ook Constantijn, Laurentien en Mabel kwamen die avond met hun kinderen bij
moeder eten.

Friso was de afwezige. Hij lag al bijna een jaar in coma na een ski-ongeluk bij
Lech. Beatrix en Mabel hadden de bevolking publiekelijk bedankt voor alle
steunbetuigingen. Elke vrijdagavond was Beatrix naar het Wellington Ziekenhuis
in Londen gegaan, waar ze Friso voorlas. Op zondag vloog ze dan weer terug. Als
iemand voorzichtig informeerde naar het lot van haar zoon, antwoordde ze: „Wij
zijn in Gods hand."

Door de telefoon zei hofdame Miente Boellaard tegen de koningin: „Zo. Wat een
besluit." Beatrix gaf toe zelf ook wel wat opgewonden te zijn. „De koningin
heeft er diep over nagedacht", zegt Boellaard nu. „Het besluit is in vrijheid
genomen."

Beatrix keek vooral gespannen uit naar de reacties. De hofdame: „Hoe zal men
ermee omgaan, vroeg ze zich af."

In haar afscheidstoespraak zei Beatrix dat ze het volk „diep dankbaar [was] voor
het vertrouwen dat u mij heeft gegeven". Het klonk als een bezwering. Een leven
lang heeft ze geprobeerd zich het toeval waard te tonen dat haar koningin
maakte. De enige instantie die haar die waardering kon geven, was het
Nederlandse volk, en juist daarvan is zij nooit overtuigd geweest.

Belastingvriendelijk

De belastingvriendelijke brievenbusfirma van haar jongste zus, een exclusieve
vakantievilla van haar oudste zoon - er was nogal wat om tegenaan te schoppen de
laatste jaren van haar koningschap. De berichtgeving  in de traditionele media
werd overvleugeld door de berichten van gewone Nederlanders op sociale media,
naar inhoud en toon aardig samengevat in een tweet over de villa van
Willem-Alexander en Má[#xfffd]xima: „De kroonprins denkt zeker dat die
kutburgers gek zijn."

Maar een enkele ademtocht van Beatrix kon haar populariteit weer hoog opstuwen,
zoals de zucht die ze op tv slaakte na een bizarre aanslag op de koninklijke
toerbus in Apeldoorn, Koninginnedag 2009. Acht mensen vonden daarbij de dood,
onder wie de dader.

Het lijkt wel of ze geliefder is door wat haar overkomt en hoe ze daarop
reageert, dan door wat ze doet. Dat is misschien wel de tragiek van haar
koningschap. Alle moeite die zij zich getroostte om haar functie te vervolmaken,
heeft haar niet meer sympathie bezorgd, maar elk noodlottig incident was voor
het volk genoeg om haar innig in de armen te sluiten.

De eerste golf reacties op de korte toespraak waarmee Beatrix haar abdicatie
aankondigde, was overweldigend positief. In alle Europese kranten stonden
loftuitingen voor de vorstin. Op de site van The Washington Post was het nieuws
over Beatrix' aftreden ondergebracht in de categorie 'showbizz'. De weken daarna
kwamen er duizenden brieven binnen op de Haagse paleizen. Volgens een snel
uitgevoerde peiling van het actualiteitenprogramma EenVandaag onder 11.000
kijkers kreeg zij het rapportcijfer 8,2 voor haar koningschap. „Dat is leuk",
zei Beatrix over alle bijval.

Op 12 augustus 2013 overleed Friso op Huis ten Bosch aan „complicaties
opgetreden ten gevolge van de hersenbeschadiging veroorzaakt door zuurstoftekort
bij zijn ski-ongeval". Hij werd in besloten kring begraven op de Nederlands
Hervormde Begraafplaats in Lage Vuursche, aan de rand van Drakensteyn.

Wie in Lage Vuursche kasteel Drakensteyn passeert, ziet niet meer de open
bospaden uit Beatrix' verlovingstijd, waar in mei 1965 heimelijk de eerste
schalkse foto's van haar en Claus werden geschoten. Hekken van drieënhalve meter
hoog ontnemen nu het zicht. Er staan camera's, schijnwerpers en dichte struiken
tussen de beukenbomen.

Als de marechaussee de poort bewaakt en de koninklijke standaard is gehesen,
weet de voorbijganger dat de prinses thuis is. Het dorp stelt sinds haar komst
hogere eisen aan de publieke ruimte - er komen immers meer toeristen. Op sommige
plekken in de Dorpsstraat is het asfalt vervangen door klinkers. Een vervallen
smederij is opgeknapt tot een historisch ogend buitenhuis. Er is een
koningslinde geplant. Internet gaat sneller op alle smartphones sinds er een
zendmast op het landgoed van Drakensteyn is geplaatst.

Maar de prinses zien de bewoners van Lage Vuursche niet vaak. Af en toe komt ze
bij boekhandel Den Boer in Baarn. Ze eet weleens bij bistro Boschoord in
Hollandsche Rading. En Willem van Oosterom, eigenaar van restaurant De Lage
Vuursche, ziet haar door het dorp rijden, omringd door beveiligers in burger.
„Ze is er wel", zegt hij, maar niet zo aanwezig als vroeger. Toen fietste ze met
de jongens door het dorp. En nog vroeger, eind jaren zestig, mocht de jonge Van
Oosterom met alle kinderen uit het dorp voor Kerstmis bij Beatrix en Claus op
het paleis komen. „Dan las ze een kerstverhaal voor. We zongen liedjes in de
stal en kregen chocolademelk."

Binnen de muren

Hoe ziet het leven binnen de acht muren van Drakensteyn eruit? Behalve
beveiligers loopt er een lakei in haar buurt en een huishoudster. „Ze heeft
ervoor gekozen daar alleen te leven", zegt een oude vriend. „Dat heeft ze altijd
goed gekund en na de dood van Claus is dat onontkoombaar geworden." Ze voert
telefoongesprekken; ze is „geen internetter". Ze bezoekt Mabel en haar gezin
regelmatig in het weekend; omdat ze zich verantwoordelijk voelt, maar ook voor
haar plezier. De tijd die ze aan haar familie besteedt, hoeft ze niet langer te
veroveren. Voormalige hofdames vergezellen haar vaak.

Sinds ze weer prinses is, ontfermt Beatrix zich over haar vrienden, haar
generatiegenoten. In drukke tijden had ze die „op het ijs gezet", zoals een
vriendin het noemt. „Maar nu komen alle plantjes weer tot bloei." Op haar
tachtigste verjaardag, die ze op 3 februari in het Paleis op de Dam viert,
verzamelt ze al die vrienden nog eens om zich heen, misschien wel voor de
laatste keer.

Beatrix leidt het leven van een pensionada. De afgelopen vijf jaar heeft ze twee
nieuwe knieën gekregen, waardoor lichamelijke inspanning haar ineens lichter
valt. Bij een dansgala in november 2017 droeg ze schoenen van blauw satijn met
hakjes. Beatrix, zegt een hofdame, heeft „edelmoedig" het ambt aan haar zoon en
schoondochter overgedragen en gunt hun de glamour die daarbij hoort. „Wij hebben
niet de garderobe van Má[#xfffd]xima, wij hebben altijd hetzelfde kapsel", zegt
de hofdame.

Verdwijntruc

Is dat een aanwijzing voor de grote verdwijntruc van straks die Privé in
december voorspelde? Het blad wees op de overdracht van een groot deel van
landgoed de Horsten, dat Beatrix in november schonk aan Willem-Alexander. „De
belangrijkste aanwijzing", volgens de bronnen van Privé. Ook verkocht ze op 31
maart vorig jaar een monumentale villa aan de Lange Voorhout, het Russenhuis,
aan een hotel.

Wordt haar tachtigste verjaardag dan inderdaad een dramatisch keerpunt? Vrienden
van de prinses zeggen nadrukkelijk van niet. Het werk gaat door. Of zou de
website van het Koninklijk Huis alleen bedoeld zijn om zand in de ogen te
strooien. Daar staat op de agenda: „Hare Koninklijke Hoogheid Prinses Beatrix
opent vrijdag 9 februari in Museum Beelden aan Zee de tentoonstelling Utopia van
André Volten."

Nog altijd wordt ze vroeg wakker. Dat krijg je d'r niet meer uit, zegt een
vriend van haar. Ze werkt niet meer zo hard of veel als in haar jaren als
koningin. Er is meer tijd voor de tuin, voor de kleinkinderen. Ze zal altijd een
dagdeel vrijhouden voor het beeldhouwen. Maar in het jaarlijks overzicht van de
activiteiten van het Koninklijk Huis dat de Rijksvoorlichtingsdienst maakt, is
te zien dat Beatrix een keer of dertig per jaar aantreedt. En telkens ontmoet ze
dan Nederlanders die zichzelf weer even moeten inprenten: prinses, geen
koningin, prinses.

De donderdagmiddag brengt ze door in haar atelier, dat is na haar abdicatie niet
veranderd. Ze maakt bustes. Huub Oosterhuis, vriend van Claus: „Toen Friso
stierf, zei ik: Nu een beeld van Friso. Dat duurt nog wel even, antwoordde ze."
Ze is er intussen misschien wel aan toe, denken haar vrienden.

Ze tuiniert, trekt onkruid uit de perken om haar huis en onderhoudt in één
moeite door het graf van haar zoon, een beeldschoon rustbed, waarop in het
voorjaar witte lenteklokjes en gipskruid bloeien.

In het overzicht van haar leven nemen het verlies van Friso en de dood van Claus
een belangrijke plaats in. Ze kan zich inleven in het lijden van anderen, zegt
een vriendin, „en als troost zegt zij het goede". Huub Oosterhuis: „Ze heeft in
kleine kring weleens laten vallen dat ze een partner mist."

Hoe ervaart ze de stilte na een leven met een volk dat ze maar moeilijk kon
doorgronden? „Ze is er niet rouwig om dat ze niet langer in the picture is",
zegt de oude vriend. „Ze zal de laatste zijn die dat jammer vindt."

Tegen de avond kijkt ze uit het raam naar het graf van Friso, vertelde ze aan
een gast op een symposium in het Paleis op de Dam. „Dan valt er precies een
lichtstraal op."

Dit is een bewerking van de epiloog van Beatrix. Dwars door alle weerstand heen.
Een herziene editie verscheen deze week bij Atlas Contact. Chorus sprak voor het
boek met zeventig mensen, van wie sommigen alleen anoniem geciteerd wilden
worden.

Beatrix voert telefoongesprekken; ze is 'geen internetter'

LOAD-DATE: January 26, 2018

LANGUAGE: DUTCH; NEDERLANDS

NOTES: Dit is een bewerking van de epiloog van Beatrix. Dwars door alle
weerstand heen. Een herziene editie verscheen deze week bij Atlas Contact.
Chorus sprak voor het boek met zeventig mensen, van wie sommigen alleen anoniem
geciteerd wilden worden.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              101 of 106 DOCUMENTS



                                NRC Handelsblad

                                20 January 2018
                                  NH Zaterdag

De voortekenen van Oprah- en Trump-effecten in Den Haag

BYLINE: Tom-Jan Meeus; Ruben L. Oppenheimer

SECTION: Den Haag; Blz. 19

LENGTH: 1342 woorden

ABSTRACT

Deze week: kán Rutte III nog invloed uitoefenen op het eigen imago?

Ofwel:overprikkelde burgers en Bekende Personen als politici van de toekomst.

Tekst: / Illustratie:

Haagse invloeden

De verhoudingen binnen Rutte III beginnen helder te worden - voor het kabinet
zelf tenminste. De buitenwereld moet er nog achter komen.

De gewenningsperiode is voorbij. Nieuwe ministers die willen begrijpen wat een
passage uit het regeerakkoord precies betekent, weten dat ze discreet kunnen
appen of bellen met Carola Schouten, de CU-vicepremier: zij was erbij in de
formatie, zij snoeft nooit, maar zij weet alles.

Hugo de Jonge, haar collega-vicepremier van het CDA, heeft niets van haar
terughoudendheid. Hij is een nieuwkomer in Den Haag maar laat zich intern
nadrukkelijk gelden, ook tegenover Rutte: hij heeft meningen, hij praat gretig
mee.

In vicepremier Kajsa Ollongren (D66) menen kabinetsleden de topambtenaar te
herkennen die zij ooit was: zeer collegiaal, niet erg uitgesproken.

Van de vicepremiers heeft Schouten de meeste politieke ervaring. Zij nodigde
bijna alle collega-bewindslieden uit voor een kennismakingsetentje of -ontbijt,
waarmee ze zich impliciet aanbood voor een vertrouwensrol.

Ministers kennen nu hun positie op de informele pikorde. Zo weten ze dat
Ferdinand Grapperhaus geen eerste keus voor Justitie en Veiligheid was - zijn
post was in de formatie toebedeeld aan de VVD, en kwam pas in CDA-handen toen de
VVD niemand kon vinden.

Ze weten dat het 76ste Kamerlid, Pieter Omtzigt, binnen niet al te lange tijd
het CDA-woordvoerderschap inzake MH17 terugkrijgt: ook die plooi zal
uiteindelijk worden gladgestreken.

Ze zijn bijna allemaal zeer gecharmeerd van de ideeënmachine in het hoofd van
Eric Wiebes. Evengoed zien ze dat dezelfde Wiebes, met klimaat en Groningen, een
loodzware taak wacht. De enige die daarbij in de buurt komt is de vrolijke
Wouter Koolmees, wiens twee grote projecten, arbeidsmarkt en pensioenen, stuiten
op totaal gebrek aan medewerking in de polder, vooral bij de vakbonden.

En ze weten dat ze de buitenwereld niet langer kunnen ontlopen: Rutte III hield
zich tot nu toe overwegend verscholen voor het grote publiek. Rustig aan, geen
reuring: de oppositie zo min mogelijk brandstof bezorgen.

Maar met nieuwe wetgeving, lokale verkiezingen en een referendum op 15 maart in
het verschiet, is de tijd van schuilen voorbij - ook al zijn veel omstandigheden
en trends nogal ongunstig.

Zelf leek die terughoudende start me trouwens geen slecht idee: burgers
verwachten minder van de politiek dan de politiek vaak denkt.

Maar het effect is dat het nieuwe kabinet zijn imago in handen van zijn
tegenstanders heeft gegeven. Twee relatief kleine maatregelen, afschaffing van
de dividendbelasting en de btw-verhoging, werden beeldbepalend, hoewel ze amper
representatief zijn voor de gematigde kabinetsagenda.

Gevolg is dat behalve de CU de coalitiepartijen het matig doen in de peilingen,
vooral het CDA. Gevolg is ook dat Baudet zich zonder competitie als alternatief
heeft kunnen opwerpen. En links is weer zoekende: het nieuwe SP-gezicht Lilian
Marijnissen oogt veelbelovend, maar de PvdA scoorde schitterend in eigen doel,
eindeloos herhaald, inzake Kamerlid Moorlag.

En onder dit alles sluimert een grotere vraag: kán je als kabinet nog invloed
uitoefenen op je imago?

Je hebt natuurlijk de schreeuwers die claimen dat 'de overheidspropaganda' elk
zicht op de feiten belemmert. Maar de werkelijkheid is dat het online
mediaklimaat, gedomineerd door sociale media, een informatie-overvloed creëert
waardoor niemand nog greep op zijn imago heeft.

Daar kun je tevreden over zijn: elke stem telt mee, heel democratisch. Maar we
zien het omgekeerde: uitgerekend sociale media blijken het platform waarop
mensen klagen dat zeniet gehoord worden.

Ook daar kun je nog een positieve draai aan geven: de uitgeslotenen komen zo in
beeld en kunnen zo bediend worden met nieuwe partijen en gezichten (Denk,
Baudet, eerder 50Plus, PvdD, et cetera).

Het ingewikkelde is alleen dat de gefragmenteerde Tweede Kamer die dit oplevert,
hetzelfde manco heeft als die onlinemedia: er zijn zoveel verschillende geluiden
dat totaaloverzicht onmogelijk is, en hiërarchie amper is aan te brengen.

Het overaanbod van mediaprikkels creëert dus ook overaanbod van politieke
prikkels - zodat zicht op het grote geheel steeds lastiger is.

En het uiteindelijke effect is schokkend ondemocratisch: bekendheid, niet
kwaliteit of vindingrijkheid, krijgt zelfstandige politieke betekenis, zeker nu
zoveel burgers matige of geen politieke interesse hebben.

Er is eindeloos gezegd dat Trumps zege in 2016 het product is van mensen die
zich verwaarloosd voelden door de nationale politiek. Daar zit veel in.

Maar zijn enorme bekendheid in de VS was een ongekend voordeel bij zijn opkomst:
door de fragmentatie tijdens de Republikeinse voorverkiezingen (zestien
tegenkandidaten - een soort Tweede Kamer) sprong hij er vanzelf uit.

Het was dan ook angstaanjagend hoe enthousiast links Amerika reageerde op de
toespraak van Oprah Winfrey bij de Golden Globes. Niet om haar steun voor de
#metoo-beweging. Maar om de gevolgtrekking die Democraten in het Trump-tijdperk
aan één goede speech van een bekend persoon gaven: geknipt als
presidentskandidaat.

Geen idee of zij reële plannen heeft, maar het gaat me om de diepte van de
crisis die dit blootlegt: de knieval voor het idee dat ook Democraten wel een
nationale bekendheid moeten presenteren om nog kans bij de kiezer te maken.

In dat geval is bekendheid een voorwaarde voor politieke kansen geworden in het
socialemediatijdperk. Wat eerst een hulpmiddel leek om elke burger te laten
meepraten, resulteert er dan in dat alleen de bekende burger nog kans maakt
verkozen te worden - een fundamenteel ondemocratische uitkomst.

Je kunt zeggen dat dit altijd zo geweest: bekendheid helpt al decennia bij het
verwerven van politieke posities - van acteur Reagan tot en met zwemster Erica
Terpstra. Het verschil is dat bekendheid bij die mensen een hulpmiddel was: nu
dreigt het een voorwaardevoor verkiesbaarheid te worden.

In Nederland is het zover nog niet. Dat is waar. Maar de fragmentatie van de
Kamer en de problemen die elk kabinet voortaan heeft om, temidden van die
fragmentatie, het eigen imago te beïnvloeden, laat zien dat we hier onderhevig
zijn aan dezelfde trends.

Dus is het ook een kwestie van tijd voordat hier een bekend gezicht een partij
overneemt. (Het meerpartijenstelsel belemmert daarna natuurlijk kansen op
instant succes in het bestuur.)

Wel zou een direct door de bevolking gekozen burgemeester, die deze week iets
dichterbij kwam, de gelukzoekende Bekende Nederlander kunnen helpen. Iets van
dit verschijnsel zien we al onder de lijstduwers voor gemeenteraden.
Bijvoorbeeld in Den Haag kun je straks stemmen op darter Raymond van Barneveld,
tapijtkoning John van Zweden (beiden Groep De Mos) en beroeps-gewone-Nederlander
Henk Bres (PVV).

Maar zoals dat gaat: kabinetten hebben zelden tijd voor dit soort fundamentele
trends, opgeslokt als ze worden door de dagelijkse dingetjes. Zo was er sinds
vorige week voor het eerst serieus ongemak in de coalitie. CU-Kamerlid Eppo
Bruins zinspeelde na nieuwjaar in het AD op uitstel van opening van vliegveld
Lelystad: de CU-achterban klaagt er nogal over.

VVD en CDA waren not amused: zij zeiden intern dat ook hun achterban ontevreden
is over het vliegveld maar dat zij wél hun verantwoordelijkheid dragen.

De CU wees op procedurefouten waardoor het vertrouwen van burgers was geschaad,
net als bij het Groninger gas en, onlangs, inzake het WODC.

Dat verhoogde de feestvreugde niet, en zo kwam het eerste haarscheurtje in de
coalitie in beeld, waarbij opviel dat de gehaaidheid in deze samenwerking veel
groter is dan tijdens Rutte II.

Dat is, tot nu toe, ook het verhaal van de nieuwe coalitie: interne én externe
factoren die belemmeren dat het kabinet zichzelf een goede reputatie bezorgt.

Ministers van Rutte III appen Carola Schouten als ze een vraag hebben over het
regeerakkoord: zij was erbij in de formatie, en weet alles uit haar hoofd

LOAD-DATE: January 19, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              102 of 106 DOCUMENTS



                                NRC Handelsblad

                                16 January 2018
                                   NH Dinsdag

Na twee keer 'nee' zit ze er nu toch

BYLINE: Mark Lievisse Adriaanse

SECTION: Den Haag; Blz. 8

LENGTH: 1248 woorden

ABSTRACT

Op haar zestiende stond ze al op de SP-lijst in Oss. Zestien jaar later is
Lilian Marijnissen fractieleider. Ze is aanzienlijk activistischer dan haar
voorganger, Emile Roemer. En haar achternaam? „Die zal eerder een last, dan een
voordeel zijn."

Door onze redacteur

Profiel Lilian Marijnissen Fractievoorzitter SP

Lilian Marijnissen hoefde niet zo nodig de Tweede Kamer in, dus toen SP-leider
Emile Roemer haar er in 2012 voor vroeg, was haar antwoord duidelijk. En ook in
2016 zei Marijnissen in eerste instantie „nee". Bij de vakbond kon ze meer
bereiken, vond ze. Sterker, zegt partijvoorzitter Ron Meyer: „Eigenlijk heeft ze
een beetje een hekel aan de Tweede Kamer."

Na haar tweede 'nee' haalde Roemer haar toch over. Het begon ook te kriebelen.
Marijnissen zag na acht jaar bij de vakbond steeds vaker dat de problemen waar
mensen, „gewóne mensen", tegenaan lopen niet door de bond, maar in Den Haag
geregeld worden. En ze besefte dat ze ook als Kamerlid acties kan organiseren om
de politiek onder druk te zetten iets te veranderen.

En nu, tien maanden na haar verkiezing als Kamerlid, is Lilian Marijnissen, op
haar 32ste, de leider van de op een na grootste linkse oppositiepartij. Ze is de
opvolger van Roemer, de man die de SP wilde laten doorbreken als
bestuurderspartij. En de opvolger van Jan Marijnissen, haar vader, jarenlang de
sterke man en inspirator die de SP in meer dan twintig jaar opbouwde tot een
solide landelijke, antiliberale oppositiepartij.

Speeltuin

 Het begon met 550 Ossenaren. Die gaven haar in 2002 hun voorkeurstem bij de
gemeenteraadsverkiezingen in Oss, haar geboorteplaats. De partij had haar voor
de lijst gevraagd en dat wilde ze best. Ze was toch nog maar zestien, te jong om
echt in de gemeenteraad te gaan zitten. Maar de Ossenaren kenden haar al, als
voorzitter van de jongerenraad, presentatrice van een programma over politiek op
de lokale zender, als lid van de medezeggenschapsraad op school, en als dochter
ván - moeder Mari-Anne was raadslid, vader Jan landelijk leider van de SP.

Met  die voorkeurstemmen moest ze wel de raad in toen ze in 2003 achttien werd.
Alfons Prinssen, die tegelijkertijd raadslid werd voor lokale partij VDG: „Ze
was mondig. In debatten was ze heel fel en sterk, je moest van goeden huize
komen om haar weerwoord te bieden."

Het leven van Marijnissen í[#xfffd]s politiek. Daarbuiten lijkt - op hardlopen
met haar hond en wedstrijden van Feyenoord bezoeken na - soms weinig te bestaan.
Familie en vrienden zijn partijgenoten. Ze heeft „momenteel geen relatie". Tot
laat in de avond leest ze beleidsstukken, of bereidt ze acties voor.

Dat begint al als ze vijf is. Dan zet haar moeder een actie op om in Oss een
speeltuin te krijgen. Drie jaar en vele handtekeningen later opent die  - de
Elckerlyc heet 'ie, oud-Hollands voor „iedereen". Gebouwd door SP'ers en
buurtbewoners.

Als je iets wilt, moet je het zélf regelen, dat is wat Marijnissen van kinds af
meekrijgt. Een praktisch socialisme, noemt partijvoorzitter Meyer het. „Niet je
hand ophouden, maar zelf iets opbouwen." Straat en staat gaan hand in hand,
vinden ze bij de SP: het één is een middel om het ander te dwingen iets te
veranderen.

De leerschool van praktische verandering vervolgt Marijnissen met strak ritme.
Haar studie politicologie in Nijmegen en Amsterdam rondt ze in 2008 af met een
scriptie over organizing bij de vakbond, een uit de VS overgewaaide methode om
mensen te mobiliseren. Daarvoor kijkt ze onder meer mee bij Ron Meyer. Die kent
ze al van de SP. Hij organiseert bij FNV Bondgenoten schoonmakers. Daarna gaat
ze dat werk zelf doen, bij vakbond Abvakabo, als 'organizer'  in de zorg.

Zo laat Marijnissen thuiszorgwerkers in 2015 het gemeentehuis van Oss bezetten.
Daarmee zet ze druk op de lokale politiek waar ze zelf deel van uitmaakt;
Marijnissen is er dan nog raadslid. CDA'er René Peters, toen de wethouder voor
zorg tegen wie ze demonstreerde en nu Kamerlid namens een regeringspartij
waartegen ze oppositie voert: „Ik vond het eigenlijk wel mooi. Het is haar
manier van politiek bedrijven: mensen van buiten de politiek erbij betrekken en
alles aangrijpen om haar doelen te bereiken."

Raadslid Prinssen ziet daarin ook een zwakte: „Ze houdt soms te veel vast aan
haar standpunt en luistert te weinig naar anderen." Daarom mislukten volgens hem
in 2014 ook de coalitieonderhandelingen in Oss en belandde de SP voor het eerst
sinds 1998 buiten het gemeentebestuur. „Ze hield haar poot stijf op het
zorgdossier."

Toen Emile Roemer in 2010 aantrad als landelijk SP-leider, roemde de partijtop
zijn ervaring als lokaal bestuurder; hij was vier jaar een betrouwbare
wethouder in Boxmeer geweest. Nu noemen SP'ers in Den Haag juist de
strijdvaardigheid van Lilian Marijnissen, zoals ze in Oss toonde, haar kracht.
„Ze ging bijna compromisloos voor die zorgwerkers staan", zegt SP-Kamerlid Peter
Kwint.

Partijproduct

Kom er bij SP'ers niet mee aan dat het onvermijdelijk was dat Lilian Marijnissen
nu de partij gaat leiden die haar vader opbouwde. Kamerlid Kwint: „Dat reduceert
het hele proces dat we hebben gehad tot het idee dat die ouwe in Oss het
allemaal goed geregeld heeft."

„Natuurlijk zit ze hier niet vanwege haar naam, maar vanwege haar kwaliteiten",
zegt CDA-Kamerlid Peters. „Anders had ze als stemmentrekker wel een plaatsje op
de achterste rij gekregen." Hij denkt dat haar achternaam eerder een last is dan
een voordeel: „Ze wordt telkens met haar vader vergeleken. Daardoor verwachten
mensen veel van haar."

Het is niet dankzij Jan Marijnissen dat ze nu in zijn oude kantoor zit, nee,
maar Lilian Marijnissen is uiteindelijk wel een product van de partij die haar
vader opbouwde. Ze werd mede geschoold in een door hem  opgezette cursus voor
politieke toptalenten in de SP, de 'groep van 30'. Meyer, die haar tijdens die
cursus in 2005 leerde kennen: „Ze heeft voortdurend meegekregen hoe strijd met
mensen altijd de eerste stap in de politiek is."

Maar wat voor eigen politiek gezicht levert dat op? Marijnissen vindt: de
identiteitspolitiek die andere partijen bedrijven, is een afgeleide van waar het
écht over zou moeten gaan.  Niemand die haar aan de deur in de buurten ooit
vroeg om genderneutrale wc's. Waar het wél om gaat:  huren, onzekere banen en
het eigen risico in de zorg.  Marijnissen vindt dat ze geen tijd heeft voor
rozen, want te veel mensen hebben brood nodig.

De partij van  Marijnissen is er ook een van oppositie, niet per se van
besturen. Besturen kán, maar het is voor haar minder een doel op zich dan het
soms voor Roemer leek te zijn. Die vond dat de SP een bestuurderspartij moest
worden - in de gemeenteraden, de Provinciale Staten en uiteindelijk ook in Den
Haag. Partijvoorzitter Meyer: „Je kunt niet besturen zonder in de buurten actief
te zijn."

Al benadrukt Meyer  dat het geen koerswijziging is, er zal onder Lilian
Marijnissen wel degelijk wat gaan veranderen bij de SP, denkt hij.
Activistischer, zonder besturen als doel. En nationaler, met „gewone
Nederlanders" als gewenste kiezers.

Marijnissen Woensdag fractieleider

Lilian Marijnissen (1985) debuteert deze week als fractievoorzitter van de SP.
Halverwege december kozen de SP-Kamerleden  haar „in overgrote meerderheid" als
hun nieuwe voorvrouw.

Ze volgt Emile Roemer op.Hij neemt woensdag, na tien jaar Kamerlidmaatschap,
waarvan zeven als fractieleider, afscheid  van de Kamer. Marijnissen werd in
maart Kamerlid. Ze voerde het woord over zorg, een belangrijke portefeuille voor
de SP. Ook werd ze lid van het fractiebestuur.

LOAD-DATE: January 16, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              103 of 106 DOCUMENTS



                                NRC Handelsblad

                                11 January 2018
                                  NH donderda

Het goede voornemen dat actueel blijft

BYLINE: Clarice Gargard

SECTION: Opinie; Blz. 18

LENGTH: 587 woorden

ABSTRACT

Clarice Gargard

Column

De smeulende vuurwerkresten zijn nog niet van straat geveegd of we hebben alweer
een reeks aan schandalen voor de boeken. Het Grote Kech-debat, een politieke
partij (Forum voor Democratie) die weer eens het ontslag van een 'gewone
Nederlander' eist - ditmaal ons aller weerman-next-door Gerrit Hiemstra - en een
IOC-lid dat 'va-banque' fysieke mishandeling met handjeklap verwart en zich
zodoende genoodzaakt zag af te treden. Het nieuwe jaar begint moeizaam en goede
voornemens vliegen de deur uit. Maar misschien is dat niet zo erg als we denken.

Afvallen, stoppen met roken en sparen zijn veelal de voornemens die mensen aan
het begin van het nieuwe jaar hebben. Die voornemens zijn aan mij niet besteed:
ik moet volgens mijn Amerikaans-Afrikaanse familie juist aankomen, roken doe ik
zelden en om te kunnen sparen moet je meestal ook wat geld hebben. Toch vraag ik
me af wat het nut is van voornemens  als we ze niet nakomen.

De nieuwjaarsresoluties zoals we ze kennen schijnen uit de Romeinse tijd te
stammen. De god Janus - die als inspiratie fungeerde voor de maand januari -
bewaakte de poorten van de hemel als een veredelde beveiliger. Door wierook,
wijn en cake aan hem te offeren, zagen de Romeinen hun kans schoon om een plekje
in de hemel te bemachtigen. Zoals je in deze tijd, ik zeg maar wat, een
fractieleider van een politieke partij een appartement cadeau zou kunnen doen.

Uit de middeleeuwse literatuur kennen we een andere  traditie van goede
voornemens: de gelofte op een vogel. Aan een feestmaal bieden ridders tegen
elkaar op en zweren bij de (gebraden) vogel op tafel - een pauw, een fazant of
een reiger - welke nobele daden ze binnenkort zullen verrichten, welke vijand ze
zullen verslaan, of hoe kuis ze wel niet zullen leven.

Tegenwoordig faalt de helft van de mensen in het nakomen van de goede
voornemens. Toch blijft de traditie om het leven te beteren hardnekkig
voortbestaan. Volgens sommigen is ze overbodig, maar het is juist
bewonderenswaardig dat we ongeacht tegenslag de hoop om te zegevieren niet
verliezen. „De definitie van krankzinnigheid is telkens hetzelfde doen en een
ander resultaat verwachten", luidt het bekende gezegde. Je zou ook kunnen
beargumenteren dat het juist die volharding is die ons inherent menselijk maakt.

Het jaar 2017 werd gekenmerkt door tumultueuze wanorde. Het was het jaar waarin
we een despoot het hoogste ambt van onze wereld zagen bekleden. Naties verrezen
door dictators te verdrijven en naties vielen door te zwijgen over de
ongebreidelde genocide in hun land. Rampen vernietigden steden en gemeenschappen
herbouwden die. Mensen werd het zwijgen opgelegd en anderen spraken voor het
eerst zo oorverdovend luid dat de hele wereld op haar grondvesten leek te
schudden.

Tussen alle botsingen van hemelse proporties in snakken we ook naar ontlading.
Dat is duidelijk voelbaar als je de lovende reacties op de Golden Globe-speech
van Oprah Winfrey ziet. Oprah, één van de rijkste vrouwen ter wereld, verkoopt
een droom die voor velen niet waar te maken is. Toch raakt haar bezielende
boodschap recht in het hart.

Het is zoals vrijheidsstrijder  Martin Luther King eerder zei: „We moeten
eindige teleurstelling verwachten zonder de oneindige hoop te verliezen."  Een
beter voornemen om elk jaar te herhalen kan ik niet bedenken, juist nu die hoop
steeds meer op de proef wordt gesteld.

Clarice Gargard is programmamaker bij BNNVARA en publicist.

Het is juist bewonderswaardig om ondanks tegenslagen de hoop niet te verliezen

LOAD-DATE: January 11, 2018

LANGUAGE: DUTCH; NEDERLANDS

NOTES: Clarice Gargard is programmamaker bij BNNVARA en publicist.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              104 of 106 DOCUMENTS



                                NRC Handelsblad

                                10 January 2018
                                  NH woensdag

Fitter, gezonder en minder eenzaam

BYLINE: Frederiek Weeda; Bram Petraeus

SECTION: Binnenland; Blz. 8

LENGTH: 787 woorden

ABSTRACT

Zorg Wetenschappers breken zich er het hoofd over: hoe krijgen ze mensen aan het
sporten? Het antwoord komt uit Ulft: de FreeWheel Club.

Fitte 65-plussers Ouderen uit Ulft in wetenschappelijk tijdschrift

Bennie Overbeek loopt langs de matjes op het veld. „Allemaal op de buuk gaan
liggen! We gaan planken!" Dertig ouderen gaan op hun matjes liggen. De grond is
koud, het is nul graden. Maar ze doen het. Sommigen lachen, er hangt de sfeer
van een schoolklas. „Strek die benen!", roept Overbeek. Ze strekken de benen.

In het Gelderse dorp Ulft, vlak bij de Duitse grens, gebeurt elke ochtend iets
bijzonders: tientallen ouderen sporten samen. Al zeven jaar. Elke ochtend van
maandag tot vrijdag in weer en wind; er zijn ruim negentig vaste sporters.
Allemaal boven de 65 jaar. Vandaag hebben ze mutsen op, handschoenen aan en
leggings met gympen.

Het is zo bijzonder, dat dit bonte Achterhoekse gezelschap dinsdag het
internationale wetenschappelijk tijdschrift Translational Behavioral Medicine
haalde. Paul van de Vijver, die in Leiden promoveert op peer coaching, ontdekte
de groep en onderzocht hen. Alle uitkomsten zijn positief: de ouderen voelen
zich fitter, gelukkiger, slanker en minder eenzaam.

Oude patronen

Wetenschappers, zegt Paul van de Vijver, breken zich er het hoofd over: hoe
krijgen we mensen weer aan het bewegen? Ruim de helft van de 55-plussers is niet
fit. 55, dat is ook de leeftijd dat ouderdomskwalen opduiken: hart- en
vaatklachten, suikerziekte.  „Een aantal keer trainen met een fysiotherapeut
kost geld en heeft bovendien geen blijvend effect. Mensen vallen al snel terug
in hun oude patronen."

Maar hier in Ulft heeft een aantal gewone burgers het antwoord gevonden: de
FreeWheel Club. Het kost vrijwel niks. Iedereen betaalt één euro per week.
Sommige komen een keer per week, de meesten vaker. Op donderdag is er yoga of
wandelen.

Georgine Splinter (68) komt al sinds het begin, zegt ze. „Vijf dagen per week.
En ik sleep iedereen mee."

De sociale druk om te komen, doet wonderen, zegt een van de oprichters, Herman
Wielens (73). Hij is technicus en begon hier zeven jaar geleden mee na zijn
pensioen. In 2006 was gebleken dat hij beginnende ouderdomssuiker had. „Ik las
ergens dat die klachten zouden verdwijnen als ik elke dag zou lopen. Ik ben het
gaan doen en binnen zes maanden was de suiker weg. Toen dacht ik: dit moeten we
allemaal gaan doen."

Bennie Overbeek, een van de trainers, is 80. Hij speelde in 1959 in het eerste
elftal van voetbalclub De Graafschap. Zijn leven lang maakte hij gereedschap in
de Ulftse ijzergieterijen. Willem Schepers (71) was leraar op een mbo. „Iedereen
mag meedoen hier", zegt hij. „De helft is hoogopgeleid, de helft niet. Voor de
mensen met weinig geld is 1 euro per week net te doen."

Elke zes weken testen ze bij de FreeWheel Club hun conditie. Daar is een
standaardtest voor: hoe ver kunnen ze wandelen in zes minuten? Naarmate je ouder
wordt, gaat de curve omlaag. Maar hier, zegt Herman Wielens trots, gaat de curve
omhoog. „We lopen steeds verder in die zes minuten."

Stimuleren

Dat constateerden de onderzoekers van de Leyden Academy on Vitality and Ageing
ook. Onderzoeker Van de Vijver: „Normaal loop je per jaar drie tot zeven meter
minder ver in zes minuten door veroudering. Deze mensen lopen elk jaar gemiddeld
twintig meter verder."

Die harde gezondheidswinst vindt hij niet eens het relevantst. „Wat hier zo
bijzonder is, is dat ze elkaar stimuleren om te komen. Als iemand een paar keer
niet komt opdagen, wordt hij gebeld. Het is een grote sociale kring geworden.
Dat is stimulerender dan in je eentje thuis meedoen aan Nederland in Beweging op
de televisie. Als de dokter of maatschappelijk werker zegt: 'U moet meer
bewegen', dan heeft dat minder effect."

In Leiden hebben Van de Vijver (25) en collega's in drie wijken nu ook
sportochtenden voor ouderen georganiseerd, deelname kost 1 euro per week. Ze
willen zien of het succes van Ulft gekopieerd kan worden. Een hockeyclub en een
buurthuis stelden ruimte beschikbaar. In een arme wijk zijn ze al een jaar
bezig, daar zijn nu 25 vaste deelnemers. In een rijkere wijk zijn ze pas zes
maanden bezig en zijn er al 55 vaste deelnemers.

Eenzaamheid is het grootste probleem in Ulft, zegt Herman Wielens. Van de 10.000
inwoners zitten er 3.000 de hele dag thuis. Hij probeert allerlei activiteiten
voor ouderen te organiseren. Waarom zijn mensen hier eenzaam? „De kerk is leeg
en er is niks voor in de plaats gekomen. De kinderen zijn weg. Ze wonen in het
westen, waar werk is." Een van zijn kinderen, een IT'er, woont zelfs in de
Verenigde Staten. „Onze sportclub is heel gezellig en goed tegen eenzaamheid."

Als iemand een paar keer niet komt, wordt hij gebeld

Paul van de Vijver onderzoeker

LOAD-DATE: January 10, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              105 of 106 DOCUMENTS



                                NRC Handelsblad

                                02 January 2018
                                   NH-dinsdag

Wie wijst ons nog de weg in 2018? Een ode aan de volger

BYLINE: Kees Vuyk

SECTION: Opinie; Blz. 18

LENGTH: 911 woorden

ABSTRACT

Leef groots en meeslepend, dicteert   reclame. We gaan naar jullie luisteren,
beloven politici. Maar de meesten van ons willen helemaal niet het heft in eigen
hand nemen, stelt . Zij willen  leiders die  zorgen.

NRC schonk afgelopen jaar veel aandacht aan 'de gewone Nederlander'. De stem van
gewone mensen kreeg ook in de politiek meer gewicht. Niettemin weten we weinig
van wat hen beweegt. Gewone Nederlanders treden niet graag op de voorgrond.
Alleen in de anonimiteit van het internet laten ze hun stem horen. Maar hoe
serieus moeten we hun mening aldaar nemen? In artikelen lazen we wie de gewone
Nederlander is, wat die zoal denkt. Wat niet naar voren kwam was hoe de gewone
Nederlander denkt. Waar komen hun denkbeelden vandaan, wat is de bron van hun
verlangens en angsten?

Mijn eigen zoektocht, tijdens het schrijven van het boek Oude en nieuwe
ongelijkheid, kreeg een impuls uit onverwachte hoek, toen ik op een avond
zappend voor de buis gegrepen werd door een scène uit het realityprogramma
Utopia. SBS6 volgt daarin vijftien mensen, wonend in een afgescheiden domein, in
hun werk aan 'een ideale samenleving'. Ze besloten een nieuwe koers te varen.
„Het moet hier meer op een bedrijf gaan lijken", stelde een van hen. Niet
iedereen bleek even enthousiast. De wending zorgt voor een scheiding der
geesten. De ene groep noemt zichzelf voortaan 'de ondernemers' en zet in op geld
verdienen. De andere groep hecht aan een rustig leventje, 'de minimalisten'. De
ondernemers spreken met dedain over de minimalisten. „Je moet ze beschouwen als
personeel." De minimalisten zien zichzelf aanvankelijk juist als idealisten,
maar hun onbehagen groeit. Ze lopen stuurloos rond. Een enkeling doorziet wat er
misgaat en spreekt haar groep toe. „Wij zijn  volgers, wij vinden het fijn als
iemand zegt: wil je dat doen, en dat je het dan doet. De groep ondernemers
bestaat uit haantjes, allemaal heel erg leiders."

Ik sloeg aan op de term volgers. Een sterke formulering van het 'gewone denken',
niet alleen  van gewone Nederlanders, eerder de denktoestand waarin we ons
allemaal de meeste tijd bevinden en waar 'minimalisten' hooguit gemakkelijker in
blijven hangen dan mensen die zichzelf als 'ondernemers' zien.

Volgen, dat is wat mensen gewoonlijk doen. Imiteren, napraten, liken, retweeten,
meelopen, gehoorzamen, al is het soms morrend. Op de achtergrond leeft het besef
dat we niet zo goed weten wat we aan moeten met ons leven. We zijn blij als er
iemand opstaat die zegt dat hij of zij het wel weet. Dat wekt hoop. Religies
teren daarop. We menen dat de rol van religie in onze samenleving is afgenomen.
Maar de behoefte aan richtingwijzers bleef. Onze verwachting van de
digitalisering is wellicht een seculiere versie van die hoop. Turen we daarom
zoveel uren naar allerlei schermen, hopend dat ze ons wegen wijzen om te volgen?

De huidige samenleving worstelt met deze behoefte. Als consumenten zijn we
soeverein, zegt men. Tegelijk worden we bestookt met eindeloos herhaalde
boodschappen die ons influisteren wat te kiezen. We willen leven zoals de mensen
in de reclame, groots en meeslepend. Helaas ontbreken vaak de middelen daartoe.
Wat moet je dan met je soevereiniteit?

In verkiezingstijd roepen politici ons op hen te volgen. Eenmaal aan het roer,
houden ze ons voor dat we voor onszelf moeten zorgen: flexibel en ondernemend.
Een rustig, volgend leven is niet meer van deze tijd, beweren zij. Is het dan
gek dat veel burgers zich afwenden van deze bestuurders en kiezen voor
buitenstaanders die zich wél opstellen als leiders? In reactie daarop beloven
gevestigde politici beter te luisteren. Maar willen gewone Nederlanders niet
gewoon dat er beter voor hen gezorgd wordt? Denk aan het integratiedebat. „Alles
wordt voor ze gedaan", zo klagen velen over het vluchtelingenbeleid. „Een huis,
geld voor inrichting, hulp bij het zoeken naar een baan." De bestuurder
concludeert: grenzen sluiten. De goede verstaander hoort: „Zij krijgen alles,
wij moeten alles zelf doen." Klachten over onveiligheid worden ondertussen
geïnterpreteerd als roep om strenger optreden, terwijl het waarschijnlijker is
dat mensen wat zekerheid in hun bestaan missen. Een vaste baan, buurtverbanden.
Een aangescherpt justitiebeleid is voor gewone Nederlanders een ver-van-mijn-bed
show. Als ze er al iets van merken dan is de kans groter dat ze er juist hinder
van ondervinden.

Nog niet zo  lang geleden was de gewone Nederlander ingebed in stevige netwerken
die het sociale leven bepaalden: familie, buurt, kerk, bedrijf en partij wezen
de weg. Ondernemende types kwamen daarin niet altijd tot hun recht, zeker niet
als ze van bescheiden afkomst waren. De individualisering zorgde ervoor dat
degenen die willen uitbreken, nauwelijks nog weerstand ondervinden. Maar zo
ontstond er wel een nieuw probleem. Wie het liefst gebaande paden volgt, dwingen
we tegenwoordig tot een eigen weg. Zelfstandig de arbeidsmarkt op, als
soevereine klanten leveranciers tegemoet treden, autonoom over morele kwesties
oordelen. Dit alles in een kakofonie van meningen, serieuze berichtgeving en
fake news. Gewone Nederlanders kijken om zich heen en merken dat de maatschappij
niet meer op ze zit te wachten. Als iemand zich al om hen bekommert, dan toch
met een zeker dedain. Geen wonder dat velen zich terugtrekken in een
internetbubbel. Daar zijn volgers wél welkom.

Kees Vuyk is filosoof. Onlangs verscheen zijn boek Oude en nieuwe ongelijkheid.
Over het failliet van het verheffingsideaal.

LOAD-DATE: January 2, 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved

                              106 of 106 DOCUMENTS



                                NRC Handelsblad

                                02 January 2018
                                   NH-dinsdag

Stenen gooien en taal verdunnen

BYLINE: Petra de Koning

SECTION: Binnenland; Blz. 2

LENGTH: 477 woorden

ABSTRACT

Petra de Koning

column

Geert Wilders deed in november aangifte tegen Mark Rutte wegens discriminatie
van de 'gewone Nederlander'. Het kreeg nauwelijks aandacht. Hij noemde Rutte een
crimineel. Niemand keek ervan op. De VVD is een 'kutpartij', zei Thierry Baudet
van Forum voor Democratie in december en VVD-fractievoorzitter Klaas Dijkhoff
glimlachte een beetje.

Je zou kunnen denken: 2018 wordt het jaar waarin de politieke provocatie van het
harde soort - schelden, beledigen, zeggen-wat-je-denkt zoals Pim Fortuyn - is
uitgewerkt. Neem Wilders, die in de peilingen zetels verliest. Op zijn
'kopvoddentaks' werd in 2009 heftig gereageerd. Maar wat moet je nog zeggen als
je een zaal vol aanhangers al eens hebt laten roepen om minder Marokkanen?

„Je hebt erg, erger en ergst", zegt Tom Postmes, hoogleraar sociale psychologie
in Groningen. „Daarna zie je dat verveeldheid optreedt bij mensen." Postmes deed
drie jaar geleden onderzoek naar groepsgedrag bij relschoppers en escalatie bij
conflicten op straat. En zo heel anders is het misschien niet: een steen gooien
naar de politie of zeggen dat Nederlandse waarden worden bedreigd door
„homeopathische verdunning van de bevolking" met andere volken, zoals Baudet.

Zo'n steen gooi je niet alleen om agenten pijn te doen, je laat aan je eigen
mensen zien hoeveel lef je hebt. Of welke kant het op moet met je groep:
radicaler, niet redelijker. Zo'n steen kan ook als doel hebben: een betere
positie verwerven in de groep. „Die dynamiek zie je bij rechtse partijen", zegt
Postmes. „Ze zetten zichzelf tegenover de theedrinkers van links en zoeken de
concurrentie op met ándere rechtse partijen."

De H.J. Schoo-lezing van Sybrand Buma afgelopen zomer, over 'gewone burgers' die
zich 'verweesd' voelen door immigratie en globalisering, noemen ze bij het CDA
ook een provocatie - een nette. Rutte kwam vorig jaar met zijn „pleur op" tegen
Turkse jongeren. En eerder: dat Nederlandse Syriëgangers beter kunnen doodgaan
dan terugkeren.

Misschien zijn Rutte en Buma vooral imitatieprovocateurs, op zoek naar dezelfde
kiezers als Wilders en Baudet - met een harde, maar minder extreme boodschap?

Je ziet, zegt Tom Postmes, een geleidelijke radicalisering van uitspraken. „Een
soort homeopathische taalverdunning, waardoor het niet meer zo opvalt als mensen
een grens overschrijden." En al kan er nu verveling zijn over Wilders, Postmes
denkt helemaal niet dat de provocatie uitgewerkt raakt. „Juist als de
meerderheid provocaties normaal vindt, geeft dat radicalen de kans om tot actie
over te gaan."

Het kan ook dat mensen collectief tot bezinning komen. Maar dan: waardoor? „Je
wilt niet dat er eerst iets ernstigs moet gebeuren: incidenten, conflicten of
zelfs een burgeroorlog."

Petra de Koning (p.dekoning@nrc.nl) vervangt Tom-Jan Meeus.

'Juist als de meerderheid provocaties normaal vindt, geeft dat radicalen een
kans'

LOAD-DATE: January 2, 2018

LANGUAGE: DUTCH; NEDERLANDS

NOTES: Petra de Koning (p.dekoning@nrc.nl) vervangt Tom-Jan Meeus.

PUBLICATION-TYPE: Krant

JOURNAL-CODE: NRC Handelsblad


                         Copyright 2018 NRC Media B.V.
                              All Rights Reserved
