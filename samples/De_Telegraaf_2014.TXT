
                               1 of 141 DOCUMENTS



                                  De Telegraaf

                            30 december 2014 dinsdag

'Andere zaken dan de salariswet worden wel pijlsnel ingevoerd'

BYLINE: Stols, Margo

SECTION: WUZ; Blz. 18

LENGTH: 749 woorden


Zeer opvallend dat de salariswet zomaar een jaar later ingevoerd zal worden.
Andere zaken worden wel pijlsnel ingevoerd, zoals bijvoorbeeld btw-verhoging op
de brandstoffen. Zouden soms bepaalde invloeden achter de coulissen dit soort
zaken bewerkstelligen?

Wim Knaap, Hoorn

Ondernemers  Het verschil tussen ceo's en ondernemers zijn mensen als de heer
Van der Leegte (Tel. 29/12). De eerste groep begint bij een bedrijf met mensen
te ontslaan, de tweede groep weet oplossingen te vinden om mensen aan het werk
te krijgen en te houden. Chapeau, meneer Van der Leegte, met 85 bedrijven onder
één paraplu. Zoals u lopen er te weinig rond.

Bert Steenhuisen, Heiloo

Voors en tegens  Je moet van goeden huize komen om alle voors en tegens van de
verschillende zorgverzekeringen met elkaar kunnen vergelijken. Er zijn nogal wat
verzekeraars die zich via een dochterbedrijf presenteren met een lagere premie
dan de hoofdverzekeraar. Allemaal kosten die voorkomen kunnen worden door een
volksverzekering (ziekenfonds) waarbij de premie een vast percentage is van het
inkomen. De reclamekosten kunnen dan achterwege blijven. Iedereen betaalt naar
rato en dat is een groot goed in een participatiemaatschappij.

J. Donker, Geldrop

Watjes  De beperking van salarissen van topfunctionarissen die op 1 januari zou
ingaan, is plots uitgesteld door het kabinet. Dit omdat er meer tijd nodig is om
de toplieden aan de nieuwe regels te laten wennen. Gelukkig bestaat het gewone
volk niet uit zulke watjes, want de ooit voordelige spaarloon- en
premiespaarregelingen werden op een achternamiddag zomaar met een pennenstreek
opgeheven, en er kraaide geen haan naar.

Ron Koster, Hoogwoud

Verminkt  Wat een verademing zal het zijn als het afsteken van vuurwerk over
enkele jaren wordt verboden. Centraal en gecontroleerd afsteken moet mogelijk
blijven om het afscheid van het oude en het welkom van het nieuwe jaar te
begeleiden. Als je bedenkt hoeveel mensen straks niet meer voor het leven worden
verminkt, vraag je je af waarom die maatregel niet volgend jaar al kan ingaan.

Theo C.A. Hoogland, Heerhugowaard

Veerboot  Met stijgende verbazing lees ik het artikel over de brandende veerboot
tussen Griekenland en Italië. Wij maken regelmatig overtochten met deze
veerboten en het valt ons dan op hoe slecht onderhouden sommige boten zijn. Maar
erger nog is dat het (vaak) Italiaanse personeel er doodmoe en uitgeput uitziet.
Deze mensen krijgen of veel te weinig nachtrust of werken te veel uren/dagen
achter elkaar. Als dit personeel verantwoordelijk wordt gesteld voor de
evacuatie van passagiers, dan hou ik mijn hart vast.

Desiree Blom

Misser  Het was het beste sportjaar ooit, aldus Studio Brasil. Er was echter
geen enkele aandacht voor de Nederlandse topsporter Joost Luiten. De top 30 van
de wereld binnengedrongen, Nederlands beste golfer ooit. Een misser!

Han Hengeveld, Amersfoort

André  De intellectuelen die niet nalieten André van Duin de grond in te boren,
bezingen hem nu in alle toonaarden. Het klinkt nu of zíj hem eigenlijk
uitgevonden hebben. Stilletjes mag je d'r wel om lachen, André. Want zo is het
toch?

John Lanting

Kampioen  Bewondering voor de prestaties van Sven Kramer (Tel. 29/12) is
natuurlijk terecht. Maar Kramer is óók Nederlands allroundkampioen uitvluchten
en de ongekroonde koning van de jaloezie. Niet in alle opzichten verdient hij
blinde adoratie en is hij een 'kroonjuweel van de vaderlandse sport'. Vandaar
het misschien kinderachtige leedvermaak als Sven kampioen wordt zonder één
afstand te winnen.

A. Lammers, Otterlo

Windmolen  Bij Medemblik staat een zwaar gesubsidieerde windmolen vleugellam.
Kwestie van 'even Apeldoorn bellen'? Gelukkig staat hij in het IJsselmeer.
Alhoewel, je zal er maar net met je bootje varen.

F. Heeffer, Uden

Goede doelen  Met name in december worden we bijna dagelijks geconfronteerd met
allerlei inzamelingsacties voor een goed doel. Mijn vrouw en ik doen
vrijwilligerswerk, onbetaald, en ik erger me dan ook groen en geel aan al die
royaal betaalde zakkenvullers in de top van veel van die goede doelen. Als al
die organisaties nu eens een overzicht zouden publiceren waar al dat geld aan
besteed wordt, dan is dat duidelijk voor de 'gulle gever' die net als wij graag
uitsluitend het goede doel wil steunen.

Leo Klasen, Purmerend

LOAD-DATE: 29 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               2 of 141 DOCUMENTS



                                  De Telegraaf

                            29 december 2014 maandag

'Wat slagvaardig zijn die instellingen toch'

BYLINE: Hiskemuller, Coosje

SECTION: Nieuws-Pagina5; Blz. 6

LENGTH: 648 woorden


onder redactie van Coosje Hiskemuller   Uw reacties WUZ@telegraaf.nl  Postbus
376 - 1000EB Amsterdam - www.wuz.nl

Wat zijn de zorginstellingen, wooncorporaties en universiteiten toch
slagvaardig. Ze hebben wel een jaar de tijd nodig om te 'wennen' aan de
verlaging van het salarisplafond voor topfunctionarissen (Tel. 27/12) en om te
'bespreken hoe de nieuwe regels het beste kunnen worden ingevoerd'. Ondertussen
blijven ze de riante topsalarissen gewoon doorbetalen, want daar draait immers
de belastingbetaler voor op. De afschaffing van de pc-privéregeling   die veel
meer mensen (maar met een lager salaris) raakte   is er destijds in één dag
doorheen gedrukt, als ik het me goed herinner.

K. Teplá, Voorburg

Uitgeblust  EC-voorzitter Juncker heeft beweerd dat te veel partijen in diverse
landen de populistische partijen aan het na-apen zijn, zodat de wereld (o nee,
Europa) niet te regeren zou zijn. Misschien moet deze uitgebluste politicus eens
met de gewone mensen op straat gaan praten, dan krijgt hij heel snel in de gaten
dat de gewone burger absoluut niet zit te wachten op het hele Europese gebeuren.
Zij hebben er een complete janboel van gemaakt, maar dat zal wel te moeilijk te
bevatten zijn.

B.J. Krol, Assen

Sneeuw  Kan de NS niet eens praktijkervaring gaan opdoen in Oostenrijk en
Zwitserland, hoe daar wordt omgegaan met sneeuwproblemen? Die problemen op het
spoor zijn daar niet. Hier zijn ze er al vóórdat het sneeuwt.

H.A. van Zanten, Aalst

Vader  Wederom heeft de VVD haar ware gezicht getoond, door de salarissen van
topverdieners voor tenminste nog één jaar veilig te stellen. Dat de VVD een
partij is voor grootverdieners blijkt ook nu weer. En de PvdA ziet toe en doet
niets. Rutte en consorten blijken maar weer eens een slechte vader te zijn voor
hun eigen kinderen. Het is een schande.

P.J.A. Meijer, Rijnsburg

Overbodig  Toch gek dat de politie haar plicht verzuimt om de wet te handhaven
ter bescherming van de burgers (Tel. 27/12). Raddraaiers lachen zich suf. Wetten
en richtlijnen zijn overbodig indien deze niet gecontroleerd of gehandhaafd
kunnen worden!

K. Gaemers, Roosendaal

Wieken  Windmolen in Medemblik verliest beide wieken http://(Tel.nl 26/12).
Daarom vraag ik me af waarom windmolens naast snelwegen worden geplaatst!

R. den Hartog, Utrecht

Nederlands  Mooi hoor, een goed gevuld Thialf in Heerenveen bij de Nederlandse
kampioenschappen schaatsen, maar wat hoor ik dan: 'Go to the start  ready'? Wat
mij betreft is de starter gediskwalificeerd!

Leo Douma,

Wieringerwerf

Schijnheilig  De meeste columnisten van de krant leggen voortdurend de vinger op
de zere plek qua politiek en waanzin in het dagelijkse leven. Het zou verplicht
moeten zijn voor de ministers om elke dag te beginnen met het lezen van
columnisten en lezersbrieven zodat ze misschien eens door krijgen wat er onder
hun 'onderdanen' leeft, i.p.v. schijnheilig de straat op te gaan om zich onder
de mensen te begeven.

Arjan Ruiter, Alkmaar

Respect  Met respect las ik hoe het advocatenechtpaar Knoops (Tel. 27/12) niet
alleen uit winstoogpunt handelt. Dit is vooral op te maken uit hun verdediging
van de heer Poch, die geen steun krijgt van de overheid. Onze regering moet zich
diep schamen om een landgenoot zo in de steek te laten.

L. van Knijff, Leersum

Software  De Nationale Politie overweegt de aanschaf van vermoedelijk kostbare
computersoftware waarmee opsporingsinstanties in de cruciale beginfase van een
onderzoek 'razendsnel' en veilig informatie met elkaar kunnen uitwisselen (Tel.
28/12). We horen over circa twee jaar of het werkt, hoeveel duurder het is
geworden dan oorspronkelijk geraamd en of de samenwerking er nu echt van is
gekomen.

W. de Brouwer, Venlo

LOAD-DATE: 28 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               3 of 141 DOCUMENTS



                                  De Telegraaf

                            29 december 2014 maandag

Pril begin in Dubai

BYLINE: Erven Dorens, Pieter van

SECTION: Journaal; Blz. 23

LENGTH: 132 woorden


Terwijl haar man in Dubai tussen 1975 en 1980 pionierde als ingenieur voor een
baggerbedrijf, legde Anita van der Krol-van Hasselt  er met haar fotocamera het
dagelijks leven vast.

Ze maakte onder meer reportages van rondtrekkende bedoeïenen, de markt en de
simpele hutten waarin het gewone volk toen leefde (www.anitavanderkrol.com).
Niet lang daarna zouden de toestromende oliedollars in het woestijnstaatje
zorgen voor een bouwexplosie en zelfs de ontwikkeling van een
toeristenindustrie.

Omdat maar weinigen indertijd dat oude leven vastlegden, zijn de foto's van Van
der Krol behalve in artistiek ook in historisch opzicht interessant voor de
inwoners van Dubai. Het leverde haar een tentoonstelling op, getiteld `The
beginning of a nation' in the Empty Quarter Gallery in Dubai.

LOAD-DATE: 28 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               4 of 141 DOCUMENTS



                                  De Telegraaf

                           20 december 2014 zaterdag

Begroting vertaald  in bier

BYLINE: Colijn, Jan

SECTION: Nieuws; Blz. 4

LENGTH: 137 woorden


Van onze correspondent  ENSCHEDE  Om de begroting wat inzichtelijker te maken
voor 'de gewone man', heeft de gemeente Enschede de bedragen vertaald naar
kratjes bier.  Op http://Koers053.enschede.nl legt de gemeente de begroting uit
in gewonemensentaal. Daarbij wordt bijvoorbeeld duidelijk dat 205 miljoen euro
wordt uitgetrokken voor het versterken van de lokale economie. Oftewel: 15
miljoen kratjes bier. Voor de pictogrammen worden afbeeldingen gebruikt van de
regionale trots Grolsch.

Overigens wordt niet alleen de vergelijking met drank gemaakt. 205 miljoen euro
is bovendien synoniem aan 4 miljoen volle boodschappentassen en 137 miljoen
netjes sinaasappelen.

Dat er iedere zaterdag ruim 54.000 bezoekers naar de binnenstad komen, is
volgens de gemeente net zoveel als een volle Amsterdam ArenA.

LOAD-DATE: 19 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               5 of 141 DOCUMENTS



                                  De Telegraaf

                            19 december 2014 vrijdag

'Een  nutteloze actie waar de belastingbetaler voor opdraait'

BYLINE: Hiskemuller, Coosje

SECTION: WUZ; Blz. 20

LENGTH: 746 woorden


Het openbaar ministerie gaat Wilders vervolgen. Een volstrekt nutteloze en
geldverslindende actie, waar de belastingbetaler voor opdraait. Alleen Wilders
zal er voordeel uithalen, hij krijgt wederom geheel gratis een groots pr-podium
tot zijn beschikking. Daar waar de politieke partijen met folders en sommige met
rozen langs de deuren gaan, krijgt Wilders op primetime alle denkbare tv-zenders
tot zijn beschikking om zijn denkbeelden in onze huiskamers uit te storten. Wil
de publieke opinie Wilders de mond snoeren dan zal hij genegeerd moeten worden.

Niels J. Kooijman,

Amstelveen

Voortvarendheid  Met de Staten- en misschien wel Tweede Kamerverkiezingen in
zicht heeft ons onvolprezen Openbaar Ministerie alsnog besloten om dhr. Wilders
te vervolgen wegens discriminatie en het opzetten van bevolkingsgroepen tegen
elkaar. Een idee dat navolging verdient en ik kan dan ook niet wachten tot zij
met dezelfde voortvarendheid gif zaaiende religieuze leiders alsmede de personen
achter haat uitbrakende websites verantwoording laten afleggen.

R.F. Meihuizen

Prijslijst  Net als restaurants zouden specialisten, tandartsen, ziekenhuizen,
apotheken etc. een volledige prijslijst aan de buitenzijde van de deur moeten
bevestigen. Tevens een lijst met zorgverzekeraars waar ze geen contract mee
hebben!

Boelie Ouwehand, Bavel

Oud ijzer   Doordat de kiezer strategisch heeft gestemd, kwam een brede coalitie
tot stand, maar nu blijken de politieke inzichten ver uit elkaar te liggen.
Bijkomstige ergernis vind ik dat niet-gewilde partijtjes als CU en SGP, maar ook
D66, een flinke vinger in de pap hebben. De kreet 'stembus is lood om oud ijzer'
wordt bewaarheid.

Andries Roede, Emmen

Verdwijnen  Het Europees Comité voor Sociale Rechten concludeerde dat 'iedereen
in het land recht heeft op onderdak, voedsel en kleding'. Dat is uitstekend
nieuws: er zullen nu geen 'zwervers' meer zijn en ook alle voedselbanken kunnen
nu verdwijnen. Of gaat het hier inderdaad alleen maar om asielzoekers zonder
papieren?

Ferenc Pinter, Sittard

Kritiek  Met verbazing lees ik dat trainer Raymond Verheijen bij het congres van
de KNVB geen kritiek mocht geven op de mening van Cruijff (Tel. 16/12). Een
groot aantal coaches was na afloop verontwaardigd. Wij leven echter in een vrij
land. Als het op een nette manier gaat, mag iedereen zijn mening geven. Cruijff
is zelf ook erg goed in het uiten van kritiek.

J. de Winter, Hilversum

Druk  In plaats van dat het kabinet druk is met zorgen voor banen voor de
werkzoekende Henk en Ingrid, is het kabinet nu druk bezig met het redden van de
eigen banen.

Gerrit Hartholt, Dedemsvaart

Vallen  Wim Kan wist het vele jaren geleden al: 'Als de kerstbomen staan, vallen
de kabinetten.'

Jan Oosterhof,

Hellendoorn

Verbazend  Het verbaast mij dat het zorgplan in eerste instantie zonder enige
aandacht en publiciteit over de beperking van de vrije artsenkeuze door de
Tweede Kamer is gekomen. Deze beperking treft alleen de laagstbetaalden die zijn
aangewezen op natura- en budgetpolissen. Het is wrang dat drie Eerste Kamerleden
het opnemen voor deze groep, terwijl de Tweede Kamerfractie van de PvdA zich en
masse achter dit wetsvoorstel schaarde.

Mike Heering, Den Haag

Schulden   Het is te hopen dat de schulden met het achteraf betalen (Tel. 18/12)
niet toenemen. Nu weet je wat je kan uitgeven en koop je verstandig binnen je
budget. Als je pas volgende maand hoeft te betalen dan denk je al snel 'dat red
ik volgende maand wel'. Dit geldt zeker voor de groep die al moeilijk rond kan
komen. Het lijkt mij redelijk dat degenen die de schulden mogelijk maken, ook
dan hun verantwoordelijkheid nemen. Bv. producten terugnemen als er niet betaald
kan worden.

P. Ronke, Wassenaar

Vertrouwen  De strengere regels voor pensioenfondsen zijn aangenomen. De
overheid heeft door de jaren een schuld van zo'n 450 miljard opgebouwd. De
pensioenfondsen bouwden in die tijd een 'spaarpot' van zo'n 1000 miljard op.
Door discutabele rekenregels van de overheid zou dat onvoldoende zijn. Wat
matigen politici zich aan, deze fondsen te beleren en nog strengere regels te
stellen, tegen de achtergrond van hun eigen voortdurend falend beheer? Voorlopig
heb ik meer vertrouwen in mijn pensioenfonds dan in de politiek.

Frits W. van Dijk

LOAD-DATE: 18 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               6 of 141 DOCUMENTS



                                  De Telegraaf

                           11 december 2014 donderdag

Maastricht wil 'eine vaan us';
Leers, Eurlings, Jorritsma en Schrijen kanshebbers

BYLINE: Fassotte, Nico

SECTION: Nieuws; Blz. 2

LENGTH: 356 woorden


Van onze verslaggevers  Maastricht  Maastricht moet nadenken over een opvolger
van VVD'er Onno Hoes. Dat zal liefst een Limburgs zwaargewicht moeten zijn van
in elk geval onbesproken gedrag en iemand die gepokt en gemazeld is in de omgang
met de media.  In de Limburgse hoofdstad, van oudsher erg chauvinistisch, is
Hoes als niet-Limburger bij een bepaalde groep nooit helemaal geaccepteerd.
Maastrichtenaren vinden het belangrijk dat het 'eine vaan us' is, eentje van
ons.

Referendum  Als er een referendum voor een gekozen burgemeester komt, iets wat
coalitiepartij D66 heel graag wil, dan maakt Gerd Leers een grote kans.

De in 2010 opgestapte Leers vertrok toen met een heus 'volksadieu'. Duizenden
Maastrichtenaren die het niet eens waren met zijn vertrek, zwaaiden hem toen
voor het stadhuis uit.

Leers heeft kortgeleden in De Telegraaf al aangegeven het burgemeesterschap van
Maastricht nog dagelijks te missen.

Als hij gevraagd wordt, staat hij ervoor open. Tegelijkertijd is de gemeenteraad
nog voor een deel dezelfde als die toentertijd van hem af wilde. Dus daar zit
mogelijk nog flink wat oud zeer.

Zachte g  Een andere beschikbare kandidaat-burgemeester kan Camiel Eurlings
zijn. De onlangs bij de KLM vertrokken topman is een man uit de streek met een
zachte g en heeft de nodige bestuurservaring.

Bovendien weet hij hoe hij met het gewone volk moet omgaan. Nadeel is dat hij
als burgemeesterszoon nog nooit zelf burgemeester is geweest en dan meteen aan
de ingewikkelde klus die Maastricht is, zou moeten beginnen.

Hollandse  Annemarie Jorritsma heeft onlangs aangegeven te stoppen als
burgemeester van Almere.

De partijgenote van Hoes is het politieke zwaargewicht dat het altijd wat
onrustige Maastricht kan gebruiken. Maar in Maastricht is het dan weer een
nadeel dat ze een 'Hollandse' is.

Een landelijk minder bekende kandidaat zou Jan Schrijen kunnen zijn. Hij is
oud-burgemeester van Venlo en werd daar geroemd om zijn 'bourgondische' inslag.
Schrijen is Limburger en momenteel voorzitter van het Limburgse waterschap.

LOAD-DATE: 10 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               7 of 141 DOCUMENTS



                                  De Telegraaf

                           11 december 2014 donderdag

'Dit spul heb je niet voor een overval';
Politiebaas Aalbersberg tevreden over actie

BYLINE: Brouwer, Eric de

SECTION: Nieuws; Blz. 3

LENGTH: 318 woorden


John van den Heuvel en Olof van Joolen   Amsterdam  De enorme wapenvangst in
Loosdrecht komt uitgerekend op een moment dat ruim honderdvijftig rechercheurs
proberen de met veel vuurwapengeweld uitgevoerde liquidaties in en om de
hoofdstad tegen te gaan.  Het hoofd van de politie-eenheid Amsterdam,
Pieter-Jaap Aalbersberg, sprak gisteren tegenover deze krant zijn tevredenheid
uit over de samen met het Openbaar Ministerie uitgevoerde actie.

Het is nog te vroeg om te zeggen dat we nu een van de wapenkamers van de
Mocro-maffia te pakken hebben , aldus Aalbersberg.  Deze vangst illustreert wel
dat we er alles aan doen om zwaar wapentuig de stad uit te krijgen. Verder
onderzoek moet uitwijzen in hoeverre dit materiaal te koppelen is aan personen
die bij aanslagen zijn betrokken. Maar dit spul heb je niet om een keer een
overval op een tankstation te plegen.

Volgens Aalbersberg zet zijn eenheid alles op alles om de reeks liquidaties te
stoppen.  Het aantal overvallen, inbraken en straatroven daalt enorm, maar door
deze liquidaties krijgt het veiligheidsgevoel een enorme knauw. Dit soort geweld
in het publieke domein zal door ons nooit worden getolereerd. Als gewone burgers
of agenten niet meer veilig zijn op straat, dan zetten we alles op alles om
hieraan een eind te maken.

De vondst van gisteren was volgens Aalbersberg een rechtstreeks gevolg van
controles, waarbij ervaren rechercheurs op straat agenten bijspringen om
verdachte personen of voertuigen te controleren. Dinsdag zag zo'n controlepost
vier mannen wegrijden bij een woning in Amsterdam-Zuidoost.

Vuistwapens  Na de auto te hebben gestopt, vond de politie een kilo coke en
enkele vuistvuurwapens. In en bij de woning in Zuidoost werden nog twee mannen
gearresteerd. Bij het vervolgonderzoek in Loosdrecht werd het wapenarsenaal
aangetroffen. In de woning werd de zevende verdachte gepakt.

LOAD-DATE: 10 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               8 of 141 DOCUMENTS



                                  De Telegraaf

                           11 december 2014 donderdag

Geef moordenaars geen vrijbrief

BYLINE: Hoogland, Wim

SECTION: Nieuws-Opinie; Blz. 11

LENGTH: 866 woorden


Wie stopt de Mocro-maffia? Het zou een prijsvraag van een kerstactie kunnen
zijn, als het onderwerp niet zo triest was. Sommige getuigen die maandagavond
zagen hoe een moeder voor de ogen van haar familie werd geliquideerd, krijgen
dat beeld maar niet van hun netvlies. Hetzelfde geldt voor omstanders die de
afgelopen twee jaar moesten toezien hoe in hun straten veertien andere mensen
door kogelregens stierven. Het verwarde en paniekerige gevoel in een slechte
gangsterfilm te zijn beland, kan langere tijd daarna nog traumatisch opspelen.
En dan heb ik het nog niet over buurtbewoners die kogelgaten in hun kinderkamers
terugvonden.

Sommige mensen menen dat de politie te veel tijd steekt in het proberen op te
lossen van de aanhoudende reeks afrekeningen binnen een relatief kleine
criminele groep. Politiechef Pim Jansonius en officier van justitie Jeroen van
Berkel vertelden me afgelopen week dat er liefst eenentwintig grootschalige
onderzoeken lopen naar misdrijven waar leden van de Mocro-maffia bij zijn
betrokken. Tientallen rechercheurs houden zich er dag en nacht mee bezig. Na ons
gesprek waren er weer twee liquidaties in de regio Amsterdam, dus de recherche
krijgt het nog drukker. Hebben mensen gelijk als ze vinden dat de politie zich
beter kan bezighouden met het oplossen van inbraken, roofovervallen en
straatroven, waar de gewone burger iedere dag last van heeft?

Publiek  Om die vraag te beantwoorden is het goed terug te gaan naar negen à
tien jaar geleden, toen de hoofdstad ook werd geteisterd door een reeks
afrekeningen. Cor van Hout, Willem Endstra, John Mieremet, George Plieger, Evert
Hingst, Cees Houtman, Thomas van der Bijl en George van Kleef waren de bekendste
slachtoffers, maar er vielen er meer. De meeste personen werden op straat
geliquideerd, met uitzondering van Mieremet, die in Thailand door kogels stierf.
De aanslagen gebeurden, net als nu, voor de ogen van het gewone publiek of zelfs
voor politiebureaus. Ook toen was de discussie of de politie nog wel zoveel tijd
moest steken in onderzoeken naar het onderling opruimen van criminelen.

Gelukkig zagen sommige beleidsmakers bij politie en openbaar ministerie toen
tijdig in dat we toch wel een hele rare samenleving krijgen als oogluikend wordt
toegestaan dat criminelen elkaar open en bloot op straat afschieten. Bij niet
ingrijpen bestaat bovendien het gevaar dat dit wordt gezien als een soort
vrijbrief om dan nog maar veel meer slachtoffers te maken. Het is in een
rechtsstaat niet te tolereren dat de onderwereld zelf maar gaat beschikken over
leven en dood. Dan heb ik het niet eens over de risico's voor gewone burgers of
politiemensen die toevallig in de vuurlinie komen. Als huurmoordenaars en hun
opdrachtgevers niet worden gestopt, blijven ze in onverminderd tempo doorgaan.

Niet alle omstandigheden van nu zijn vergelijkbaar met die rond de eerdere
liquidatiereeks. Het gaat nu om een groep desperado's, waar politie en justitie
(nog) geen enkele grip op hebben. Het begrip Mocro-maffia is eigenlijk een te
brede aanduiding, bevestigden Jansonius en Van Berkel. Het gaat om fluïde
groepjes, die soms gelegenheidscoalities vormen om grote partijen cocaïne binnen
te halen. Als daarbij ruzie ontstaat, slaat de vlam in de pan. Sommigen raken zo
paranoia dat ze maar lukraak vermeende tegenstanders uit de weg ruimen. Het
geeft een vervelend gevoel dat sommige kopstukken nog volledig onder de radar
van politie en justitie duiken. De kans dat het geweld op korte termijn stopt is
alleen daarom al klein.

Lange adem  Politie en OM kiezen er nu voor eerst de liquidatiereeks trachten te
doorbreken, onder meer door het verstoren van criminele patronen en het
binnenvallen van mogelijke pleisterplaatsen. De vraag is of dat toereikend is.
Deze dadergroepen laten zich niet makkelijk tegenhouden of ondermijnen. Maar
opgeven is geen optie. Het kan niet zo zijn dat uit een soort onmacht de
onderzoeken op een laag pitje worden gezet. Het liquidatieproces Passage bewijst
juist dat justitie over een lange adem moet beschikken om uitvoerders en
opdrachtgevers langdurig achter de tralies te krijgen.

Stap twee is aanstormende highpotentials weg te houden van de meedogenloze en
amper te redden moordgroepen die nu actief zijn. Ik doel daarbij op de groep van
zeshonderd criminelen die de gemeente Amsterdam met een aantal overheidspartners
in toom probeert te houden. Terecht wijst burgemeester Van der Laan op het
succes van deze 'Top 600' aanpak. Aan één kant heeft het iets onrechtvaardigs
veel tijd, geld en energie te steken in het helpen van criminele jongeren die
ernstige strafbare feiten begingen. Deze kostbare hulp in de vorm van
opleidingen, huisvesting en werk wordt immers niet gegeven aan jeugdigen die het
net zo moeilijk hebben maar wél op het rechte pad blijven. Maar de `Top 600'
aanpak is broodnodig om verdere groei van de Mocro-maffia en aanverwante groepen
tegen te gaan. Als deze werkwijze door bijvoorbeeld gepland sluiten van een
belangrijke jeugdinrichting stopt, is de ellende over niet al te lange tijd
helemaal niet te overzien.

Reacties of tips? Mail

naar: jvdheuvel@telegraaf.nl

LOAD-DATE: 10 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                               9 of 141 DOCUMENTS



                                  De Telegraaf

                           10 december 2014 woensdag

'De overheid geeft het belastinggeld liever uit aan andere zaken'

BYLINE: Hiskemuller, Coosje

SECTION: WUZ; Blz. 18

LENGTH: 735 woorden


Al ruim 20 jaar geleden stond er eens een berichtje in de krant dat de kosten
van achterstallig onderhoud aan de ondergrondse infrastructuur de 300 miljard
gulden beliepen. Nooit meer iets over gehoord. Sindsdien is alles geprivatiseerd
en wordt er veel geld verkwist aan reclames en andere onzin. De overheid geeft
het belastinggeld liever uit aan andere zaken en is immers na de privatisering
ook niet meer verantwoordelijk. Dat bedrag zal nu hetzelfde zijn, maar dan in
euro's en drie keer raden wie daarvoor gaat opdraaien.

R. Lindhout, Zaanstad

Schudden  De Groningers worden regelmatig wakker geschud, nu de minister van
Economische Zaken Kamp nog even.

Simon Luxen, Lisse

Maastricht  Wat een soap in Maastricht, wat zullen ze daar een spijt hebben van
het vertrek van Leers. Die affaire was in niets te vergelijken met de soap rond
Hoes, maar ja achteraf

Gerard Maagd,

Hoogezand-Sappemeer

Besteden  Volgens overheidsinstellingen gaat de economie vooruit, want
consumenten gaan volgend jaar meer besteden. Dat klopt, de consumenten, lees
belastingbetalers, gaan meer betalen! Aan de overheid, zorgverzekeringen enz.,
want het leven voor de gewone burger wordt alleen maar duurder.

R. Diepen, Breda

Vredesduiven  Bij de komende kerstdagen en jaarwisseling zullen we zoals
gebruikelijk bedolven worden onder wensen voor een betere wereld. Toch zou ik
Brussel vriendelijk willen verzoeken om deze dagen hun eurofiele vredesduiven
Verhofstad en Van Baalen opgehokt te houden, omdat hun vredelievende boodschap
niet door iedereen wordt begrepen.

Paul Banning, Harderwijk

Aanrecht  In zijn leuke column Kringen lees ik (Tel. 09/12) dat de heer Hoogland
gruwt van de vrouwen die in groten getale naar het penseel of de ganzenveer
grijpen. Ik voelde me schuldig, want ik doe beide, ik schrijf én schilder. Toch
maar weer met z'n allen achter het aanrecht?

B.M. Brandon Bravo-Baerken, Mantgum

Verstandig  De affaires rond Onno Hoes, burgemeester van Maastricht, waren voor
de gemeenteraad aanleiding om intensief overleg te voeren over de positie van
hun burgemeester (Tel. 09/12). Na dit overleg hadden de fractieleiders geen
enkel commentaar op de inhoud daarvan. Kennelijk heeft dit overleg in een
'darkroom' plaatsgevonden, teneinde het aan elke waarneming te onttrekken.
Daarmee tonen deze fractieleiders aan dat zij het verstandiger weten aan te
pakken dan hun eigen burgemeester.

Otto C. Tempelaars,

Velsen-Zuid

Zeuren  Wat willen we nu in Nederland? Alles afkraken wat met het goede doel te
maken heeft? Wat een vreselijk gedoe over de reclame van de Jumbo. We moeten
toch weer zeuren, echt Nederlands. Laten we blij zijn dat zoveel bekende mensen
hieraan meewerken. Het is wel voor het goede doel.

Ineke van Oostveen,

Hilversum

Hulp  Wij zijn zo gewend aan allerlei vergoedingen dat we het ook heel normaal
vinden dat de huishoudelijke hulp door de overheid betaald wordt. Mijns inziens
betaalde men vroeger de huishoudelijke hulp gewoon zelf en er waren altijd wel
buren en/of vrijwilligers, die bereid waren om hier en daar een helpende hand te
bieden. Tegenwoordig gaat men naar de rechter om af te dwingen dat de
huishoudelijke hulp vergoed wordt. Dat is dan gelukt. Gemeenten van Nederland,
bereidt u zich maar op hogere kosten voor.

G. Boswijk, Wilnis

Schrikbarend  Of de omstreden taxi-app Uberpop nu wel of niet illegaal is, feit
is dat het iets heeft losgemaakt. De taxibranche zal bij zichzelf te rade mogen
gaan. Het is werkelijk schrikbarend wat er voor een ritje betaald moet worden,
om maar niet te spreken van het arrogante gedrag van sommige chauffeurs, de
ellenlange wachttijden, het bewust omrijden en de buitenlandse chauffeurs die de
weg kwijt zijn, om maar wat te noemen. Als daaraan gewerkt zou worden, hoef je
je over een Uberpop geen zorgen te maken lijkt mij.

H. Robèrt, Rhenen

Streng  Mijn teckel Saar was doodsbang voor loslopende grote honden en daarom
gingen we naar de hei, waar honden aangelijnd dienen te zijn. Wij werden echter
dagelijks belaagd, terwijl er (in het Gooi) genoeg plaatsen zijn waar honden wel
los mogen lopen. De dieren op de hei willen rust. De controle kan wat mij
betreft niet streng genoeg zijn.

Anja Hartman, Huizen

LOAD-DATE: 9 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              10 of 141 DOCUMENTS



                                  De Telegraaf

                            9 december 2014 dinsdag

'Hoe meer we ons met anderen kunnen bemoeien, hoe beter'

BYLINE: Hiskemuller, Coosje

SECTION: WUZ; Blz. 18

LENGTH: 732 woorden


Ik weet zeker dat al die mensen die nu tegen het afschieten van vuurwerk op
oudejaarsdag zijn (Tel. 8/12), vroeger zelf net zo goed vuurwerk afgestoken
hebben. Laat die kinderen toch voor één dag plezier hebben. Het lijkt wel alsof
we bezig zijn alle leuke dingen voor kinderen af te schaffen. Eerst Sinterklaas
en nu het vuurwerk. Hoe meer we ons met anderen kunnen bemoeien, hoe beter!
Walgelijk.

Loek Barenbrug

Advies   Hoe voorkom je dat je door boa's in de boeien geslagen wordt? Houd je
kleine hondje aangelijnd, en laat je grote kwade hond direct los.

Simon Snip, Lienden

Licht  Ach, het zijn maar peilingen, wordt steeds door onze regeringscoalitie
gezegd over de voorspelde verliezen. Toch zouden deze grote leiders van PvdA en
VVD zich eens moeten afvragen wat er in de samenleving speelt. Waarom de PVV nu
al weer de grootste partij is, bijvoorbeeld. Uit deze analyse valt veel te leren
en zo komen ze te weten wat het 'gewone' volk bezighoudt. Als deze leiders zich
beter in de maatschappij zouden inleven en minder met hun eigen goudgerande
toekomst in het Europees Parlement bezig zouden zijn, dan zouden ze het licht
gaan zien.

C. Boeziek, Hoofddorp

Leider  Volgens hoogleraar Jouke de Vries moet de PvdA als zij de
Statenverkiezingen van maart 2015 verliest op zoek naar een nieuwe leider, maar
ik zou niet weten waarom. Het is niet alleen Samson die zijn partij en ons land
naar de afgrond heeft geholpen. Zijn partijgenoten die als minister,
staatssecretaris en Kamerleden fungeren, zijn net zo verantwoordelijk. En, niet
onbelangrijk natuurlijk, ook coalitiegenoot VVD is er mede debet aan.

Cees Sneek, Amsterdam

Reclame  Ik snap de ophef over de dure kerstcommercial van Jumbo niet. Ik speel
mee met de Postcode- en VriendenLoterij. Wat ik jaarlijks aan reclame in
brievenbus krijg, daar kan ik een hele container mee vullen. Buiten de kosten is
het ook nog eens milieuvervuilend! Daarbij opgeteld de jaarlijkse kosten van de
commercials op tv; dat is pas duur. Maar daar hoor ik niemand over.

Kees Taal, Monster

Rapport  Ingenieur Samsom dook geïnteresseerd in het schaliegasrapport en blies
eenzijdig proefboringen af. Van zijn favoriete PvdA-kindje windenergie heeft
ingenieur Samsom geen rapport gezien lijkt mij. Hoe kun je anders 60-100 miljard
euro gemeenschapsgeld in een project pompen dat gedoemd is te mislukken?
Daarvoor leveren echte geleerden voldoende bewijs.

Hidde Lemstra, Wons

Proef  Er wordt gepraat over proefboringen naar schaliegas. Het woord
proefboring is bedacht door marketingstrategen, want zodra men iets vindt, is de
echte boring een feit. Dit realiseert men zich niet altijd. Zo zal men er ook te
laat achter komen dat op agrarische grond een complete chemische fabriek wordt
neergezet, met alle nadelen van dien.

Arend Nijssen, Marknesse

Prioriteiten  Binnen een aantal gemeenten is er een vuurwerkvrije zone
ingesteld, maar er wordt meteen bij gezegd dat er niet op gecontroleerd gaat
worden omdat er te weinig personeel (politie en/of boa's) is. Dit is natuurlijk
onzin, want als er wel streng gecontroleerd en gehandhaafd kan worden op
loslopende honden, dan is het een kwestie van prioriteiten stellen en in plaats
van op loslopende honden op vuurwerk te handhaven.

K. Otto, Odijk

Voedselbank  Wat een geweldige actie van o.a. omroep Gelderland voor de
Voedselbank. Schrijnend om te horen dat voedselbanken hard nodig zijn en dat nog
wel in Nederland. Laten ze in Den Haag eens wat minder geld uitgeven aan
bodemloze putten in ontwikkelingslanden. Nee, ze laten hun eigen mensen gewoon
aan hun lot over. Een schande!

B. Wennink-Luyken, Varsselder

EK schaatsen   De ISU zegt geen reden te hebben voor een boycot van het EK
schaatsen omdat sport en politiek gescheiden moeten zijn. Hier is echter niet
alleen sprake van een politiek geschil, maar eerder van een criminele daad,
waaraan Rusland medeplichtig is geweest.

Jouke Schotel

Afgebroken  De PvdA en voorloper SDAP hebben in het verleden vele prima
voorzieningen voor Nederland bewerkstelligd. En dat alles wordt nu in ijltempo
weer afgebroken. Is dat wat Samsom bedoelt met Nederland beter maken? Nederland
verslechtert, alles (o.a. de zorg) verslechtert mee.

Loek Huizinga

LOAD-DATE: 8 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              11 of 141 DOCUMENTS



                                  De Telegraaf

                            9 december 2014 dinsdag

Geachte lezer,

BYLINE: Hiskemuller, Coosje

SECTION: WUZ; Blz. 18

LENGTH: 219 woorden


Houdt het dan nooit op, verzucht u bij het nieuws dat de directies van
woningbouwcorporaties nog ver boven de wettelijke norm verdienen.

Het kabinet is weer verbaasd maar mist ook hierin weer alle daadkracht om dit
verschijnsel aan te pakken , aldus Huub van Veen uit Raamsdonksveer.  Ook nu
weer komen gewone Nederlanders tot de conclusie dat veel bewindslieden gewoon
niet bij machte zijn om te besturen, en dat is een zeer trieste gewaarwording.

Ook O. Schulski betreurt het dat daden achterwege blijven.  De minister mag dan
wel vinden dat de hoge lonen onwenselijk zijn, maar ook nu blijft het bij
praten.  Behalve als het gaat om verhoging van premies, huren, belasting etc.
Dan kun je de ene na de andere daad verwachten.  Het probleem zal volgens Lucas
Meijer uit Nieuwe Pekela blijven bestaan zolang de functie van
corporatiedirecteur geen deel uitmaakt van de cao. Minister Blok zal niet
optreden, denkt ook B. v.d. Steen uit Veldhoven.  Deze minister is van de VVD en
voor zover ik weet, is er nog nooit een VVD'er geweest die zich druk maakt om
exorbitante salarissen, laat staan om hier iets aan te doen. Minister Blok heeft
wel de huren opgeschroefd, zodanig dat vele huurders in de problemen zijn
gekomen en grote moeite hebben om nog rond te komen.

Coosje Hiskemuller

LOAD-DATE: 8 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              12 of 141 DOCUMENTS



                                  De Telegraaf

                            6 december 2014 zaterdag

Justitie worstelt  met tanend gezag

BYLINE: Nijen-Twilhaar, Harrie

SECTION: Nieuws-Opinie; Blz. 9

LENGTH: 954 woorden


Vorige maand waren er twee rechtszaken over automobilisten die door
onzorgvuldigheid een aantal totaal onschuldige mensen hadden doodgereden. In
Roermond werd aan een 56-jarige man uit Goirle die eind oktober 2013 twee
18-jarige meisjes had doodgereden, tijdelijk zijn ingenomen rijbewijs door
justitie teruggegeven.

De reden hiervoor was dat de echtgenote van de man terminaal ziek was. Haar man,
die het ongeluk met de twee meisjes had veroorzaakt, moest vrijwel dagelijks
naar het ziekenhuis met zijn zieke vrouw. Het gebaar van justitie was zeer
menselijk. Maar duizenden Nederlanders waren erdoor verbijsterd. Want vrij zeker
had de dader te hard gereden en bovendien had hij gedronken.

Hij was al eerder veroordeeld voor alcoholmisbruik. Er was reeds besloten dat in
zijn auto een alcoholslot zou worden gemonteerd. De twee meisjes zijn in de
vlammen omgekomen toen hun auto van achteren door de verdachte met grote
snelheid werd aangereden.

Bij de rechtbank van Roermond werd de zaak behandeld van een 33-jarige Pool die
vorig jaar mei een 2-jarig meisje tegelijk met haar grootouders doodreed. De
rechter veroordeelde de dader tot een taakstraf van slechts 120 uur. De publieke
verontwaardiging over deze lichte straf was zeer groot en de vader van het
doodgereden meisje, Erik Derijks, gooide in de rechtszaal uit blinde woede een
stoel naar de rechter.

Pover  Die rechter lichtte (ongebruikelijk) haar strafbesluit toe. De dader had
niet gedronken. Hij zat ten tijde van het dodelijke ongeval niet te telefoneren
en niemand wist hoe snel hij gereden had. De grove schatting was tussen 76 en
120 km/uur. Het bewijsmateriaal was dus uiterst pover. Maar de woede van zowel
het publiek als de vader van het doodgereden kleine meisje werd vooral gewekt
door het kille en afstandelijke optreden van de vrouwelijke rechter. En dan
komen wij op een punt dat in toenemende mate een rol speelt in het contact
tussen de Nederlandse burger, de overheid en de justitie.

Tot in de jaren zestig bestond er nog het begrip 'gezag'. Dat gezag ontleenden
veel autoriteiten aan hun functie, hun titel of hun opleiding. Leraren,
rechters, onderwijzers, dokters, directeuren en professoren hadden destijds van
oudsher veel gezag en autoriteit. Maar in korte tijd is daar een eind aan
gekomen. Door de moderne communicatiemiddelen is de gemiddelde burger veel
mondiger en meer kritisch geworden en vraagt naar het hoe en het waarom.

Sommige autoriteiten zijn daar niet gelukkig mee en verschansen zich achter hun
computer en een onbegrijpelijk taalgebruik. Anderen willen met de stroom mee
dobberen en passen zich op overdreven wijze aan. Bekend zijn de dokters die hun
witte jas hebben ingeruild voor vrijetijdskleding en tegen de patiënt roepen:
'Zeg maar Kees' of 'Wat denk je er zelf van?' De extreme feminisering van de
geneeskunde (meer dan 75% van de medische studenten is vrouw) heeft ook
bijgedragen tot een verandering in mentaliteit en tot een kloof tussen de oudere
en de jongere generaties.

Ook justitie worstelt met deze problemen en de 'gewone man' (en dat zijn u en
ik) zet regelmatig vraagtekens bij de uitspraak van rechters en officieren van
justitie. Vandaar dat Erik Derijks, de vader van het doodgereden kleine meisje,
een stoel naar de rechter gooide omdat hij 120 uur werkstraf niet in verhouding
achtte tot de dood van zijn 2-jarige dochtertje en haar beide grootouders. Via
de sociale media bleken meer dan 25.000 Nederlanders de reactie van de wanhopige
vader volledig te kunnen begrijpen.

De schrijfster en hoogleraar mevrouw prof. Christien Brinkgreve schreef op 20
februari 2013 een essay in de Groene Amsterdammer over 'het tanend gezag van de
toga'. Gezag heeft zijn vanzelfsprekendheid verloren. Rechters voelen zich
belaagd door de media, de burgers en de politici. Het is dan ook niet voor niets
dat dagblad De Telegraaf het jaar 2012 benoemde tot 'jaar van het ondermijnde
gezag'.

Bekakt  Daarbij komt nog dat justitie lijdt onder de algemene tendens van de
markt, namelijk toegenomen snelheid en productie. Vele juristen kunnen daar niet
mee omgaan. Prof. Peter van Koppen, hoogleraar rechtspsychologie te Maastricht,
vindt het reageren van justitie op 'volkssentiment' niet verstandig. Volgens hem
moeten rechters hun oren niet laten hangen naar de samenleving en 'hebben zij
andere doelen dan het schuim op de bek van de samenleving te vertalen in
gevangenisstraf'. Dit is weer een typisch voorbeeld van klassiek bekakt
autoritair denken.

Wat anders is dat de extreme feminisering van justitie het gezag begint aan te
tasten. Er zijn thans rechtbanken waar geen mannelijke jurist meer is te
bekennen. Dit is geen seksistische opmerking. Maar vrouwen denken over vele
zaken totaal anders dan mannen. Zo werd ik eens in het paleis van justitie te
Den Haag berispt door een vrouwelijke rechter omdat ik al meer dan 60 jaar een
wapenverzamelaar ben.

Ze zei letterlijk:  U bent toch arts. Dan moet u zich bezighouden met de
medische zorg voor uw medemensen en geen wapens verzamelen om ze dood te
schieten.  Tegen zo veel onbegrip is niet te praten. Een man heb ik dit nog
nooit horen zeggen. Mijn argument dat de auto waarin de edelachtbare dagelijks
reed, veel dodelijker was dan een collectie wapens in een stalen kast, viel
totaal in het water bij het gezelschap van louter vrouwen, die regelmatig
nerveus op hun horloges keken. Vermoedelijk omdat ze op tijd hun kinderen uit de
naschoolse opvang moesten halen.

Zeker is wel een gebrek aan invoelingsvermogen of empathie dat rechters en
officieren van justitie soms aan de dag leggen. Maar aan die kwaal lijden
sommige dokters helaas ook.

LOAD-DATE: 5 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              13 of 141 DOCUMENTS



                                  De Telegraaf

                            3 december 2014 woensdag

Geachte lezer,

BYLINE: Eggink, Ina

SECTION: WUZ; Blz. 14

LENGTH: 221 woorden


Onze leden van de Tweede Kamer worden overladen met douceurtjes (Tel. 02/12).
Henk Mulder zegt hierover:  Ach, met douceurtjes als badolie, kerst-cd, een
'slokje' of een gewei heb ik niet zoveel moeite. Meer moeite heb ik met de
maandelijkse, vorstelijke 'schadeloosstellingen' die de belastingbetalers
verplicht zijn op te brengen voor het vaak belabberd functioneren van de
volksvertegenwoordigers. Met die badolie kunnen ze hun handen in onschuld
wassen, gelukzalig luisteren naar de kerst-cd, borreltje erbij en het gewei met
misplaatste trots op het voorhoofd geplaatst. Voor het gepeupel rest slechts de
bokkenpruik.   Uit de opsomming blijkt dat de Kamerleden overladen worden met
allerlei artikelen om ze te paaien, althans de schijn daartoe wordt gewekt ,
constateert Rens Kuijten. Ronald Kranenburg vraagt zich af of de Belastingdienst
er inkomensbelasting over gaat heffen.  Want als de normale burger een extraatje
krijgt, dan weten ze die meteen te vinden. Ik neem aan dat ook over de contante
giften belasting betaald moet worden. Kassa voor de Belastingdienst.  J.
Elbersen beaamt dit volmondig:  Als ik van mijn werkgever een betaling in natura
krijg, zit de fiscus in mijn nek en die van mijn baas te hijgen. Zelfs over het
traditionele kerstpakket wordt door Den Haag al moeilijk gedaan.

Ina Eggink

LOAD-DATE: 3 December 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              14 of 141 DOCUMENTS



                                  De Telegraaf

                           29 november 2014 zaterdag

'Houd onze overheid verre van onze pensioenmiljarden!'

BYLINE: Hiskemuller, Coosje

SECTION: WUZ; Blz. 16

LENGTH: 742 woorden


Zal het dan toch nog gebeuren dat de VVD de pensioenen redt voor de komende
generatie (Tel. 28/11)? Dit jaar heeft onze regering een aantal plannetjes
gemaakt waarbij het oog steeds viel op de pensioenmiljarden welke zich tot nog
toe redelijk veilig in de potten van de fondsen bevinden. Wanneer de overheid
bepaalde geldpotten in het oog krijgt, leert de ervaring ons dat die dan niet
lang meer ongeschonden blijven. Dus pensioenspaarder: pas op uw zaak!
VVD-senatoren, houd onze overheid verre van deze pensioenmiljarden! Doe het nu!

Jan Oosterhof,

Hellendoorn

Noodhulp  Nederland is beroemd vanwege het verlenen van noodhulp over de hele
wereld. Maar in Dokkum gaat een ziekenhuis failliet, waardoor zelfs noodhulp aan
mensen in de onmiddellijke omgeving is uitgesloten. Hoe heeft het ooit zover
kunnen komen! Het zal mij niet verbazen als er al een noodplan klaarligt om er
een opvangcentrum voor asielzoekers van te maken.

Henk Mulder, Hasselt

Discriminatie  Molukkers protesteren tegen toewijzing van een woning aan
niet-Molukkers (Tel. 28/11). Is dit geen discriminatie? Waar zijn nu de
politieke partijen die bestrijding van discriminatie zo hoog in hun vaandel
hebben?

K. Otto, Odijk

Snappen  De dames en heren politici snappen niet dat het gros van de bevolking
niet snapt waar men mee bezig is in Den Haag. Zelf begrijpen ze dat ook niet,
anders was het wel duidelijk geweest.

R. Castro, Haarlem

Bijbel  Onze rechters kennen het Wetboek van Strafrecht beter dan de Bijbel.
Daarin staat: de mensen zijn er niet voor de wet, maar de wet is er voor de
mensen.

Jan Jurriaans

Straf  Wat is een taakstraf? 120 uur in een verpleegtehuis werken? Dat doe ik al
25 jaar! Een straf is, zoals je als kind al leert, iets doen wat je niet leuk
vindt. Dus een taakstraf in de gevangenis, bv. wc's of cellen schoonmaken, lijkt
me hier op zijn plaats.

Trudy Schilperoort

Heidenen  Gods Koninkrijk is géén parlementair geregeerde constitutionele
monarchie! Maar de heidenen die thans nog dit land regeren, zullen wel niet
weten waar ik het over heb. Diederik mag het eng vinden wat een paar
ex-fractieleden gezegd hebben, maar ik heb goed nieuws voor hem: Allah bestaat
niet!

Robert H. Henstra, Woerden

Bijenkorf  Als de diefstallen bij de Bijenkorf zo uit de hand lopen en camera's
en beveiliging niet meer helpen tegen het dievengilde, is er nog een
mogelijkheid: schakel de klanten in als 'hulpbeveiliger'. Zij zijn immers ook
slachtoffer omdat de prijzen als gevolg van de diefstallen omhooggaan. Als de
klant een diefstal ziet en het winkelpersoneel daar (anoniem) op wijst, geef
hem/haar dan een 'premie' in de vorm van koffie met gebak. Mogelijk werkt het al
preventief als men dit in het warenhuis bekendmaakt middels een posteractie.

D. Dijkshoorn

Te veel  De Europese voorzitter Juncker die reeds bekendstond voor zijn dubieuze
financiële constructies in Luxemburg, wil zich met miljardeninvesteringen gaan
bezighouden. Voor wie of wat eigenlijk: de zuidelijke EU-landen, Frankrijk, de
landen die ons chanteren met vluchtelingenstromen, Oekraïne,
budgetoverschrijdingen door de Commissie? Een tweede Europese 'bankier' naast
Draghi is toch echt iets te veel van het goede.

L.J.J. Dorrestijn, Waalwijk

Anders denken  Het PvdA-Kamerlid Hoogland is het eens met de tolheffing in
Duitsland, dit moet men volgens hem in alle Europese landen gaan doen. De
politiek moet eens anders gaan denken. Belastingbetalers zijn de klanten van de
politiek en de overheid. Behandel deze klanten nu ook eens als echte mensen. Ga
verantwoord bezuinigen, met name in jullie eigen omgeving en regel het vooral
goed voor de hardwerkende belastingbetaler. Die gaat dan nog harder en meer
werken, want hij ziet voordeel voor zichzelf, en daar gaat het hele land van
profiteren.

Herbert Reef, Goor

Huurders  Huizenbezitters gaan er in 2015 door de WOZ-verhoging enkele tientjes
per jaar op achteruit. Wat denkt u van de huurders? Die gaan weer tot minimaal
2017 enkele tientjes in de maand meer betalen, dus het 10-voudige! Mijns inziens
heeft de huizenbezitter met hypotheekaftrek en beperkte WOZ-stijging niets te
klagen. De totale woonlasten zoals afvalstoffenheffing, riool- en
waterschapsbelasting betaalt de huurder nl. ook.

Wim Heesemans, De Blesse

LOAD-DATE: 28 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              15 of 141 DOCUMENTS



                                  De Telegraaf

                            25 november 2014 dinsdag

Geachte lezer,

BYLINE: Hiskemuller, Coosje

SECTION: WUZ; Blz. 18

LENGTH: 219 woorden


U bent niet blij met de opmerkingen van staatssecretaris Teeven, die dit
weekeinde op de radio zei dat Nederland volgend jaar misschien wel 40.000
asielzoekers telt. J.M. van Heesch uit Steenwijkerwold vindt het niet zo slim
van Teeven om dat te zeggen.  Dit lijkt mij een volkomen verkeerd signaal naar
asielzoekers die nu al in de startblokken staan om hier naartoe te komen.

Staatssecretaris Teeven waarschuwt voor grote aantallen (tot 40.000)
vluchtelingen. Wat is de bedoeling van zo'n waarschuwing?  vraagt Barbara
Marquart Scholtz uit Amstelveen zich af.  Moeten we zelf maken dat we wegkomen,
of misschien zandzakken voor de deur leggen? Ik zou zeggen: Teeven, jongen,
sluit onmiddellijk de grenzen.

Gerda Duinmeijer is bezorgd.  Wie betaalt al die opvang, huisvesting,
zorgverzekering, et cetera? Schrikbarend want dat zijn wij, de gewone burgers
Monique Kemper uit Mijdrecht heeft vragen over de ongeregeldheden van vorige
week in Overloon.  Hoe kan het dat asielzoekers onder invloed van drank elkaar
zo te lijf gaan? Deze mensen hebben kennelijk genoeg geld om dure sterke drank
te kopen, bekostigd door de belastingbetaler die daarnaast ook de
ziekenhuisrekening van deze figuren mag voldoen terwijl hij nu al buikpijn heeft
over de zorgpremie 2015.

Coosje Hiskemuller

LOAD-DATE: 24 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              16 of 141 DOCUMENTS



                                  De Telegraaf

                           22 november 2014 zaterdag

Groei

BYLINE: Boon, Patricia

SECTION: DFT; Blz. 38

LENGTH: 479 woorden


`Economische groei is hard nodig', heet het in het VVD-verkiezingsprogramma van
2012. Volgens D66 `is groei cruciaal'. De PvdA vindt dat ook, want `groei
creëert banen'. Van de Nederlandse economen zal 90% het met deze politieke
stellingnames eens zijn. Groei moet.

Toch is de werkelijkheid behoorlijk anders. De afgelopen vijf jaar is de
Nederlandse economie per saldo gekrompen. Dit jaar wordt een heel licht herstel
verwacht, maar eerder deze maand heeft de Europese Commissie (geen
beroepspessimist) haar verwachtingen voor de eurozone en voor Nederland voor dit
jaar naar beneden moeten bijstellen. Met 0,8% groei houdt het wel op.

Economische groei kun je dus niet uit de hoge hoed toveren. Zeker niet als een
beleid gevoerd wordt dat gericht is op vermindering van het overheidstekort,
terwijl bedrijven de reële lonen niet laten stijgen. Dan dalen de binnenlandse
bestedingen. Door het kabinetsbeleid zijn de afgelopen paar jaren al meer dan
100.000 banen bij overheid en zorgsector verloren gegaan. Hier horen we Rutte en
Dijsselbloem echter nooit over.

Economen praten elkaar graag na en velen zeggen nu dat de inflatie omhoog moet.
Dat geeft `smeermiddel' in de economie. Maar inflatie is letterlijk lucht en
hogere prijzen maken het leven alleen maar duurder. Er zit nu al veel lucht in
de financiële markten, waar het ruime geldbeleid van de centrale banken tot een
gevaarlijke situatie heeft geleid.

Misschien hebben we wel een heel ander probleem. Misschien zijn de
productiviteitseffecten van de digitalisering van de economie grotendeels
uitgewerkt en hebben we om die reden geen groei. Groei is uiteindelijk altijd
productiviteitsstijging. Misschien hebben we te lang met geleend geld te dure
huizen gekocht. Misschien hebben we groei, die er toen ook al niet was, van de
toekomst geleend en moeten we nu terugbetalen. Misschien hebben we jaren onze
neus voor gewoon werk opgehaald en gevonden dat tweederangsburgers uit andere
landen dat maar moesten opknappen. Misschien hebben we jaren ver boven onze
stand geleefd en krijgen daarvoor nu de rekening. Misschien is krimp wel het
logische gevolg daarvan.

Door maar over groei te blijven roepen, alsof dat de panacee voor al onze kwalen
is, miskennen politici en economen de echte problemen. Ze leven nog in de oude
`modus' en hebben kennelijk niet in de gaten wat er in onze economie in de
afgelopen decennia allemaal is scheefgegroeid. In gesprekken met gewone burgers
valt mij altijd op dat die veel meer inzicht hebben in wat er gebeurd is dan de
politieke, economische en bestuurlijke elites, die maar in hun versleten
denkpatronen blijven vastzitten. Anders dan degenen aan de top hebben gewone
mensen hun inkomen de laatste tien jaar al niet meer zien toenemen. Zij weten
dus wat leven in welstand, zonder opgeklopte groei, is. Zij zijn al een stap
verder.

LOAD-DATE: 21 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              17 of 141 DOCUMENTS



                                  De Telegraaf

                           22 november 2014 zaterdag

Grootheidswaan van de managers

BYLINE: Hoogland, Wim

SECTION: Nieuws-Opinie; Blz. 9

LENGTH: 931 woorden


Al jarenlang streeft onze overheid naar de vorming van grotere gemeenten.
Immers, zo zeggen de ingewijden, een grotere gemeente beschikt over meer geld,
meer mensen, meer specialisten op bestuursgebied en meer personen als er over
belangrijke zaken moet worden gestemd. Dus werd sinds de jaren 70 van de vorige
eeuw het hoofdthema van het bestuursmanagement 'big is beautiful' oftewel 'groot
is altijd beter'.

Dat gebeurde in een tijd dat alles in omvang toenam: bedrijven, scholen,
ziekenhuizen en kantoren. Een nieuw fenomeen stroomde onze maatschappij binnen.
Dat waren de managers, veelal afkomstig uit de businessschool in Nijenrode aan
de Vecht. Al spoedig veranderde die opleiding haar naam in 'University  waarbij
de omgangstaal een eigenaardig mengsel was van kreupel Nederlands en
zelfgebakken Engels.

Dat nieuwe soort regelneven begon stelselmatig de vroegere leidinggevenden te
verdringen zoals de bovenmeester op scholen, de directies van ziekenhuizen en de
vakmensen uit de zorgorganisaties. Hierdoor verdween ook een terminologie die
gebaseerd was op een specifieke vakkennis en ervaring. Wist men 25 jaar geleden
nog precies de kwaliteiten van een hoofdzuster, thans zijn er jongere
verpleegkundigen die zelfs die titel niet meer kennen.

Vakmensen  Zodoende is in onze samenleving de overtuiging ontstaan dat er voor
belangrijke functies geen echte vakmensen meer nodig zijn. Het duidelijkst is
dat te zien aan onze ministers, die vaak geen enkel benul hebben van het
vakgebied dat ze geacht worden leiding aan te geven. Wij hebben al vele
ministers van Defensie gehad, die niets wisten van onze krijgsmacht en zelf
nooit in militaire dienst waren geweest. Ook hadden wij ministers van
Volksgezondheid, die niets van geneeskunde af wisten en het verschil niet zagen
tussen aspirine en penicilline. Maar, zeiden allerlei politiek ervaren personen,
dat is ook niet nodig: daar hebben ze immers hun ambtenaren voor. Op de logische
vraag waarom dan niet zulk een ervaren ambtenaar tot minister werd benoemd,
wordt slechts met een verachtelijke blik gereageerd.

Zo komen we onder meer aan onze kolossale nieuwbouwziekenhuizen, waar patiënten,
bezoekers en personeelsleden in verdwalen. Die enorme schaalvergroting zou,
volgens de betrokken managers, juist gunstig zijn voor een intensiever contact
tussen de werkers in de gezondheidszorg. Niets is minder waar. Thans speelt zich
een soortgelijke vergissing af op het gebied van het gemeentebestuur. Plotseling
willen allerlei kleinere gemeenten fuseren met andere kleine bestuurseenheden om
dan als 'fusiegemeente' een politiek sterkere rol te kunnen spelen. Gewone
burgers vinden dat niet leuk, maar naar hun protest wordt zelden geluisterd,
want 'big is beautiful' en de gewone burger wordt door het hogere management
politiek imbeciel verklaard.

Maar opeens wordt de grootheidswaan van de politieke managers ingehaald door de
realiteit. Zo meldde het NRC/Handelsblad van 19 november jl. dat het Centraal
Plan Bureau (CPB) had bekendgemaakt dat al die fusies en al die
schaalvergrotingen een gevaar voor de democratie zijn geworden.

Nederlandse burgers denken bij voorkeur kleinschalig. Ze willen niet een
naamloos nummer zijn in een grote gemeente waarmee ze zich in het geheel niet
verbonden voelen. Als protest gaan ze niet meer stemmen. En volgens het CPB zal
dit negatieve effect zeker 28 jaar aanhouden!

Fusies  Nog niet zo lang geleden had Nederland 403 zelfstandige gemeenten. Na 1
januari a.s. zullen daar door fusies nog maar 293 van over zijn. Dit proces
wordt door de daarvoor verantwoordelijke managers verhuld achter nietszeggende
holle bestuurstermen als 'samenwerkingsverbanden', 'blikverruiming',
'bestuurlijke benadering', kerndeling die zal leiden tot een 'robuuste
gemeente', in het managementkader van de krimp. De grote man achter deze
krimpschermen is minister Plasterk, die van heel Nederland één groot
gemeentelijk monster wil maken. Dit alles om later te kunnen zeggen dat hij toch
maar een groots werk heeft verricht.

Zo zullen over vijf jaar 22 van de 48 scholen in het lager (basis)onderwijs
worden gesloten. Dan is ons land in een jaar tijd 108 (!) scholen kwijtgeraakt!
De vraag blijft nu hoe men deze rigoureuze reorganisatie wil aanpassen aan het
probleem van de moeilijk lerende scholieren, die, zoals bekend, thans gewoon
tussen de probleemloze kinderen zitten, maar die wel echte aandacht en dus ook
extra onderwijskrachten nodig hebben. Het zou niet de eerste keer zijn dat
grootschalige maar kortzichtige managementideeën tot calamiteiten leiden die
niemand zich gerealiseerd had.

De ramp van de megalomane managers wordt wellicht het beste geïllustreerd door
een brief die ik kortgeleden van een collega-arts uit een overmatig groot
ziekenhuis ontving. Er was een medisch ongeval gebeurd tijdens een operatie. De
patiënt overleefde dat niet. Mijn collega schreef:  De Inspectie voor de
Volksgezondheid heeft geconstateerd dat er sprake was van een gebrekkige
communicatie. Niet vakkennis maar communicatie, veiligheid, efficiency,
corporate governance en dat soort kreten zijn tegenwoordig 'hot'. Dus nu moeten
wij weer met zijn allen op een geldverslindende cursus. En maar ouwehoeren en
rollenspelletjes spelen  Er zal nu 'Crew Resource Management' op de
operatiekamer worden geïmplementeerd.

Dit is een klein voorbeeld van de wanstaltige managementtaal waarmee men alleen
maar wil zeggen dat de betrokkenen beter uit hun ogen moeten kijken. Maar de
patiënt krijgt men er niet mee terug.

LOAD-DATE: 21 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              18 of 141 DOCUMENTS



                                  De Telegraaf

                            21 november 2014 vrijdag

Te mooi om  waar te zijn?;
Primeurtest: rijdt de Volkswagen XL1 echt 1 op 111, of is hij

BYLINE: Steenbakkers, Mike

SECTION: Autovisie; Blz. 8

LENGTH: 567 woorden


Dries van den Elzen

Dit is 'm: de Volkswagen XL1, de allerzuinigste auto ter wereld, met een
verbruik van 1 op 111! Te mooi om waar te zijn? In zekere zin wel. Want met een
(Duitse) prijs van EUR 111.000 (!) is de XL1 onbereikbaar voor de gewone man,
die zo'n auto juist goed kan gebruiken. Maar dat is slechts de helft van het
verhaal.   Aan het hoofd van de toezichtraad van Volkswagen AG staat de markante
Ferdinand K. Piëch. Bij leven al een legende, maar ook een briljant ingenieur
die graag de grenzen van de automobielbouw verkent. De Volkswagen Phaeton is
zijn kijk op de comfortabelste auto ter wereld, de door hem bedachte 1001 pk
Bugatti Veyron met een topsnelheid van 431 km/h de snelste. En ook deze XL1 is
een geesteskind van Piëch. Geconcipieerd als de zuinigste auto van de planeet,
met een verbruik van minimaal 1 op 100.

Dat waanzinnig lage verbruik wordt gerealiseerd met een zogenaamde `plug-in
hybride-aandrijflijn', bestaande uit een 0,8 liter TDI tweecilinder dieselmotor
met 48 pk en een elektromotor met 27 pk die zijn stroom uit een betrekkelijk
klein 5,5 kWh lithium-ion accupakket trekt. Met een voorzichtige rechtervoet is
dat genoeg elektropower om 50 kilometer geheel elektrisch af te leggen, tot
snelheden van boven de 100 km/u! Daarna springt de dieselmotor met een verbruik
van ongeveer 1 op 50 aan om de rest van de reis te voltooien. Zolang je reis dus
niet langer is dan 95 kilometer, zul je het fabrieksverbruik van 1 op 111
daadwerkelijk kunnen halen. Tussentijds bijladen wordt lastig, want dat kan
alleen met een bijgeleverde 220V-laadkast, formaatje `jaren 90 desktop PC'.

De druppelvormige carrosserie is van top tot teen ontworpen met minimale
luchtweerstand in het achterhoofd. Dit is daarom de eerste (bij hoge
uitzondering) op de Nederlandse wegen toegelaten auto zónder buitenspiegels. In
plaats daarvan heeft de XL1 camera's op de flanken, waarvan de beelden op een
klein scherm in de deur worden weergegeven. Even wennen, maar het werkt prima.
Om de auto onder 800 kilo te houden zijn peperdure materialen gebruikt. Het
XL1-chassis is van koolstofvezel, de transmissiebehuizing van magnesium, de
remschijven van koolstofkeramiek en de ramen van het superlichte polycarbonaat.

De XL1 is een demonstratie van technieken en materialen, die we gaan terugzien
op de toekomstige VW-modellen. Een aantal gelukkigen kan nu al in die toekomst
leven door de XL1 te kopen. Al moet je er wel een liefhebber voor zijn. De auto
is extreem laag en smal, waardoor de twee inzittenden versprongen achter elkaar
zitten en mensen langer dan 1.85 meter hoofdruimte tekort komen. Ook is hij
luidruchtig, omdat er gewicht is bespaard door minder isolatiematerialen te
gebruiken. Maar het rijdt verder best aardig. Door het lage gewicht trekt de XL1
vlot op en stuurbekrachtiging mis je eigenlijk ook niet. Het leukst zijn de
reacties van andere weggebruikers. Nog nooit zijn we zo vaak aangesproken en op
de foto gezet! Er is nog slechts een beperkt aantal van de totale productie van
200 auto's beschikbaar voor de snelle beslisser. Struikel vooral niet over de
prijs. Als u bedenkt wat het VW heeft gekost om deze hyperexclusieve auto te
ontwikkelen, kunt u zich voorstellen dat de Duitse prijs van EUR 111.000 (hier
is hij iets duurder door het btw-verschil) voor een auto die 1 op 111 haalt, ook
bijna te mooi is om waar te zijn.

LOAD-DATE: 21 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              19 of 141 DOCUMENTS



                                  De Telegraaf

                           20 november 2014 donderdag

Triest

BYLINE: Jansen, Paul

SECTION: Nieuws; Blz. 2

LENGTH: 268 woorden


Politici die klagen dat het 'totaalplaatje' ontbreekt: veel gekker moet het niet
worden. Toch roept VVD'er Zijlstra dat, na onthullende berichtgeving over de
kabinetsgreep in het vakantiegeld. De liberaal vergoelijkt het gegraai in de
portemonnee van de hardwerkende Nederlander, omdat die er netto toch nog iets op
vooruitgaat. Als dat er niet bij wordt gezegd, is het niet eerlijk, vindt hij.

Vreemd genoeg bleef Zijlstra stil, toen werd gelekt dat komend jaar het tarief
in de eerste belastingschijf met een half procent wordt verlaagd. En dat terwijl
de coalitie er toch niet bij vermeldde dat eerder al is afgesproken om de eerste
schijf met driekwart procent te verhogen. Het totaalplaatje laat dus geen
verlaging zien, maar een kleinere verhoging. De VVD zweeg.

En waar was de fractievoorzitter toen de coalitie rond Prinsjesdag van de daken
schreeuwde dat Defensie er 100 miljoen bij krijgt? Een trendbreuk, jubelde het
kabinet. In werkelijkheid wordt er nog steeds fors op Defensie bezuinigd. In het
regeerakkoord is namelijk een korting afgesproken van opgeteld bijna 300
miljoen, boven op de één miljard van Rutte I. Opnieuw was de liberaal
oorverdovend stil.

Zijlstra heeft dus boter op het hoofd. De VVD is kennelijk in paniek. De partij
heeft kiezers lekker gemaakt met mooie beloften en incasseert nu de ene na de
andere nederlaag: met de bijtelling, de naheffing, de Brusselse afdracht, de
extra miljoenen voor ontwikkelingshulp, de uitgeprocedeerde asielzoekers. In
plaats van de rug te rechten, zwalken de liberalen klagend rond. Het VVD-gedrag
is ronduit triest.

LOAD-DATE: 20 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              20 of 141 DOCUMENTS



                                  De Telegraaf

                           20 november 2014 donderdag

Inzameling op web voor medische hulp

BYLINE: Bakker, Alexander

SECTION: Nieuws-Regio-NL; Blz. 17

LENGTH: 400 woorden


Alexander Bakker  AMSTERDAM  Nederlanders met een kleine portemonnee kunnen,
vanaf vandaag, via een platform op internet geld inzamelen om hun operatie of
hulpmiddel te betalen. Het gaat om ingrepen en voorzieningen die nu niet (meer)
door de zorgverzekeraar worden vergoed.  Crowdfunding voor medische hulp is in
de Verenigde Staten al langer de gewoonste zaak van de wereld.

De website Geefgezond.nu is opgericht door mensen die werkzaam zijn in de
zorgsector. Steeds vaker merken ze dat de gewone man noodgedwongen voor de
goedkoopste polis gaat, terwijl een duurder pakket nodig is om aanspraak te
maken op bepaalde vergoedingen. Daarnaast komen de initiatiefnemers steeds meer
zaken tegen die niet meer vergoed worden.

Frustratie   Iedereen die in de zorg werkt, klaagt dat het helemaal de verkeerde
kan op gaat. Uit frustratie hebben we daarom een stichting opgericht om mensen
die het niet meer kunnen betalen, te helpen , legt psycholoog Debbie Been uit
Broek in Waterland uit. Ze is medeoprichter van de stichting.  We springen in
een gat, maar het is zeker ook de bedoeling om een discussie in het land en in
de politiek aan te wakkeren.

Een van de deelnemers die na een screening op de site staat, is Elske Posthuma.
Ze is op latere leeftijd doof geworden en heeft in een oor een implantaat
waardoor ze weer beter kan horen. Een tweede exemplaar is nodig om weer veilig
in de auto te kunnen stappen en zonder gebarentolk te leven. Maar in Nederland
wordt alleen het eerste apparaatje vergoed. Zelf kan ze het niet betalen, daarom
roept ze nu de hulp in van anderen.

Busje  De 49-jarige Klaas Potgieter uit Hardenberg zamelt in voor een heel ander
doel. Hij zit in een rolstoel door niet-aangeboren hersenletsel en wil graag een
rolstoelbus om met zijn gezinnetje op pad te kunnen:  Een busje werd nooit
helemaal vergoed, maar de kleine bijdrage is inmiddels ook gesneuveld. Mensen
die helpen, geef ik weer wat terug. Een mooie foto, reclame op de bus of een
lezing over mijn ziekte.

De koepelorganisatie Zorgverzekeraars Nederland lijkt niet onder de indruk van
het initiatief.  Alles wat echt nodig is, zit in het basispakket. De rest is
aanvullend. Dat is de keuze van de politiek en het systeem , reageert een
zegsman. Patiëntenfederatie NPCF is niet enthousiast:  Wij denken niet dat dit
soort initiatieven nodig is in Nederland.

LOAD-DATE: 20 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              21 of 141 DOCUMENTS



                                  De Telegraaf

                           19 november 2014 woensdag

'Geen enkele politicus die nu eens met zijn vuist op tafel slaat'

BYLINE: Stols, Margo

SECTION: WUZ; Blz. 18

LENGTH: 727 woorden


Dat er heel wat wordt afgerotzooid in dit land is inmiddels wel bekend, maar dat
exploitanten van windmolens nog eens schaamteloos 350 miljoen euro uit de
staatsruif plukken, slaat echt alles. En in Den Haag is er geen enkele politicus
die nu eens met zijn vuist op tafel slaat en eist dat het afgelopen moet zijn.
Den Haag zwijgt in ieder geval tot het voorjaar als er weer verkiezingen zijn.

Jacob Boudewijn, Castricum

Weg kwijt  Is minister Opstelten nu echt de weg kwijt? De politie moet meer
agenten aannemen die Turks of Marokkaans spreken. Als ik in het buitenland op
bezoek ga of in dat land wil gaan wonen, moet ik zorgen dat ik mij daar
verstaanbaar kan maken. En niet andersom, minister!

J.F.H. van den Heuvel

Machteloos  Het paard wordt weer eens achter de wagen gespannen. Eerst
zebrapaden weg omdat men ze toch niet respecteert in Amsterdam en nu moeten de
agenten Turks of Arabisch spreken. Ik dacht dat we de immigranten die een
verblijfsvergunning krijgen, zouden laten integreren? Dus die post kan ook van
de begroting. We passen ons weer eens aan een probleem aan in plaats van het
probleem uit de weg te ruimen. Typisch dit machteloze kabinet.

Chris Cats, Almere

Slaven  In de wereld zijn 36 miljoen slaven. Zouden daarbij de Nederlandse
Zwarte Pieten al zijn meegeteld?

George Zwart, Oosterhout

Selfie  Er is een oplossing om voorgoed af te rekenen met dit soort racistische
reacties. Memphis, Fer, Narsingh, Rekik, Willems, Promes, Wijnaldum, Vermeer en
Van der Wiel, kom niet meer uit voor het Nederlands elftal. Deze affaire moet
keihard worden bestreden!

S.I. Plein

Ontbossing  Ontbossing neemt schrikbarend toe (Tel. 18/11), evenals het aantal
wereldbewoners. Al deze nieuwe wereldbewoners zullen op termijn ook een autootje
en een warm huis willen. Zalig zijn de arme, veelal links georiënteerde geesten
die denken dat je met een elektrische auto, een krachteloze stofzuiger en een
paar windmolens de wereld en het klimaat kunt redden.

Cornelis Bakker, Blidsberg

Don Quichot  Wat goed van Wiebes dat hij de afroming van extra inkomsten boven
8000 euro stopt. Dat voorkomt dat de regeerders en hun vrienden, de toekomstige
werkgevers, er ook aan meebetalen. Protesteren is als vechten tegen windmolens
die voor 18 miljard na een paar jaar in de Hoogovens verdwijnen. Wie maakt een
einde aan deze kapitaalvernietiging en plundertocht bij de gewone man?

P. Wouters, Best

Buffer  Vijf miljard euro is het bedrag dat de zorgverzekeraars als buffer
dienen aan te houden. Inmiddels staat er 10 miljard op hun rekeningen. Toch
worden de premies en het eigen risico weer verhoogd. Wie het begrijpt, mag het
zeggen.

J. Kuijer, Velserbroek

Racisme  Kan alsjeblieft racismerel nummer zoveel stoppen? Nu weer gekleurde
Oranjespelers. Ik bedoel, je hebt altijd racisten, en die zullen altijd
vervelende dingen onder fotootjes zetten, dus dat is geen nieuws. Want we worden
onderhand kakelgek. De homofobe reacties onder gaynieuws zijn ook schering en
inslag en worden om die reden ook niet om de haverklap tot nationale rel
uitgeroepen. Dus waarom racisme wel?

T. de Huet, Amsterdam

Rookgordijn  Tijdens de Cubacrisis in 1962 leidde de toenmalige regering de
goegemeente af door iedereen zijn hond tegen de uitbrekende hondsdolheid te
laten enten, paniek alom. Om de huidige aandacht van het aanstormende
gezondheidszorgdebacle af te leiden wordt er door minister Schippers overmatig
veel aandacht besteed aan het wisselen van vaatdoekjes. Zijn wij als electoraat
echt zo simpel of spreken wij ons duidelijk uit bij de eerstkomende
verkiezingen?

L. van Dobben, Wassenaar

Lachwekkend  Minister Schippers en haar zorg voor onze keuken... Lachwekkend als
je onder meer de thuiszorg halveert. Dit kabinet is ronduit zorgwekkend als het
gaat om hygiëne en zorg voor mensen die dat echt nodig hebben.

Arend Nijssen, Marknesse

Vrachtwagens  Vanuit mijn lage 'cabine' kan ik ook zien wat
vrachtwagenchauffeurs uitspoken (WUZ 18/11). Ik zie ze vaak met hun benen op het
dashboard, kaarten of boeken op het stuur of mobieltjes aan de oren.
Automobilisten doen dit ook. Maar met zo'n tientonner is dat toch echt
gevaarlijker.

E. Strobos

LOAD-DATE: 18 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              22 of 141 DOCUMENTS



                                  De Telegraaf

                            14 november 2014 vrijdag

Rampzalige  dag voor  PvdA-fractie;
Turkse Kamerleden zorgen voor crisissfeer

BYLINE: Winther, Wouter de

SECTION: Nieuws; Blz. 4

LENGTH: 677 woorden


Van onze parlementaire   redactie DEN HAAG  Ruzie over de integratiekoers heeft
tot een crisissfeer geleid in de Tweede Kamerfractie van de PvdA. Tijdens een
ingelaste fractievergadering werd gisteravond besloten of de twee Turkse
Kamerleden Öztürk en Kuzu nog wel konden aanblijven.

Woedende collega's van het duo eisten excuses, vanwege uitspraken rond het
integratiebeleid van minister Asscher (Sociale Zaken). Mochten die uitblijven,
dan zouden ze de fractie moeten verlaten, vertelden ingewijden. Partijleider
Samsom had eerder op de avond nog een gesprek met de twee. Bij het ter perse
gaan van deze krant was de vergadering nog bezig. Bij de PvdA werd gevreesd dat
één of beide Kamerleden bij een breuk zou willen doorgaan als zelfstandig
Kamerlid. Daarmee zou de PvdA-fractie zetel(s) verliezen, maar de meerderheid
van de coalitie niet in gevaar komen.

Het Turkse duo ondernam eerder deze week een kamikaze actie richting vicepremier
en 'kroonprins' van de PvdA Asscher. De bewindsman had kanttekeningen geplaatst
bij de transparantie van bepaalde Turkse verenigingen. Volgens Asscher was  het
bijna onmogelijk om te bepalen of en hoe deze organisaties de integratie van
Turkse Nederlanders beïnvloeden .

Irritatie  Dit was tegen het zere been van Kuzu en Öztürk, die in op Nederlandse
Turken gerichte media suggereerden dat zij de minister 'ontboden' hadden in de
Tweede Kamer. Fractieleden waren verbijsterd dat de twee de publiciteit zochten
over de integratiekoers van de PvdA en daarmee afstand namen van de eigen
collega's. Daarna liep de irritatie verder op, omdat de twee zich niet lieten
zien aan het Binnenhof en zich onbereikbaar hielden. Diverse Kamerleden vroegen
zich achter de schermen af of de loyaliteit van de twee collega's nog wel bij de
PvdA ligt of meer bij Turkse belangengroepen.

Partijleider Samsom probeerde eerder op de dag het conflict nog weg te wuiven,
door te suggereren dat de media de woorden van de twee verkeerd hadden
opgetekend. Die poging mislukte jammerlijk, gezien het urenlange fractieberaad
dat in de avond nog volgde.

Het spoedberaad vormde het slotstuk voor een rampzalige dag voor de toch al
kwakkelende PvdA. Het partijbestuur kondigde gisterochtend aan dat PvdA'ers
verplicht zouden worden om 25 procent van de werktijd buiten de deur te
besteden, om met mensen te praten. Het voorstel werd genadeloos neergemaaid door
de eigen Kamerleden.

Als je zegt dat we meer de straat op moeten, impliceer je dat we dat nu niet
doen. Ik zou zeggen we doen niet anders , zei Kamerlid Servaes. Zijn collega
Ypma betwistte dat zij en haar partij het contact met de straat kwijt zijn.
Absoluut niet. Ik ga elke maandag en vrijdag op werkbezoek en zie dat mijn
collega's daar ook goed mee bezig zijn.  Kamerlid Oosenbrug:  Ik hou er niet van
als zoiets zo wordt opgelegd.

PvdA'er Jacobi, die deze week haar 8000e bezoeker in de Kamer verwelkomde, denkt
dat het probleem van haar partij dan ook niet bij de zichtbaarheid op straat
ligt.  De verwijdering tussen PvdA'ers en de gewone man op straat is al heel
lang zo. Ze kiezen namelijk bestuurders en geen mensen die midden in de
samenleving staan. Diederik stuurt de partij ook niet aan om de straat op te
gaan. Als je leider bent, moet je wel zorgen dat die warmte door de hele partij
gaat , zegt het Kamerlid over haar baas.

Staatssecretaris Klijnsma (Sociale Zaken), die eerder een warm pleidooi hield
voor het beginnen van een moestuin om geld te besparen, had ook nu een panklare
oplossing voor haar partijgenoten. Ze raadde hen aan om per tandem te reizen,
zoals zij zelf ook doet.  Die tandem is goud, dan spreek je veel meer mensen dan
als je met een dienstwagen reist. Ik ben heel erg in contact met de straat en
als iemand me aanhoudt als ik langs fiets, wat heel vaak gebeurt, sta ik die
ordentelijk te woord.

PvdA-leider Samsom vond de commotie maar vervelend.  Het gaat constant over óns.
En dat is vast onze eigen schuld.

Niemand sprak dat gisteren tegen .

LOAD-DATE: 13 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              23 of 141 DOCUMENTS



                                  De Telegraaf

                            14 november 2014 vrijdag

Vuitton-paleis;
Fondation Louis Vuitton

BYLINE: Bijlsma, Eveline

SECTION: Kunst; Blz. 14

LENGTH: 252 woorden


Wat:  Architectuur,  beeldende kunst Waar:  Parijs,  Bois de Boulogne Info:
www.fondationlouisvuitton.fr

Een uit z'n krachten gegroeide kakkerlak, een boot die op het punt staat om weg
te zeilen, een glazen paleis: de Fondation Louis Vuitton is nog maar net geopend
of Parijzenaars hebben het gevaarte al van legio bijnamen voorzien.

Het immense gebouw herbergt tien zalen, een auditorium, een winkel, een café en
twee terrassen met uitzicht over Parijs. Drie zalen zijn op dit moment gewijd
aan kunstwerken over de totstandkoming van de Fondation: een flitsende film, een
wat flauwe expositie met op de bouwput gevonden voorwerpen, en maquettes van
architect Gehry.

Van de zuilengalerij heeft kunstenaar Sigundur Eliasson een soort caleidoscoop
gemaakt. Hij bekleedde de pilaren met geel plexiglas en spiegels, die elkaar
weerspiegelen zodra de bezoeker passeert. Een bijzondere gewaarwording, ook
omdat in de holle ruimte de omgevingsgeluiden weerkaatsen: de voetstappen van de
aanwezigen en het water dat via een grote trap naast het museum naar beneden
kabbelt.

Ondanks het fraaie gebouw en de interessante collectie kwam er ook kritiek op de
Fondation Louis Vuitton. De hoge entreeprijs (14 euro) en de chique omgeving
(het zestiende arrondissement) zouden benadrukken dat kunst niet voor de gewone
man is. Ongepast zure reacties voor een project waarmee Parijs   dat over 55
jaar eigenaar is van de Fondation   zich juist weer op de kunstkaart zette.

Eveline Bijlsma

LOAD-DATE: 13 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              24 of 141 DOCUMENTS



                                  De Telegraaf

                           6 november 2014 donderdag

Verademing

BYLINE: Visser, Martin

SECTION: DFT; Blz. 24

LENGTH: 462 woorden


WAARSCHUWING!

Hier volgt een zeer genuanceerde column. Hij gaat namelijk over   u raadt het al
Thomas Piketty. En waar de naam van de beroemde Franse econoom valt, slaat het
raffinement toe.

Tenminste, zo zou het kunnen zijn. Piketty heeft immers maar liefst 700 pagina's
gewijd aan een diepgravend onderzoek naar inkomens- en vermogensverschillen in
westerse landen in de afgelopen twee eeuwen.

In een dik boek van zo'n enorme omvang zou zelfs provocateur Ewald Engelen er
niet in slagen louter opruiende taal uit te slaan. Piketty's boek is dan ook een
wijdlopige verhandeling vol mitsen, maren, nuances, terzijdes, enerzijds en
anderzijds. Kortom: een verademing.

Een verademing ten opzichte van het hijgerige debat dat over het boek is
ontstaan. Links hief de Fransman ogenblikkelijk op het schild, rechts
verketterde hem. Eenmaal oog in oog met hem in de Tweede Kamer   waar de econoom
gisteren zijn boek in sneltreinvaart mocht komen samenvatten   bleek de
Piketty-soep niet zo heet te worden gegeten als die door politici was opgediend.

In deze krant zei de Fransman vorige week al dat zijn waarschuwing voor extreme
ongelijkheid vooral voor de Verenigde Staten gold. Voor Europa beschouwt hij
ongelijkheid niet als het belangrijkste probleem, zo zei hij letterlijk.

Wel is hij er beducht voor dat in Europa Amerikaanse toestanden ontstaan. Dat is
een situatie waarbij de middenklasse meer en meer onder druk komt te staan. Waar
de welvaartswinsten vooral terechtkomen bij de toplaag in de samenleving, de
toplaag die de duurste fiscalisten, juristen en adviseurs voor hun karretje kan
spannen.

Als je Piketty beschouwt als beschermheer van de middenklasse, dan zou zijn
analyse wellicht meer partijen kunnen aanspreken dan louter die ter linkerzijde.
Komen CDA en VVD niet ook op voor die hardwerkende Nederlander?

De Fransman pleit voor een progressieve belasting op vermogen. Dat klinkt
wellicht eng, want nivellerend. Maar wat zouden al die mensen met een
spaarrekening van minder dan een miljoen euro ervan vinden? Zij hoeven van
Piketty immers geen belasting te betalen?

Maar goed, het belastingvoorstel van de Franse econoom blijft lastig. Want hij
erkent dat die alleen mondiaal kan worden ingevoerd. Anders vluchten de rijksten
naar een buitenland waar die belasting niet geldt. Onuitvoerbaar dus.

Laat onverlet dat het snelgroeiende leger flexwerkers en zzp'ers te denken
geeft. Lang niet al die mensen kiezen er zelf voor contractloos en rechteloos
door het leven te gaan. Zeker niet tegen een minimaal loon. Zelfs de werkgevers
zitten ermee in hun maag, gezien hun pleidooi voor sociale bescherming voor deze
groep. Zouden ze stiekem toch Piketty gelezen hebben?

LOAD-DATE: 5 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              25 of 141 DOCUMENTS



                                  De Telegraaf

                            4 november 2014 dinsdag

Activisten kapen vermogensdebat

BYLINE: Jansen, Paul

SECTION: Nieuws-Opinie; Blz. 11

LENGTH: 937 woorden


Hij wordt door de linkse kerk onthaald als de messias: Thomas Piketty, de Franse
econoom die betoogt dat de rijken steeds rijker worden en de economische
ongelijkheid toeneemt. Bewonderaars wapperen met zijn boek, het in 2013
verschenen 'Kapitaal in de 21e eeuw', als ware het de Bijbel.

Ook 'progressief' Nederland is in de ban van de Fransman. Morgen rolt de Tweede
Kamer de rode loper voor hem uit. Piketty spreekt de financieel specialisten in
het parlement toe over ongelijkheid in bezit en vermogen. Initiatiefnemer voor
het bezoek is GroenLinks-Kamerlid Jesse Klaver.

Piketty geeft nieuw elan aan een oude afgunst jegens rijkelui. Zijn analyse, dat
mensen met kapitaal meer rendement behalen dan Jan modaal erop vooruit gaat door
economische groei, is een inspiratiebron voor tal van plannetjes. De focus lag
lang op inkomen. Daar viel weinig meer te halen omdat de tien procent meest
verdienenden al zeventig procent van de inkomstenbelasting betaalt. Nu wordt het
vizier gericht op vermogen. Pvda en SP willen de rendementsheffing voor rijken
opvoeren, GroenLinks spreekt al van 'het nieuwe nivelleren' en vakcentrale FNV
schermt met een 'Dagobert Ducktaks'.

Het is niet dat de allerrijksten in ons land niet met wat minder af zouden
kunnen; het is het gemak waarmee links zich geld van anderen denkt te kunnen
toe-eigenen, dat zorgen baart. Alsof een succesvol ondernemer, die initiatief
heeft getoond en wiens bedrijf voor banen en groei zorgt, iets onbehoorlijks
doet.

Denktank  Opvallend is dat gerenommeerde instituten legitimiteit verschaffen aan
de roep om vermogen zwaarder aan te slaan. De Wetenschappelijke Raad voor het
Regeringsbeleid (WRR) publiceerde in de zomer een lijvig rapport over
ongelijkheid in Nederland. Drie WRR-samenstellers wijzen daarin op de politieke,
sociale en economische gevolgen en gooien een balletje op voor herverdeling van
inkomen en vermogen. Dat is niet zomaar een oproep. Het betreft hier de
onafhankelijke denktank van de regering.

Wie zijn deze drie WRR-samenstellers? Een van hen, Monique Kremer, was eerder
redacteur bij De Helling, 'het kwartaalblad voor linkse politiek' dat door het
wetenschappelijk bureau van GroenLinks wordt uitgegeven. Een tweede, Mark
Bovens, schreef in 2006 mee aan het nieuwe beginselprogramma van de PvdA. En de
derde samensteller, Robert Went, was prominent lid van de Socialistische
Arbeiderspartij (SAP), een radicale, trotskistische organisatie, die
klassenstrijd en wereldrevolutie predikte, en nu onder de naam Socialistisch
Alternatieve Politiek door het leven gaat.

Politieke betrokkenheid is natuurlijk niet verboden. Maar zijn deze
WRR-onderzoekers wel objectief? Went lichtte afgelopen juni een tipje van de
sluier toen hij in een artikel sprak over het 'meesterwerk' van Piketty en
vervolgens mijmerde over de turbulente jaren zeventig.  Wie in die jaren lid
werd van een van de populaire boekenclubs, zoals mijn ouders, kon als gratis
welkomstgeschenk kiezen voor Het Kapitaal van Karl Marx. Het cadeau van 606
pagina's staat nog in mijn boekenkast, met onderstrepingen. Die tijd komt nooit
meer terug, maar wat zou het mooi zijn als Piketty ook in ons land veel verkocht
en   belangrijker   gelezen gaat worden!

Deze Went mag morgen ook de Tweede Kamer toespreken. Hij is uitgenodigd als
senior wetenschappelijk medewerker van de WRR. Dat zijn communistische verleden
bepaald geen jeugdzonde was, blijkt uit het feit dat hij in de jaren negentig
na de val van de Muur   rond zijn 40e nog in het dagelijks bestuur zat van de
SAP, zo leren de archieven van de Koninklijke Bibliotheek. Voor alle
duidelijkheid: de SAP staat voor radicale nivellering en stelde bij de
verkiezingen van 1994 dat het 'totale inkomen' van burgers maximaal twee keer
modaal mocht zijn. Geen wonder dus dat hij Piketty bewondert. Went is een
ideoloog, verkleed als neutrale wetenschapper. Oud-minister Willem Vermeend
noemt het WRR-rapport terecht  een puur politiek stuk . Went reageerde gisteren
niet op een verzoek om commentaar.

Scheve verdeling  Naast de WRR doet ook het Centraal Bureau voor de Statistiek
(CBS) een duit in het zakje. In april publiceerde het bureau cijferreeksen,
waaruit naar voren komt dat de rijkste één procent bijna een kwart van het
totale vermogen bezit en dat de verdeling tussen arm en rijk internationaal tot
de scheefste behoort. Media gingen los op basis van de data, die volgens een
CBS-woordvoerster in opdracht  op een bepaalde manier in tabellen waren gezet .
Daarvoor werd betaald, aldus de zegsvrouw. De financiële steun kwam van de World
Top Incomes Database. Dit blijkt een project van vier economen, onder wie
Piketty.

Zo is de cirkel rond. Een brede discussie over verdeling van rijkdom is prima.
Maar nu proberen linkse activisten onder het mom van wetenschappelijke
objectiviteit een herverdelingsoperatie te forceren. Cijfers liegen niet, zou
men zeggen, maar het CBS laat zelf de keerzijde zien. Het bureau voelde zich in
juni genoodzaakt om een verklaring af te geven over de geopenbaarde data.

Die verklaring leest bijkans als een rectificatie van alle hoogdravende
publiciteit. Het interpreteren van cijfers over vermogensongelijkheid 'behoeft
nuance', schreef het bureau.  Losse cijfers zijn op verschillende manieren te
interpreteren en kunnen al snel aanleiding geven tot misverstanden.  Volgens de
CBS-zegsvrouw werd er  heel erg ingezoomd  en gingen partijen met de data  aan
de haal . Dat is duidelijke taal, maar ook mosterd na de maaltijd. Want het
beeld van grote onrechtvaardigheid is gezet.

LOAD-DATE: 3 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              26 of 141 DOCUMENTS



                                  De Telegraaf

                            1 november 2014 zaterdag

'Kwalijk dat Donner willens en wetens zijn mond heeft gehouden'

BYLINE: Eggink, Ina

SECTION: WUZ; Blz. 16

LENGTH: 739 woorden


Het is zeer kwalijk dat toenmalig minister Donner willens en wetens zijn mond
heeft gehouden over de schandalige praktijken bij de woningcorporatie Vestia.
Louter en alleen om zijn benoeming bij de Raad van State niet in gevaar te
brengen. Zijn levenslange benoeming in deze functie tast alle geloofwaardigheid
en vertrouwen aan.

W. Huisman,

Opsterland

Aap  Nou komt de aap uit de mouw. Nederland kan die extra 642 miljoen aan de EU
makkelijk betalen, want volgend jaar moeten miljoenen mensen ongeveer 300 euro
betalen aan de Belastingdienst. Daarom zei onze minister zo makkelijk: 'Als de
cijfers kloppen, betalen we gewoon'.

Andre Monnik,

Lelystad

D66  Het is te hopen dat de stemgerechtigde zich weet te herinneren dat het aan
D66 en de coalitiepartijen te danken is dat veel Nederlandse belastingplichtigen
komend jaar worden getrakteerd op een naheffing. Dus kiezer, laat u bij de
komende verkiezingen geen zand in de ogen strooien. D66 heeft absoluut niet het
beste met u voor.

M. de Boer,

S'goutum

Aansprakelijk  Iedere bestuurder of commissaris die zich verrijkt, meewerkt aan
frauduleuze handelingen of vriendjespolitiek bedrijft, moet niet alleen
strafrechtelijk worden vervolgd, maar ook hoofdelijk aansprakelijk worden
gesteld voor de geleden schade.

Jacques Ponjee,

Ochten

Kwetsend  Afgezien van het feit dat het belachelijk is dat ouderen een
verkeersexamen moeten afleggen, is de naamgeving (Opa en Oma Examen) kwetsend
voor ouderen die ongewild geen grootouder zijn.

C.J. Keuker-Ploeger,

Gasselte

Een tien  Als oudere voetballiefhebber moet ik iets bekennen. Ik heb in tijden
niet zo genoten als tijdens de damesvoetbalwedstrijd Nederland-Schotland. De
amusementswaarde was een 10. Ik ben om en blijf de dames volgen. Ik weet niet of
ik zaterdagavond naar die verveelde getatoeëerde miljonairs in de ArenA ga
kijken!

Hans Vlaming,

Eemnes

Stamppot  'Plukkabinet' Rutte slaat weer toe! Nadat de gepensioneerden zijn
uitgemolken, heeft dit kabinet weer enkele bronnen van inkomsten weten aan te
boren. Het leaseplan Wiebes mag dan wel niet zo doorgaan als aanvankelijk
bedoeld, maar het zal toch uiteindelijk de nodige miljoenen pecunia in het
staatslaatje brengen. En dan nu weer de naheffingoperatie van de fiscus voor
zo'n 6 miljoen Nederlanders. Het zou wel eens kunnen dat er dus bij veel
belastingbetalers met de kerst geen groot gebraad maar een stamppotje op het
menu staat.

Rens Kuijten,

Nuenen

Schuld  Naheffing fiscus omdat de burger buiten zijn schuld te weinig belasting
heeft betaald. We betalen al jaren buiten onze schuld te veel belasting door de
schuld van een falende regering.

Niels van de Wetering,

Badhoevedorp

Stemmen  We worden nu geconfronteerd met een naheffing van de belasting.
Veroorzaakt door het nivelleringsfeest van de PvdA en toegelaten door de VVD.
Een groot aantal mensen krijgt volgend jaar minder terug of moet bijbetalen bij
de belastingaanslag voor 2014. Per saldo zullen er maar heel weinig mensen per 1
januari nog op vooruitgaan. Fijne coalitie hebben we. O ja, we mogen volgend
jaar weer stemmen toch?

R. Hak,

Harmelen

Het gelag  Mensen als Hubert Möllenkamp en Erik Staal waanden zich
onaantastbaar. Zij zijn exemplarisch voor de verloedering. De politieke
gevestigde orde, die altijd achteraf schande roept, laadt de verdenking op zich
van desinteresse en onbenul. Ook de kritiek over de exorbitante beloningen in
topfuncties werd meestal door politici goedgepraat met teksten als: 'Als we
topmanagers hun zin niet geven, gaan ze naar het buitenland.' Klinkklare onzin,
die onweersproken bleef. En de gewone man betaalt het gelag.

Hugo Pronk,

Amsterdam

Magere Hein  Inwoners van Schaijk die tegenstander zijn van de komst van een
natuurbegraafplaats, beseffen niet hoe bevoorrecht zij zijn. Ze moeten blij
zijn. Met de komst van de natuurbegraafplaats blijven hun uitzicht en
wandelgebied gewaarborgd. Bovendien: wat is er mis met een begraafplaats? Wij
wonen in de directe omgeving van een begraafplaats. Wij hebben aan de doden zeer
rustige buren die nooit overlast geven. Magere Hein als buurman went sneller dan
lawaaiige buren.

Ans Nettenbreijers,

Hedel

LOAD-DATE: 1 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              27 of 141 DOCUMENTS



                                  De Telegraaf

                            29 oktober 2014 woensdag

'Is een EU-sceptisch geluid groeimest voor de economie?'

BYLINE: Hiskemuller, Coosje

SECTION: WUZ; Blz. 18

LENGTH: 735 woorden


Toch opmerkelijk: de landen waar een EU-sceptisch geluid het meest te
beluisteren valt, krijgen een naheffing gepresenteerd. De anderen kunnen een
terugbetaling tegemoet zien. Zou een EU-sceptisch geluid soms groeimest zijn
voor de economie?

I. Kolk, Hengelo (Ov)

Luchttaks  Europa bemoeit zich met ontelbare zaken die landen zelf willen
regelen. Duitsland vindt een onderwerp dat typisch Europees zou moeten worden
geregeld en dat doen ze zelf: luchttaks.

Ed Verstraten, Lelystad

Fietsen  Kan staatssecretaris Mansveld onze fietsen niet terug vragen zodat we
met een grote boog om Duitsland heen kunnen rijden!

Hans Vlaming, Eemnes

Clown  Wat zijn we toch een gezegend land met onze vriendelijke en vrolijke
Zwarte Pieten. Stel je voor dat eerdaags het schip van de Sint met Franse clowns
afmeert, dat zou toch verschrikkelijk zijn!

E.C. Bot, Haarlem

Toll  Wij zeggen absurd. De Duitsers zeggen: Supertoll.

J.v.d. Oever, Zandvoort

Pensioen  Als Nederland morgen de pensioenleeftijd gelijk stelt met Frankrijk
(62 jaar), dan hoeven we overmorgen niet die ruim 600 miljoen aan de EU te
betalen!

T. Dinkeloo, De Rijp

Zwijgen  We moeten vooral heel trots publiekelijk vermelden dat Nederland de
leiding had bij de bombardementen tegen IS. Zet jezelf op die wijze in de
schijnwerpers en je weet zeker dat je de aandacht trekt van een of meer
terroristische idioten (al dan niet IS). Op deze wijze helpt ook een
uniformverbod op stations echt niet en brengen we onze bevolking nodeloos
(extra) in gevaar. Dus: wereldwijd stilzwijgen rond de anti-IS activiteiten.

F. Mulkens

Ouderwets   Veel startende leraren bezwijken onder de druk van ouders (Tel.
28/10). Wat men tegenwoordig mondig noemt, kun je in de meeste gevallen beter
betitelen als verhuftering. Dit is de 'zegening' van de alles-moet-kunnen
maatschappij. Het heeft er alle schijn van dat lak hebben aan goede manieren tot
norm is verheven en fatsoen ouderwets wordt.

Henk Versteeg,

Nunspeet

Waarheid  Eindelijk spreekt een minister de waarheid; Dijsselbloem kondigt aan
dat de naheffing van de EU aan Nederland niet zal leiden tot extra bezuinigingen
door het kabinet (Tel. 27/10). Nee natuurlijk niet, de lasten worden gewoon
verhoogd. In andere gevallen noemt men dit omfloerst bezuinigen, maar nu niet.
Eindelijk de waarheid, maar of we er blij mee moeten zijn?

Frank Broedelet, Deil

Pechtold  Tijdens de commotie over het verhogen van de bijtelling voor
leaseauto's is het oorverdovend stil bij de fractie van D66. Waar Pechtold zich
altijd als eerste weet te positioneren voor de snorrende TV-camera's is hij nu
in geen velden of wegen te bekennen. Zou het er mee te maken hebben dat hij een
groot voorstander is van de verhoogde bijtelling en weet dat dit hem stemmen
gaat kosten.

B. Janssen, Haarlem

Twijfel  Indien het Nederlandse kabinet al langer wist dat de nabetaling van EUR
640 miljoen aan de EU er aan kwam, dan rijst het vermoeden dat Rutte, Timmermans
en Dijsselbloem bewust hebben gezwegen om het mooie EU-baantje van minister
Timmermans niet in gevaar te brengen. Indien dit waar zou blijken te zijn, dan
groeit bij menigeen grote twijfel aan de integriteit van deze heren. En wanneer
men niet de nabetaling aan zag komen, dan kan er getwijfeld worden aan hun
bekwaamheid. Hoe dan ook, zij dienen hun congé te krijgen.

R. Keijser, Amsterdam

Dolfijnen  Koning Willem Alexander en koningin Máxima zijn komende dagen op
staatsbezoek in Japan. Ongetwijfeld gaat het over koetjes en kalfjes. Een mooie
kans om te klagen over de jaarlijkse gruwelijke en massale dolfijnenmoord in de
Japanse kustplaats Taiji.

Arno Hennequin,

Barendrecht

Hoe?  Hoe lang duurt deze EU nog? Hoe lang duurt het tot deze Bom barst? En hoe
komen wij gewone burgers er dan uit? De EU blijkt een luchtballon.

J. den Boer, Assen

Ellende  De zorg gaat over naar de gemeenten, zeg maar een soort privatisering
van taken. Marktwerking en privatisering hebben in de voorbije tijden alleen
maar een hoop ellende opgeleverd. Maar Den Haag kan rustig achterover gaan
leunen, want als het misgaat kan men eenvoudig zeggen: de gemeenten hebben
gefaald.

J.M.van Heesch,

Steenwijkerwold

LOAD-DATE: 29 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              28 of 141 DOCUMENTS



                                  De Telegraaf

                             26 oktober 2014 zondag

'Leasesector gaat kapot'

BYLINE: Tongerloo, Roos van

SECTION: Zondag_binnenland; Blz. 2

LENGTH: 282 woorden


Roos van Tongerloo  Amsterdam  Een bittere pil voor Nederlandse autodealers: de
VVD-taks voor leaserijders rekent af met de bijtellinggedreven automarkt en
schrikt klanten af.  Vrolijk worden we er niet van , zucht een verkoper bij
Toyota.  Op deze manier maakt de regering de Nederlandse autosector stukje bij
beetje kapot.    Het gaat om de knaken, niet om de kikkers , zucht hij. De
hybride Prius dankt zijn populariteit maar deels aan zijn groene imago.  Voor de
bijtelling konden we 'm aan niemand kwijt , zegt de verkoper.  Pas sinds ie geld
oplevert, ging het lekker lopen.

Wij dealers gaan het zeker voelen , zegt een woordvoerder van de Volkswagen
dealer in Amsterdam. Volkswagen bouwt niet voor de Nederlandse markt. Wij hebben
geen hybrides, dus een leaseauto kun je beter ergens anders halen. Anders
betaalt de klant zich blauw.'

De hardwerkende Nederlander lijkt zich nog van geen kwaad bewust.  Ach, als ik
nu een auto lease, profiteer ik nog vijf jaar van de bijtelling , laat een klant
weten.  Er is minder te kiezen straks. Dat is jammer, maar 2016 lijkt nog zo ver
weg.

Een Litouws stel dwaalt rond een Toyota Auris.  14 procent!  schreeuwt een
knalgroene deursticker. De Toyotaverkoper wijst naar de procenten:  Ja, die
bijtelling maakt het verschil!  Wat verward kijkt zij hem aan.  Wat is dat, een
bijtelling?  De verkoper legt het uit. Het kost hem enige moeite. Ze lacht.  Wat
een raar gedoe! Dit is echt Nederlands. Hier betaal je voor alles belasting. Dat
is in Litouwen wel anders.

Niet veel later zetten ze hun handtekening. De verkoper lacht zijn verkoperslach
en schudt handen.  Ik ga even een flesje Toyotawijn pakken.

LOAD-DATE: 25 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              29 of 141 DOCUMENTS



                                  De Telegraaf

                            25 oktober 2014 zaterdag

Hogere bijtelling wekt razernij;
Vereniging Auto van de Zaak: Plan in geen verhouding tot privévoordeel van
leaseauto

BYLINE: Joolen, Olof van

SECTION: Nieuws; Blz. 2

LENGTH: 572 woorden


Olof van Joolen en Gijsbert Termaat  Vianen  Een dag nadat de bijtellingsbom in
politiek Den Haag barstte, groeit onder leaserijders de woede. Volgens hun
belangenorganisatie Vereniging Auto van de Zaak is dat volkomen terecht want het
zal hen gemiddeld 167 euro aan extra belasting per maand gaan kosten.  En ook
wie een eigen auto zakelijk gaat rijden, ontspringt de dans volgens voorzitter
Martin Huisman zeker niet.

Ontwricht  Dat er iets aan het bijtellingsysteem zou en moest veranderen, dat
wist de Vereniging Auto van de Zaak ook wel. Door de groeiende populariteit van
fiscaal vriendelijke auto´s liep de fiscus elk jaar weer meer miljoenen mis.
Bovendien werd de automarkt totaal ontwricht door de fixatie van zakelijke
rijders op lage bijtellingauto´s.

Maar de oplossing waarmee staatssecretaris Wiebes (Financiën) donderdag op de
proppen kwam, overtrof de slechtste dromen van Martin Huisman.

Feitelijk heeft Wiebes in één klap alle lage bijtellingcategorieën opgeheven.
Vanaf 2016 krijg je als zakelijke rijder altijd 25 procent voor je kiezen. Dat
is een absurd hoog percentage. In vier jaar tijd betaal je de volledige waarde
van de auto aan bijtelling. Het staat in geen verhouding tot het privévoordeel
dat mensen hebben aan de auto van de zaak. Gemiddeld rijden ze er 10.000
kilometer per jaar particulier mee. Zou je dat vertalen naar een percentage
bijtelling dan kom je uit op 15 procent. Grofweg wat buurlanden als Duitsland
heffen."

Voorschot  Wat de belangenvereniging steekt, is dat de voorgestelde
belastingverhoging op een bestuurlijke achternamiddag erdoorheen wordt gedrukt.
Wiebes komt met zijn voorstel in een brief die dient als voorschot op een veel
groter belastingplan.

Tegelijkertijd acht voorzitter Huisman de kans dat in een finaal voorstel de
pijn voor de zakelijke rijder weer wordt verzacht buitengewoon klein. Niks zo
permanent als een tijdelijke maatregel, redeneert de preses.

Dat vinden we bijzonder kwalijk. Het hele land is in rep en roer als minima een
tientje per maand minder krijgen. En nu hardwerkende Nederlanders er gemiddeld
bijna 170 euro per maand op achteruit gaan, wordt dat even als tussenmaatregel
gedaan , fulmineert Martin Huisman.

Want vergis je niet. Het gaat om een grote groep die hierdoor wordt benadeeld.
In totaal zijn 1,2 miljoen burgers bijtellingplichtig."

Als de Tweede Kamer het plan aanneemt, zullen veel zakelijke rijders zich
volgens hun belangenbehartiger aanmelden voor de uitzonderingsregeling van
maximaal vijfhonderd kilometer privé per jaar. Wie zich aan deze beperking
houdt, hoeft geen bijtelling te betalen. Op dit moment doet een kwart miljoen
burgers dat al.  Een krankzinnig hoog percentage", oordeelt Huisman.

Declareren   Ook zullen meer mensen hun baas om een mobiliteitsbudget vragen,
zelf een auto kopen en kilometers gaan declareren. Maar daarmee zijn ze ook
slechter af. Want stel dat je baas nu voor duizend euro per maand een Volvo V40
voor je leaset. Als hij dat bedrag aan je overmaakt, houd je er netto maar
vijfhonderd van over. Daar komen wel kilometers bij, maar met 19 procent per
kilometer belastingvrij schiet dat ook niet echt op.

De werkgever is onder de streep meer kwijt terwijl de werknemer niet meer de
auto kan rijden die hij nu heeft.

Van dit voorstel wordt op de fiscus na iedereen alleen maar minder."

LOAD-DATE: 24 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              30 of 141 DOCUMENTS



                                  De Telegraaf

                            25 oktober 2014 zaterdag

WOEDE OVER VVD-TAKS LEASERIJDER;
'Hardwerkende Nederlander wordt extra belast'

BYLINE: Hoogland, Wim

SECTION: VP-Nieuws-NL; Blz. 1

LENGTH: 112 woorden


Olof van Joolen en Gijsbert Termaat  Amsterdam  Leaserijders en autobranche zijn
woedend over de bijtellingsplannen van staatssecretaris Wiebes (Financiën).  De
VVD'er maakt een einde aan de gunstige categorieën van zeven, veertien en
twintig procent bijtelling. Hierdoor gaat de leaserijder gemiddeld 167 euro per
maand netto meer aan de fiscus betalen.  Excessief", oordeelt de Vereniging Auto
van de Zaak over het plan om vrijwel alle zakelijke rijders 25 procent
bijtelling te laten betalen.  Als minima een tientje per maand moeten inleveren,
is het land te klein. Nu hard werkende Nederlanders er bijna 170 euro op
achteruit gaan, wordt dat als tussenmaatregel gedaan."

LOAD-DATE: 24 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              31 of 141 DOCUMENTS



                                  De Telegraaf

                            25 oktober 2014 zaterdag

'Nationale schande';
Nabestaanden zijn het gedraal en de Haagse stilte na ramp met MH17 zat

BYLINE: Sanders, Charles

SECTION: Nieuws-Reportage; Blz. 6

LENGTH: 1670 woorden


In Oekraïne liggen bezittingen en wellicht stoffelijke resten, Nederland doet
niets                               De Duitse geheime dienst BND rapporteert aan
de Bondsdag: 'Malaysia Airlines Boeing 777 viel 17 juli ten prooi aan een door
separatisten afgeschoten luchtdoelraket'.  Wij zijn wel degelijk leading nation
in het onderzoek , reageerde premier Rutte defensief. Maar veertien weken na de
grote klap in Oost-Oekraïne staan nabestaanden nog steeds in de kou. Dossier
MH17: steeds meer vragen, geen antwoorden.

Radiostilte, gebrek aan daadkracht, ogenschijnlijke angst om op te treden. Het
frustreert steeds meer: Nederland staat werkeloos aan de zijlijn in het drama
dat donderdag 17 juli de wereld schokte.

Grote woorden en fraaie beloften van het kabinet kort na de crash van vlucht
MH17 ten spijt; ruim drie maanden later is van zichtbaar optreden geen sprake.
De richting rampplek gestuurde onderzoekers, marechaussees en politiemensen
werden na enkele granaatinslagen halsoverkop gerepatrieerd.

Net als ingevlogen ambulances, verbindingsapparatuur en noodrantsoenen: vijftig
keer pendelden een Nederlandse Hercules en een Australische C-17 van en naar
Charkov om al dat materieel eerst te brengen en luttele weken later weer terug
te halen.          Op de desolate akkers rond Grabovo, Oost-Oekraïne, dwarrelen
de eerste sneeuwvlokken neer tussen de aluminium wrakstukken van vlucht MH17,
tussen de laatst overgebleven bezittingen ook van Nederlandse staatsburgers.

In dit niemandsland aan de grens van Oekraïne met de Russische Federatie
vertelde Andreij Tjserenko kort na de crash van de Malaysia Airlines Boeing 777
tegenover De Telegraaf het uiterst vreemd te vinden dat de Nederlanders hun
doden maar niet komen ophalen.

De akkerbouwer, drie maanden later, vanuit datzelfde Grabovo:  Te gevaarlijk?
Tja, het is hier oorlog en dan is het per definitie niet veilig. Maar wij,
gewone burgers van Oekraïne, hebben wél stoffelijke resten geborgen. Ondanks
kogels en mortiervuur. Omdat we verder moeten en het respectloos is de doden te
laten liggen. Het geeft te denken dat uitgerekend het land met de meeste
slachtoffers niet thuis geeft!

Want ze zagen recent Australiërs langskomen, Maleisiërs ook. Zelfs een enkele
nabestaande, wanhopig op zoek naar de laatste bezittingen van geliefden. Maar de
Nederlandse autoriteiten beperken zich tot coördinerend werk op grote afstand.
Vanuit de veilige steden Kiev en Charkov, waar teams  de situatie monitoren . En
natuurlijk vanuit Den Haag.

Na een reeks pogingen het gebied te bereiken, werd daar kort na de ramp
welgeteld twee dagen lang door onze onderzoekers gewerkt. Sinds hun terugkeer
naar Nederland is er absolute radiostilte.

Terwijl de hele wereld weet dat vlucht MH17 vanaf de grond werd neergeschoten en
buitenlandse inlichtingendiensten schermen met satellietbeelden, wil het kabinet
zelfs het woord 'raket' niet in de mond nemen. Of 'wij' ook over die beelden
beschikken? Het Openbaar Ministerie zegt van niet, Buitenlandse Zaken
aanvankelijk van wel. En nu wordt er door alle partijen weer gezwegen.

In tegenstelling tot kort na de terreuraanslag, toen premier Rutte op 21 juli
verklaarde:  Onze veiligheidsdiensten hebben sterke aanwijzingen over de
toedracht van de ramp.  Drie dagen later, 24 juli:  De verontwaardiging is des
te groter nu de aanwijzingen zich opstapelen dat het vliegtuig met een raket is
neergehaald.

Maar die ferme taal is verdwenen, nu wordt slechts verwezen naar het eerste en
nietszeggende rapport van de Onderzoeksraad Voor Veiligheid. Dat liet begin
september de schuldvraag onbeantwoord en sprak van  objecten die met grote
snelheid de Boeing 777 doorboorden .

Enige nieuws van het Nederlandse front was deze maand het toekennen van een
'herinneringspenning' aan hulpverleners, vooral ook Oekraïners, die wél
bergingswerkzaamheden verrichtten op de rampplek. In de Kamer trots verkondigd
door minister Opstelten (Veiligheid).

Of onder die onverschrokken lokale bergers wellicht ook separatisten waren, die
nu met zo'n Nederlandse ereteken rondlopen? De bewindsman had geen idee, net als
andere leden van het kabinet louter ontwijkend antwoorden op prangender vragen.

Nationale schande , zegt Bob van der Goen van het gelijknamige advocatenkantoor
in Soest. Sinds de ramp meldden zich elf nabestaanden bij hem, dat aantal groeit
wekelijks. Van der Goen, gepokt en gemazeld na letselschadezaken voor
familieleden van passagiers die omkwamen tijdens vliegrampen op Tenerife en in
Faro. En opkomend voor bewoners van de Bijlmer, na de crash van El Al vlucht
1862.

Hoe kun je als land nou toch zo'n brevet van onvermogen afgeven? , vraagt hij
zich af.  Israëliërs, Britten en Amerikanen hadden hun doden   zeker zoveel als
wij te betreuren hebben   opgehaald. Beschermd door hun special forces , al dan
niet bewapend. Maar wij kunnen dat blijkbaar niet. Leading nation , premier
Rutte? We zijn het lachertje van de wereld.

Want, zo vervolgt Van der Goen:  Wat dit kabinet ook zegt, Nederland heeft geen
grote staatslieden die internationaal respect afdwingen, zoals in het verleden
Max van der Stoel. Premier Rutte had de separatisten, president Petro Porosjenko
van Oekraine en ook Vladimir Poetin een ultimatum moeten stellen. Dat wij daar
op die crashsite veilig zouden kunnen werken. Nu is het resultaat van drie
maanden 'leading nation spelen' nihil!

Nederlandse nabestaanden van de 196 doden zijn verdeeld in twee kampen. Zij die
vertrouwen hebben in de absolute radiostilte van dit kabinet, omdat er  politiek
voorzichtig moet worden gemanoeuvreerd vanwege alle internationale gevoeligheden
. En zij die het gedraal en de inmiddels beruchte 'stille Haagse diplomatie'
spuugzat zijn.

Annelies is één van hen. Vanwege de verschillende meningen onder de nabestaanden
wil ze voorlopig anoniem blijven. Maar ze meldde zich bij Van der Goen, uit pure
frustratie. Omdat er zo lang na de vreselijke terreurdaad nog steeds geen enkel
antwoord is. Omdat Nederland zich verschuilt achter een onderzoek naar de
schuldvraag door wel 200 rechercheurs.

Maar wat doen die dan eigenlijk en waarom mogen wij daar niets van weten? ,
vraagt ze.  Afgelopen week werd duidelijk dat de Bundesnachrichtendienst het
parlement in Berlijn op de hoogte stelde van eigen onderzoek, van
satellietbeelden, van aan zekerheid grenzende waarschijnlijkheid dat een door
pro-Russische separatisten afgeschoten luchtdoelraket vlucht MH17 vernietigde.
En wéér zwijgen Rutte en co.

Onbegrijpelijk, ook volgens een andere nabestaande die zich tot Van der Goen
wendde. Zij verloor haar dochter op vlucht MH17, eigenlijk zou het meisje met
Singapore Airlines naar het Verre Oosten reizen. Maar omdat Malaysia er
anderhalf uur korter over deed   niet wetende dat de reden daarvoor was dat de
maatschappij pal over het oorlogsgebied in Oost-Oekraïne zou koersen   werd
daarvoor gekozen.

De hele wereld weet wie de schuldigen zijn, alleen Nederland zwijgt , zegt ze.
Het liefste jongetje van de klas is ook bang, laf zelfs. Natuurlijk kun je in
een conflictsituatie als rond Donetsk mensen verliezen. Maar is dat reden om die
plek dan maar te mijden? We hebben toch een leger, met beroepsmilitairen. Die
wagen wél hun leven in verre buitenlanden als Mali en Afghanistan. Er liggen in
Grabovo nog spullen, wellicht zelfs stoffelijke resten. Van eigen onderdanen! Ik
heb er geen woorden meer voor.

Bob van der Goen stuurde twee brieven naar premier Rutte. Op zijn eerste
schrijven kwam een nietszeggend standaard antwoord van de Nationaal Coördinator
Terrorismebestrijding en Veiligheid. Na zijn tweede brief, waarin hij namens een
cliënte aankondigde Nederland aansprakelijk te stellen voor alle schade en leed
door het lakse optreden, bleef het stil.

Het BND-rapport was het zoveelste hoofdstuk in dit boek dat slechts vragen
opriep , aldus Van der Goen.  Eerder hadden we al het tenenkrommende optreden
van minister Timmermans. In plaats van eindelijk concrete stappen aan te
kondigen, moest hij zo nodig beginnen over een zuurstofmasker dat één van de
slachtoffers droeg. Mensen zijn opgezadeld met steeds meer vragen over de
laatste levensfase van hun dierbaren. Onethisch en onvergefelijk.

Inwoners van Donetsk, moe van de burgeroorlog in hun regio, zeggen dat zo'n
zuurstofmasker heel eenvoudig door een separatist op het gezicht van één van de
MH17 doden kan zijn geplaatst.

Want jullie Nederlanders waren er niet, kort na de ramp , aldus Vadim Zjoeganov.
Er is toen veel goed werk gedaan door onze eigen Oekraïnse hulpverleners. Maar
de mannen van kolonel Igor Strelkov waren er ook. Die hebben donderdagmiddag 17
juli en in de dagen daarna van alles uitgespookt op de crashsite. Met de
bedoeling sporen te wissen of juist dwaalsporen te leggen.

Want het zuurstofmasker zou moeten 'bewijzen' dat vlucht MH17 niet door een
raket vanaf de grond, maar door Soekhoi straaljagers van de Oekraïnse luchtmacht
zou zijn neergeschoten. Militaire luchtvaartexperts wijzen die lezing, mede op
grond van foto's van de wrakstukken, resoluut van de hand.  Complottheorieën en
rookgordijnen.

Bob van der Goen stelt dat het anders en beter had gekund.  De grote spelers
moeten samenwerken in een internationaal tribunaal, of een commissie. Rusland,
Oekraïne, de separatisten, wellicht ook Amerika. Alleen dan kan de veiligheid op
de crashsite worden gegarandeerd en is eindelijk onafhankelijk onderzoek
mogelijk.

Nederland heeft er als leading nation in elk geval niets van gebakken, meent de
letselschade expert.  Dit kabinet wacht op een rapport van de Onderzoeksraad
voor Veiligheid. Te maken op Haagse burelen en halverwege 2015 misschien eens
klaar. Surrealistisch. Als dit zo verder doormoddert, hebben we over een paar
jaar een parlementaire enquête. Met stilzitten en retoriek lossen we niets op.

LOAD-DATE: 24 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              32 of 141 DOCUMENTS



                                  De Telegraaf

                           23 oktober 2014 donderdag

Lezers doen moreel appel

BYLINE: Klerks, Martijn

SECTION: WUZ; Blz. 18

LENGTH: 517 woorden


Wie in Nederland een groot vermogen heeft opgebouwd, is moreel verplicht iets
terug te doen voor de samenleving. Bijna driekwart van de deelnemers aan de
Stelling van de Dag is die mening toegedaan.

Maar op de vraag waar die maatschappelijke bijdrage dan uit zou moeten bestaan
geven de stellingdeelnemers heel verschillende antwoorden. Investeren in
maatschappelijke projecten, meent 41 procent. Een bijna even grote groep ziet
het liefst dat de rijken meer belasting betalen. Op de derde plaats, met 36
procent, staat het geld steken in veelbelovende startende bedrijven.

Fonds   Richt een fonds op waar mensen die buiten hun schuld om in financiële
nood zijn gekomen een beroep op kunnen doen , oppert een respondent.  Zodat zij
in hun eigen basisbehoeften kunnen voorzien.

Andere stemmers vinden dat rijke ondernemers meer moeten doen om de werkloosheid
omlaag te brengen.  Nederland leunt gigantisch op de werkende middenklasse.
Juist die heeft het al tien jaar heel erg zwaar te verduren , weet een
deelnemer.  Een sterkere middenklasse is ook beter voor de rijken, want hun
bedrijven profiteren daarvan.

Neem een voorbeeld aan Bill en Melinda Gates en aan de Rockefellers , verwijst
iemand anders naar de puissant rijke Microsoft-oprichter en de erfgenamen van de
oliemagnaat. De stichtingen van beide families pompen jaarlijks tientallen
miljoenen in projecten in derdewereldlanden.

Mediatycoon Joop van den Ende investeert via zijn eigen stichting in cultuur.
Dat zouden Nederlandse rijken ook moeten doen, vindt bijna twee derde van u.

Zinvol   Laat het geld in Nederland blijven , vindt een andere deelnemer.  Dan
is het een zinvolle bijdrage aan de samenleving. De overheid doet al genoeg aan
ontwikkelingshulp.

Hoeveel adviezen u de rijken ook geeft, 63 procent denkt dat ze zelf het best
weten hoe ze hun geld moeten investeren. De helft vindt zelfs dat niemand zich
met de uitgaven van succesvolle ondernemers en hun families mag bemoeien.

We bemoeien ons toch ook niet met de minderbedeelden?  vraagt een deelnemer.  De
regering en de pensioenfondsen kunnen een voorbeeld aan de rijken nemen waar het
met geld omgaan betreft , zegt iemand anders.

Een respondent rekent voor dat de allerrijksten al veel aan de samenleving
bijdragen.  Ze kopen meer en duurdere producten, dus betalen ze meer btw.
Daarbovenop komen nog de vermogensrendementsheffing en de inkomstenbelasting.
Een andere stemmer proeft  een typisch Nederlandse afgunst tegenover de rijken.
We moeten ophouden te denken dat die mensen alleen voor zichzelf werken.

Niet iedereen deelt die zienswijze. Het is juist  dankzij de gewone man dat
menig miljardair zijn vermogen heeft kunnen vermeerderen , weet een deelnemer.
Een bijdrage aan de samenleving is dan ook op zijn plaats.   Als je van je land
houdt, investeer je erin!  vat iemand kort samen.

Een enkeling denkt dat  vijf miljoen euro aan vermogen voldoende zou moeten
zijn. Wie meer wil hebben is decadent en brengt de samenleving schade toe.

Martijn Klerks

LOAD-DATE: 22 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              33 of 141 DOCUMENTS



                                  De Telegraaf

                            22 oktober 2014 woensdag

We stotteren  lekker door;
brief van de dag

BYLINE: Hiskemuller, Coosje

SECTION: WUZ-; Blz. 18

LENGTH: 191 woorden


Elk jaar op 22 oktober is het Wereldstotterdag. Ook ik, een leven lang
stotteraar, vroeg me af wat nou de functie is van zo'n dag. Na afgelopen jaar is
er voor mij een duidelijk antwoord.

Wereldstotterdag is er omdat stotteren niet geaccepteerd wordt. Niet door de
media, niet door de gewone man op straat en zeker niet door de stotteraars zelf.

Vijf procent van alle kinderen stottert. Bij de meesten gaat dit gewoon over.
Bij mij niet. Goedbedoelde opmerkingen als 'doe rustig aan' of 'neem even adem'
maken je nog meer bewust van het feit dat je niet vloeiend praat. Dit zorgt voor
spanning, waardoor je nog meer gaat stotteren en je nog meer gespannen raakt. En
voila, een vicieuze cirkel is geboren.

Hoe kun je dit doorbreken? Acceptatie! Ik ben het stotteren gaan zien als mijn
kracht. Het hoort bij mij.

Ik werk nu als coach van mensen die stotteren. Niet om hen te 'genezen' maar om
hen te helpen hun stotteren te accepteren.  'Ik laat me niet stoppen door mijn
stotter' is het thema van Wereldstotterdag 2014. We laten ons ook niet stoppen,
we stotteren gewoon lekker door.

J-Jochem Stuit

LOAD-DATE: 21 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              34 of 141 DOCUMENTS



                                  De Telegraaf

                            18 oktober 2014 zaterdag

Sprookje;
Taal!

BYLINE: Raven, Frans

SECTION: Reportage-; Blz. 27

LENGTH: 353 woorden


Misschien is het een sprookje. Dan ging het ongeveer zo. Er was eens een koning,
lang, lang geleden. Hij was koning van Egypte. Zoals koningen toen deden,
breidde hij zijn rijk flink uit. En ook was hij vervuld van eigenwaan. De
Egyptenaren moesten wel het oudste volk op aarde zijn, meende hij.

Om dat te bewijzen liet hij een experiment uitvoeren waar wij van gruwen, maar
waar toen geen ethische commissie naar kraaide. De koning liet uit het gewone
volk twee pasgeboren baby's halen en ze naar een verafgelegen hut brengen. Een
geitenhoeder moest voor de kinderen zorgen, en hij had één strikte opdracht: hij
mocht beslist niet tegen ze praten. En bij het eerste woordje dat de kinderen
spraken, moest hij de koning inlichten. Zo geschiedde. Ook de koning zelf hoorde
de kinderen 'bekos' zeggen. Maar Egyptisch was dat niet. De koning liet navraag
doen en toen bleek dat de Frygiërs, die onder meer in het oude Ankara woonden,
tegen brood 'bekos' zeiden. Zij waren dus het oudste volk.

Wie weet is het wel waargebeurd. In ieder geval schreef de grote
geschiedschrijver van de oudheid, Herodotus, het verhaal op. Zo werd het
beroemd. In dat 'bekos' zou je natuurlijk de geiten van de geitenhoeder terug
kunnen horen. Want die hoefden niet hun bek te houden. Maar sommigen zeggen: dat
was gewoon het soort geluiden waarvoor we zijn voorgeprogrammeerd. Want uit alle
kinderkeeltjes, waar dan ook ter wereld, klinken in eerste instantie dezelfde
klanken op. Buhbuhbuh, dadada, pfff, muhmuhmuh.

Daar ligt denkelijk ook de oplossing van het raadsel dat in onwaarschijnlijk
veel talen de woorden voor 'papa' en 'mama' zo op elkaar lijken. Met veel b's en
a's, en p's en m'en. In het Engels is het mom en dad, IJslanders zeggen pabbi en
mamma, Turkse kinderen roepen baba en anne, de Yoruba in Nigeria apa en mama.
Enzovoort. Ooit ontstaan omdat ouders zich aangesproken voelden?

Mijn vriendin A. wist dat laatst zeker: het moppie dat nu een maand of elf haar
zoon is, had haar mama genoemd. Aandoenlijk trots klonk ze. Ik had 't hart niet
om over voorgeprogrammeerdheid te beginnen.

LOAD-DATE: 17 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              35 of 141 DOCUMENTS



                                  De Telegraaf

                           16 oktober 2014 donderdag

Onze hoofdstad rond 1900;
'Breitner in Amsterdam'

BYLINE: Wijlaars, Bart

SECTION: Recensie-; Blz. 15

LENGTH: 258 woorden


Discipline:  schilderkunst Waar:  Stadsarchief Wanneer:  tot 1 februari Info:
www.stadsarchief.amsterdam.nl

Drie vrouwen waaien in weer en wind over straat. Een Nederlandser beeld bestaat
bijna niet. George Hendrik Breitner legde het vast op zijn Regen en wind  in
1891. Het is een van de mooiste werken op de expositie Breitner in Amsterdam  in
het Stadsarchief in de hoofdstad.

Welkom  Welkom in Amsterdam rond 1900, had het motto van de tentoonstelling
kunnen zijn. Breitner laat een stad zien die enorm snel groeit. Juist omdat hij
niet alleen maar pittoreske geveltjes schilderde, maar ook de heiwerken en
bouwputten komen de straten en pleinen tot leven. Zo zijn we getuige van de
geboorte van de Van Diemenstraat en de Galerie in de Raadhuisstraat: beide toen
bouwputten.

Het getuigt van het naturalisme van die jaren, waarin de gewone man (en dus de
gewone stad) plots onderwerp was geworden. De expositie laat meteen ook mooi
zien hoe Breitner steeds losser van toets werd. Soms lijken de beroemde
geveltjes te dansen. Ook aardig, de schilder was niet zozeer uit op 'lelijke'
plekken. Want hier en daar 'poetst' hij iets weg. Een fabrieksschoorsteen
bijvoorbeeld, die hij kennelijk storend vond.

Het Stadsarchief heeft er een prettige, bijkans intieme tentoonstelling van
gemaakt, in twee delen. Met naast de doeken ook veel schetsen en foto's waarmee
Breitner werkte. Het tweede deel, achter de enorme kluisdeuren toont in het
midden dan ook nog een film uit de tijd van Breitner.

Bertjan ter Braak

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              36 of 141 DOCUMENTS



                                  De Telegraaf

                            11 oktober 2014 zaterdag

INKOMENS

BYLINE: Veerman, Ronald

SECTION: DFT-; Blz. 38

LENGTH: 483 woorden


Deze week houdt het IMF in Washington zijn jaarvergadering. Bankiers en economen
komen bijeen om de stand van de wereldeconomie te bespreken. Die is niet
geweldig.

Ieder halfjaar publiceert het IMF zijn vooruitzichten in een 'World Economic
Outlook'. De titels zeggen meestal genoeg. De 'outlook' van april had nog als
motto: 'Herstel wint aan kracht, maar blijft onevenwichtig'. Nu is de blik een
stuk troebeler  en heet het dat er 'wolken en onzekerheden' zijn. Sinds de
crisis is een vast patroon ontstaan. In het voorjaar zijn voorspellers
(waaronder ons eigen CPB) over het algemeen optimistisch, waarna ze zich in het
najaar genoodzaakt zien hun verwachtingen neerwaarts bij te stellen. Iedere keer
valt het herstel  tegen.

Hoe komt dat toch? Een al van meet af aan genoemde reden is dat economieën na
een schuldencrisis maar heel langzaam uit het dal  krabbelen. De te hoog
opgelopen schulden moeten immers worden terugbetaald. Dat drukt  bestedingen van
gezinnen (die leningen moeten aflossen), van overheden (die uitgaven verminderen
en lasten verzwaren), van bedrijven (die  investeringsuitgaven verlagen) en van
banken (die minder uitlenen om hun eigen vermogen te versterken). Er gebeurt nu
wat in 2009 al werd voorspeld: een heel traag herstel.

Als het slecht gaat, moet er worden ingegrepen. Politici hebben de mond vol over
werk en meer banen, maar wat ze doen is bezuinigen. Overheidsschulden zijn
namelijk ook te hoog, althans zo vinden ze. Dan zijn er nog de centrale banken
die met een ruim monetair beleid de economie denken te stimuleren. Maar hun
belangrijkste wapen, de rente, is allang bot. De reeks van renteverlagingen
richting 0% is een teken van armoe en heeft geen enkel positief effect op
investeringen. Ze werken nu juist negatief omdat de lage rentes direct de
inkomsten uit vermogen raken en daarmee het besteedbaar inkomen verlagen. De
kortingen op pensioenen zijn een direct gevolg van het rentebeleid van de ECB.

Maar er is nog een andere ontwikkeling, die misschien meer dan alle andere de
zwakte van het herstel bepaalt. Dat is de al jaren aanhoudende stagnatie van
inkomens uit arbeid. Voor het gros van de gezinnen bepalen die inkomens hun
welvaart en die  neemt eerder af dan toe. De koopkracht van wie vroeger Jan
Modaal was (tegenwoordig het gezin met een mediaan inkomen), is nu weer even
hoog als zij in 2001  al was. De reële lonen dalen al 4 jaar achtereen, met de
laatste maanden hoogstens wat stabilisatie.

Ook in andere Europese landen is, wat de inkomensontwikkeling betreft, sprake
van een verloren decennium en meer dan dat. In Japan dalen de reële lonen. En
wat te zeggen van de VS. Het reëel inkomen van het modale Amerikaanse gezin is
terug op het niveau van 1989, nu 25 jaar geleden. Tegelijk boeken bedrijven
recordwinsten. Met de verdeling tussen lonen en winsten is er iets goed fout
gegaan.

LOAD-DATE: 10 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              37 of 141 DOCUMENTS



                                  De Telegraaf

                            9 oktober 2014 donderdag

Protest bestuurders tegen salarisplannen

BYLINE: Jonker, Jorn

SECTION: Binnenland; Blz. 7

LENGTH: 384 woorden


Van onze parlementaire redactie  DEN HAAG, donderdag  Een ministersalaris is
niet genoeg, protesteren bestuurders in de (semi)publieke sector. Zij komen
heftig in verweer tegen het kabinetsplan om hun loon te maximeren op circa
180.000 euro.

Nu mag de top van de (semi)publieke sector nog 130 procent van een
ministersalaris verdienen en het kabinet wil dit zo snel mogelijk terugbrengen
naar 100 procent. In het parlement kwamen gisteren ziekenhuisdirecteuren,
toezichthouders op woningcorporaties en andere bobo's klagen dat die bezoldiging
niet hoog genoeg is. De toppers gaan daardoor naar het buitenland of het
zakenleven, betogen zij. George Möller, voorzitter van de raad van toezicht van
het Leids Universitair Medisch Centrum, zei zelfs dat organisaties
'onbestuurbaar' dreigen te worden door alle verdwijnende grootverdieners.

Te snel  De aanpassing van de wet gaat veel te snel, zeggen de bestuurders. Het
is nog maar kortgeleden dat hun salaris op ongeveer 220.000 euro gemaximeerd
werd.  Waar is de grens?! Moet het straks naar 80 procent van een
ministersalaris?  vroeg Nic van Holstein van de Vakcentrale voor Professionals
zich wanhopig af.

Lilian Marijnissen van Abvakabo FNV vond dat argument niet opgaan.  Er zijn ook
mensen die van 12,50 euro per uur teruggaan naar 10 euro per uur. Dat komt nog
harder aan. Ze hebben dan vier maanden om daaraan te wennen.  Topbestuurders die
volgens de wet minder moeten gaan verdienen, hebben daarentegen een
overgangsperiode van vier jaar.

Werkgevers hebben een opmerkelijk pleidooi om de bestuurders te ontzien.  Dit
gaat ook de gewone man raken , aldus Gerard Zaalberg, 'Hoofd Adviesteam Belonen'
bij werkgeversvereniging AWVN. Hij, en VNO-NCW met hem, hielden het parlement
voor dat alle werkgevers op termijn zullen inleveren als de top minder verdient.
Werkgevers willen immers meer verdienen als ze een betere baan krijgen. Om dat
principe vol te houden, met een nieuw plafond voor de top, zal iedereen wat
minder moeten verdienen.

Eric van Zelm, directeur bij Hay Group die organisaties adviseert over
beloningen, deed de bekentenis dat al meerdere topmensen bij hem waren gekomen
om te vragen hoe ze onder de huidige salarisnorm uit kunnen. Bij de vakbond zien
ze dat dit in de praktijk al gebeurt.

LOAD-DATE: 8 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              38 of 141 DOCUMENTS



                                  De Telegraaf

                            4 oktober 2014 zaterdag

'Vertolker gewone man';
Mijn favorieten

BYLINE: Michelotti, Isabel

SECTION: VrijeTijd; Blz. 30

LENGTH: 121 woorden


Verspreid door het land zijn er dit weekeinde tal van leuke activiteiten in het
teken van Werelddierendag te beleven. Directeur van de Dierenbescherming Frank
Dales vertelt over zijn favorieten.

Favoriet Boek:   Stoner  van John Williams. Het boek dwingt je om langzaam te
lezen, omdat het over de essentie van het leven gaat.

Favoriete film:   De Zweedse film As It Is In Heaven  van Kay Pollak. Mooi om te
zien hoe mensen, als ze de handen ineenslaan, grote resultaten kunnen boeken.

Favoriete cd:   Working on a dream  van Bruce Springsteen. De titel verwijst
naar mijn eigen werk. The Boss en ik komen alle twee uit New Jersey. Hij
vertolkt de gevoelens van de gewone man, dus ook die van mij.

LOAD-DATE: 3 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              39 of 141 DOCUMENTS



                                  De Telegraaf

                             3 oktober 2014 vrijdag

Geen medelijden mee;
'Deze partij van salonsocialisten verdient het om te worden weggevaagd'

BYLINE: Hiskemuller, Coosje

SECTION: WatUZegt; Blz. 6

LENGTH: 516 woorden


Driekwart van de deelnemers aan de Stelling van de Dag zit er totaal niet mee
dat de PvdA langzaam lijkt af te takelen. Sterker nog, 80 procent meent dat
Nederland beter af is zonder.

En als het kabinet voortijdig valt als gevolg van het gerommel binnen de PvdA?
Helemaal niet erg, meent bijna 85 procent van de lezers.  Dat hebben ze helemaal
aan zichzelf te danken , merkt een lezer op.

Uit recente peilingen blijkt dat de PvdA als er nu verkiezingen worden gehouden
van de 38 zetels in de Tweede Kamer er nog maar zo'n elf overhoudt.

Bijna 90 procent van de deelnemers denkt dat de partij schade oploopt als gevolg
van de berichten over strubbelingen binnen de PvdA. Zo neemt binnen de partij de
kritiek op voorman Samsom toe, en raakt hij van lieverlee al zijn
vertrouwelingen kwijt.

Vervreemd  Volgens een intern partijrapport is de slechte conditie van de partij
een gevolg van de deelname aan de regeringscoalitie met de VVD. Tien procent van
u is het daarmee eens, maar volgens 71 procent heeft de PvdA zich simpelweg van
de 'gewone man' vervreemd.

De partij verloochent haar achterban en laat mensen in de steek. Ze steunen de
sociale afbraak en pakken de ouderen want 'die hebben geld zat' , meent een
deelnemer.  De PvdA moet weer gaan opkomen voor werkend Nederland, daar staan ze
toch voor?  zegt een ander.

Dik 87 procent van u vindt dat de partij geen moeite meer doet om haar achterban
te kennen. Een deelnemer zegt:  Ze hebben te gemakkelijk uitkeringen verstrekt
aan mensen die hier nog geen dag gewerkt hebben. Nu betalen we de prijs.

Een nieuwe leider voor de partij vindt 73 procent wel een goed idee.  Samsom
waant zich een keizer Nero, hij is alleen uit op macht en liegt alles bij elkaar
om stemmen te winnen , zegt een lezer.

Evenals veel PvdA-stemmers bent ook u niet tevreden met de koers die de partij
de afgelopen tijd heeft gevaren:  De partij heeft geen duidelijke koers en geen
echte leider.

Een minderheid van 44 procent is van mening dat de partij een linksere koers
moet gaan varen: liever ziet u de partij helemaal verdwijnen. Een deelnemer:  De
mensen die denken van hun oude dag te genieten na veertig jaar arbeid, worden
uit verzorgingshuizen gegooid. Een sterke PvdA is een prima tegenwicht voor
rechts, maar nu lijkt de partij zelf wel rechts.

Ze hebben met leugens en bedrog geprobeerd de Nederlandse burger allerlei zaken
door de strot te duwen. Nu is kennelijk de grens bereikt bij velen en gaat de
partij eindelijk te gronde.  Deze deelnemer maakt er, met vele anderen, geen
geheim van dat hij niet veel op heeft met de sociaaldemocraten.

Sommige lezers menen echter dat de PvdA wel degelijk nodig is in het politieke
landschap.  De PvdA vormt tegenover de rechtse partijen een partij die met rede
een tegenwicht kan bieden.

Maar nu is de partij  verworden tot VVD-light.

Lizette Bremer

Vandaag is er weer een Stelling van de Dag. U kunt eraan meedoen tussen 11.00 en
15.30 uur via www.wuz.nl en www.telegraaf.nl

LOAD-DATE: 2 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              40 of 141 DOCUMENTS



                                  De Telegraaf

                          25 september 2014 donderdag

Is gemiddelde burger echt zo rijk?

BYLINE: Hiskemuller, Coosje

SECTION: WatUZegt; Blz. 6

LENGTH: 156 woorden


Nederland is het op drie na rijkste land ter wereld (Tel 24/09). Dat klinkt mooi
en fijn, maar als ik naar ons gezin kijk, dan vraag ik me of wij wel meegeteld
zijn. En arm zijn we niet.

Ik bedoel dit: als je de mensen die in de Quote 500 staan nou eens niet meetelt
bij de berekening van het gemiddeld vermogen per Nederlander, wat is dan dat
gemiddelde vermogen van de gewone Nederlander?

Naar verluidt hebben de vijf rijkste families in ons land samen evenveel
vermogen als de 3,2 miljoen armste Nederlanders samen. Als je dan het gemiddeld
vermogen van de gemiddelde Nederlander wilt berekenen, dan moet je die puissant
rijken niet meenemen in je berekening.

Als je daar niet voor corrigeert, dan slaat die berekening over het gemiddelde
vermogen van de gemiddelde, gewone Nederlander nergens op. Dan is het puur
bedrog. Dat kan toch iedereen bedenken.

Maarten van Veen,

Nieuw-Vennep

LOAD-DATE: 24 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              41 of 141 DOCUMENTS



                                  De Telegraaf

                           24 september 2014 woensdag

'Beleidsmakers, gebruik eens je gezond verstand'

BYLINE: Hiskemuller, Coosje

SECTION: WatUZegt; Blz. 6

LENGTH: 1022 woorden


Wat een onzin, we gaan fietsers belonen met T-shirts en andere parafernalia
wanneer ze niet meer bellen of sms'en tijdens het fietsen. Het fietsgedrag kost
enkele tientallen doden per jaar en we weigeren, hoe Nederlands, om ertegen op
te treden. Automobilisten die bellen krijgen hoge boetes en de kinderen gaan hun
gang maar. Simpel een verbod en een boete van ten minste EUR 75. Dat remt af.
Anders moet men consequent zijn en automobilisten die stoppen voor een rood
verkeerslicht ook belonen met koffie en gebak. Beleidsmakers, gebruik eens je
gezond verstand in plaats van deze geitenwollensokkenaanpak.

Cees J. Roos, Sneek

Werkgevers  En weer wordt er van alles beloofd door het kabinet. Nu beloven ze
veel banen, hoe weten ze niet. Misschien werk als zandstrooier in de ogen van de
bevolking. Er worden wel banen beloofd, alleen hebben we geen werkgevers meer.
Die zijn intussen failliet gegaan als gevolg van het beleid van ditzelfde
kabinet.

A. M arijnissen, Breda

Kinderen  Terwijl op de zorg voor Nederlandse ingezetenen wordt gekort, maakt
minister Asscher zich wel zorgen om kinderen van buitenlandse werknemers. Voor
hen zal hij waarschijnlijk weer een verborgen pot geld open trekken, omdat ze
zelf niet voor hun kinderen zorgen. Ze zijn bij die PvdA echt de weg kwijt, en
ze stellen verkeerde prioriteiten zoals goede betaalbare zorg voor iedereen en
niet maar graaien bij onze ouderen en onvrijwillig werkloze inwoners.

J.J. Uitermark, Amsterdam

Hek  Enige tijd geleden bepleitte men binnen PvdA-gelederen dat de beveiliging
van Wilders maar moest worden afgeschaft. Ik neem dus aan dat het hek om de
villa van Timmermans uit de partijkas wordt betaald?

Cornelis Bakker, Blidsberg

Gek  Nederland neemt iedere week ca. 800 asielzoekers op en zoekt daar
huisvesting voor; zorgverzekeraars hebben 1,4 miljard winst gemaakt. Alleen al
Achmea heeft een reservepot van 3,2 miljard (Tel. 23/09). In dezelfde krant een
wanhopige vader die voor zijn zoon onderdak probeert te krijgen, maar er is geen
plek in verpleeg- en zorginstellingen. Hoe gek is dit land nu eigenlijk.

Theo Joren, Haarlem

Schulden  Jongeren hebben schulden en de overheid vindt dat geen goede zaak,
want, zoals bekend, lenen kost geld. Dezelfde overheid heeft inmiddels een
schuld opgebouwd van 467 miljard en dat is globaal 30.000 euro per Nederlander,
oud of jong. En dat loopt maar op, want ze hebben dit jaar 'slechts' 2 procent
begrotingstekort. Wanneer een burger ieder jaar zoveel tekort komt en moet gaan
lenen zat die al lang in de schuldsanering. Zwarte Piet moet verboden worden,
maar Sinterklaas spelen vinden de politici geen enkel probleem.

L. van der Schoot, Hilversum

Alcohol  Na het zoveelste bericht in de krant over de kosten van het alcoholslot
in de auto en de zogenaamde 'schande' om te blazen alvorens weg te rijden, kan
ik alleen maar zeggen dat het schande is om met alcohol op achter het stuur te
gaan zitten. Bij autorijden past 0 procent alcohol. Discussie klaar.

M. van Ommeren, Noordwijkerhout

Broodje Aap  Het kabinet belooft 100.000 banen erbij komende jaren, de vraag is
alleen waar? Of is dit weer een broodje aap, zoals enkele jaren geleden toen de
aanpak van het zorgbeleid werd voorbereid? De jongeren werd geadviseerd: wil je
een studierichting kiezen, denk aan de zorg, want door de vergrijzing komen we
hier handen tekort. Die jongeren die deze richting gekozen hebben, mogen zich nu
melden bij het UWV. Regeren is ook vooruitzien, maar onze politici zijn net
weerman/vrouwtjes, het kan vriezen, het kan dooien. U zult het morgen wel
voelen, we weten het niet zeker.

Nico Willemse, Uithoorn

Hypocriet  Een briefschrijver verweet de politiek slap te zijn, omdat ze min of
meer zonder slag of stoot akkoord ging met harde maatregelen uit de nieuwe
begroting (WUZ 23/09). Hoe hypocriet kun je zijn. Constant wordt de politiek
verweten besluiteloos te zijn, steeds te vertragen etc. Nu wordt er snel
besloten en is het weer niet goed. Je zou ook kunnen zeggen dat de plannen goed
zijn, omdat ze breed gedragen worden door de partijen.

Dick Pelle, Tuil

Mogelijk  Er gebeuren heel veel ongelukken door gebruik van de smartphone in de
auto. Het moet toch technisch mogelijk zijn, dat de telefoon het niet meer doet
zodra je het contact van je auto aanzet?

Hans Swanen, Nieuwveen

Slim  Kan iemand mij duidelijk maken hoe het kan dat het UMC Groningen 21
miljoen winst maakt, daarin niet de enige is, en de burger verhoging van premie
en eigen risico met minder zorg voor de kiezen krijgt? Ik vrees dat zij slim
zijn en ik oliedom.

A. de  Jager, Groningen

Schoenen  Bij het lezen van het bericht 'Schoenen voor arme kinderen' (Tel.
19/09) schrok ik me een hoedje. Zijn we terug in '40-'45? Uit die jaren herinner
ik me dergelijke uitdelingen in Rotterdam. Schandelijk dat dit nu weer gebeurt.
Arme ouderen in Den Haag krijgen een extraatje van 125 euro. En de arme ouderen
elders in het land?

C . Hutchison , Zetten

Typerend  Typerend voor onze regering; eerst vragen om moeilijkheden door de
jeugdzorg over te hevelen, dan zeggen dat ze alert zijn op problemen, om
vervolgens over een paar jaar te concluderen dat de jeugdzorg zo niet
functioneert.

M. van der Graaf, Tuitjenhorn

Geld terug  Tien tot vijftien miljard terug naar de burger, stelt Hans de Boer
voor, de nieuwe voorman van VNO-NCW. De vraag is: welke burgers bedoelt hij. En
dan komt de aap uit de mouw. De werkgeversbaas denkt dit geld te halen door te
snijden in de kosten van de zorg en de sociale zekerheid. Via een omweg wil hij
toch weer zijn stokpaardje laten rijden en het laatste kleine beetje zekerheid
bij de gewone burger weghalen, om over de zorg maar te zwijgen. Van de
werkgevers is nooit veel te verwachten geweest, maar dhr. Wientjes kwam redelijk
over. Ik weet niet wat we met dhr. De Boer aanmoeten. De vakbonden zullen de
mouwen moeten opstropen.

B. v.d. Steen, Veldhoven

LOAD-DATE: 23 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              42 of 141 DOCUMENTS



                                  De Telegraaf

                           20 september 2014 zaterdag

Troonrede met  een rouwrand

BYLINE: Smalhout, Bob

SECTION: Binnenland; Blz. 7

LENGTH: 1021 woorden


Afgelopen dinsdag, 16 september, hield koning Willem-Alexander voor de tweede
keer in zijn functie als staatshoofd de jaarlijkse troonrede. Gelukkig weten we
allemaal dat de vorst die rede niet zelf heeft bedacht en geschreven. Dat wordt
altijd gedaan door een van de ministers, veelal de minister-president zelf.
Zodoende kan men onze Koning geen verwijt maken over de volslagen dodelijk
vervelende en gortdroge taal waarin de gezamenlijke bevolking van Nederland
wordt toegesproken.

Zorgvuldig is alles wat taalkundig, stilistisch of gevoelsmatig interessant zou
kunnen zijn uit de tekst verwijderd. Maar vermoedelijk heeft dit er zelfs in het
concept niet in gestaan.

De voorgelezen tekst had een hoog Nyenrode-gehalte. U weet wel, de
businessuniversiteit aan de Vecht waar onze managers worden gemaakt en onze taal
tot een veelal onleesbare vorm van communicatie en een warrige woordenbrij wordt
geklutst. Daarom is het wellicht nuttig in alle rust de woorden van de troonrede
te beoordelen en te laten bezinken. Dat de Koning reeds in het begin van de rede
aandacht besteedde aan de massamoord op bijna 300 onschuldige passagiers en
bemanningsleden van vlucht MH17 is logisch. Zoals bekend werd de Boeing 777 door
pro-Russische rebellen met behulp van een Russische raket uit de lucht
geschoten.

Maar vermeld is in de troonrede dat de reactie van de EU tegen de daders van
deze massamoord economische sancties heeft opgeroepen die schadelijk zijn voor
ons bedrijfsleven. Wij hebben dus een  vaste koers en duidelijke keuzen   nodig.
Er wordt niet vermeld wat die koers inhoudt en welke keuzemogelijkheden er nog
zijn.

Haat zaaien, dreigen met geweld of discriminatie worden niet getolereerd .  De
simpele burger vraagt zich hierbij af, wat de overheid daartegen wil doen.
Misschien dat onze regering iets kan doen aan het racisme en de discriminatie in
voetbalstadions waar, haast traditioneel, antisemitische teksten worden gebruld.

Maar buiten onze deur treedt de overheid krachtig op, onder meer via een
'antipiratenmissie' voor de Afrikaanse kust. Niet werd vermeld dat het de reders
en kapiteins van de door zeerovers bedreigde schepen officieel verboden is
zichzelf en hun schip met vuurwapens te verdedigen, want de marine moet ook wat
te doen hebben.

Afgebroken  Dit is ook een van de redenen dat het budget voor Defensie wordt
verhoogd met 100 miljoen euro per jaar. Dat lijkt voor gewone burgers als u en
ik toch wel een heleboel geld. Maar in werkelijkheid stelt dit niet zo veel
voor. Vooral ook omdat diezelfde regering de laatste paar jaar onze defensie tot
de grond toe heeft afgebroken en wij geen enkele tank meer hebben, nauwelijks
nog een luchtmacht en een getalsmatig piepkleine marine, waarvoor onze klassieke
zeehelden zoals Michiel de Ruyter en Maarten Harpertszn. Tromp zich zouden
schamen.

Het is zinvol dat er in de troonrede aandacht wordt besteed aan de meest
vreselijke infectieziekte, die een mortaliteit van ongeveer 90 procent heeft,
namelijk ebola. Maar ook hier lopen wij achter de feiten aan. Eerst nu wordt op
bescheiden schaal actie ondernomen nu ebola zich ontwikkelt tot wellicht een
wereldepidemie, waarover de bevolking niet is ingelicht.

En nog steeds verdwijnen er miljarden euro's in de ontwikkelingshulp, waarover
niemand is geïnformeerd. Niemand weet wat er met al die reusachtige bedragen
eigenlijk wordt gedaan.

Lege woorden  De troonrede maakt ook melding van ons onderwijs. Hij doet dat met
de nietszeggende woorden  De regering heeft stappen gezet om de kwaliteit van
het onderwijs en het onderwijzend personeel te verhogen  . Er komt dan plusminus
een miljard euro vrij voor beter onderwijs. Dat lijkt natuurlijk mooi, maar het
zijn lege woorden. Er wordt namelijk niet vermeld dat het de overheid is geweest
die, via de beruchte Mammoetwet in 1968, ons eertijds uitstekende onderwijs de
nek heeft omgedraaid.

Zo verdween onder meer de befaamde kweekschool, waar onderwijzers werden
opgeleid. Niet voor niets heette destijds de kweekschool 'de universiteit van de
arbeidersklasse'. Maar ook uitstekende scholen als de mulo en de hbs (de hogere
burger school) moesten verdwijnen. Er is nooit iets gelijkwaardigs voor in de
plaats gekomen.

In het dagblad Trouw (17-09-2014) wordt door Ellis Ellenbroek aandacht besteed
aan het feit dat de hbs 150 jaar geleden in Groningen door Thorbecke werd
opgericht. Die school werd, volgens Trouw, de 'Hofleverancier van vooraanstaande
wetenschappers'. Vrijwel alle Nederlandse Nobelprijswinnaars hadden de 5-jarige
hbs doorlopen.

Die tijd werd destijds respectvol 'De Tweede Gouden Eeuw' genoemd. Maar de
hogere burger school moest destijds verdwijnen omdat (de naam zegt het al) de
opleiding te elitair was, de drempel te hoog (de leerlingen moesten bijvoorbeeld
een uitgebreid toelatingsexamen doen) en er heerste een bijna militaire tucht en
orde. En dat viel niet in goede aarde bij de destijds overheersende linkse
partijpolitici.

Er komt nu, volgens de troonrede, plusminus een miljard euro vrij voor beter
onderwijs. Dat is altijd de klassieke misser van onze overheid. Die denkt zoals
de meeste managers, dat je met geld alles kan kopen. Dus ook beter onderwijs.
Dat is niet waar. De kwaliteit van onderwijs hangt vooral af van de kennis en de
toewijding van bevlogen docenten. Ik heb in China topdocenten aan het werk
gezien, die niet meer hadden dan een simpel klaslokaal, ouderwetse houten
schoolbanken, een bord met krijtjes, een tafel en een stoel. Heel geleidelijk
dringt het tot ons westerlingen door hoe goed Chinezen zijn opgeleid.

Koning Willem-Alexander las helder en duidelijk voor, zulks naar aanleiding van
de vliegtuigramp in de Oekraïne, dat de troonrede dit jaar zijn feestelijkheid
had verloren en dat de tekst een rouwrand zou moeten hebben. Dat is heel
terecht. Maar, zo zou men eraan toe kunnen voegen, niet alleen vanwege de vele
slachtoffers, ook vanwege de overheidsblunders die in het recente verleden ons
onderwijs, onze zorg en onze defensie vrijwel hebben vermoord.

LOAD-DATE: 19 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              43 of 141 DOCUMENTS



                                  De Telegraaf

                           20 september 2014 zaterdag

Damrun bij garage Misker

BYLINE: Verbiest, Stan

SECTION: Denksport; Blz. 18

LENGTH: 802 woorden


Zij die mij langer kennen als vandaag weten dat uw columnist niet van `de
benauwde' is en wel medewerking wil verlenen aan opmerkelijke activiteiten die
de damwereld meer kleur geven. Op 20 september   dat is deze dag   beginnen de
nationale clubcompetities in Nederland, verdeeld over diverse klassen.
Titelverdediger is damclub Hijken DTC  uit Drenthe . Een tijdje geleden werd ik
door clubvoorzitter Wim Koopman  benaderd om mee te doen aan een
`massasimultaan' op 13 september bij hun sponsor Misker garagebedrijven  uit
Emmen . Ik kom niet voor niks en met directeur eigenaar Gerrit Misker  was
afgesproken dat als tegenprestatie mijn auto een grote beurt zou krijgen, want
daar was mijn koets wel aan toe. Naarmate het evenement dichter in de buurt kwam
begreep ik dat deze massasimultaan niets meer en minder was dan de befaamde
damrun , die de club al jaren houdt bij de aanvang van het nieuwe damseizoen.

Een terugtrekking van het festijn zou verkeerd uitgelegd kunnen worden en
bovendien is het huidige profdammerschap niet meer een dik belegde boterham,
omdat bestuurlijke jakhalzen  al jaren alle middelen naar zichzelf hebben
toegetrokken. Vol goede moed had ik die ochtend de stoute schoenen aangetrokken
om de damrun te doorstaan. De onervarenheid met deze tak van sport   in een
kloksimultaansessie tussen alle eerste tiental spelers   dwars door een deel van
de showroom met de mooie Ford mustangs, cambriolet Mazda's en vooral ook veel
auto's voor de gewone man, raakte ik het spoor volkomen bijster. Vijf partijen
gingen al spoedig (binnen 20 zetten) verloren door tijdsoverschrijding, terwijl
de partij in die meeste gevallen nog niet eens echt begonnen was. Het speeltempo
van 80 minuten, aangevuld met één minuut per zet extra, was voor mij in deze
sessie totaal onhaalbaar. Dit was tientalspeler Aleksej Domchev  ( die een
toernooi speelde in Geleen ) ook al eens overkomen, maar dat werd mij achteraf
pas medegedeeld. Gelukkig kon ik er die dag nog een paar overwinningen tegenover
stellen, maar een plusscore was schier onmogelijk. Dan maar hopen dat in de
publicaties wel aangegeven wordt dat deze zwakke score vooral te maken had met
gebrek aan tijd en de onoverzichtelijkheid rond het slagveld. De Hijken spelers,
waaronder niemand minder dan Roel Boomstra, Martin Dolfing, Hans Jansen, Wouter
Sipma, Michiel Kroesbergen, Jacob Okken, Jan Ekke de Vries, Henk Kalk  en zo
beheersen de damrun-discipline door jarenlange ervaring stukken beter. Toch zou
ik de volgende keer opnieuw meedoen   dan wel met een veel betere voorbereiding
in fysiek en mentaal opzicht   om iets van de blamage recht te trekken. Ik zou
ook wel eens in een andere gouden koets willen rijden om meer op tijd te zijn.
Zie voor overzicht: http://goo.gl/HlSbUA . Gerrit Misker  is een toonbeeld van
een charismatische weldoener, die de damwereld helaas niet meer zo veel kent.
Destijds in een damsimultaan in Nieuw-Amsterdam  waar zijn vader het vakmanschap
van autodokter begonnen is, kon ik met moeite aan remise ontsnappen tegen hem.
Zoiets schept een band en hij komt vanaf die tijd in mijn woordenboek voor. Tot
besluit dan toch nog twee huzarenstukjes uit de gladiatorenstrijd. Wit: Jan
Mente Drent   Harm Wiersma  (13-9-2014 showroom Misker, Emmen ) 1. 33-29, 17-22
2. 39-33, 11-17 3. 32-28, 6-11 4. 44-39, 19-23 5. 28x19, 14x23 6. 35-30, 10-14
7. 50-44, 1-6 8. 31-27.  Jan Mente speelde tegen iedereen met open vizier. Het
resultaat was overal boeiende partijen, waarin hij helaas regelmatig het
onderspit moet delven. Hij is alleen op en top een Ereklasser. 22x31 9. 36x27,
20-25 10. 40-35, 5-10 11. 37-32, 17-21 12. 30-24, 14-20 13. 42-37, 11-17 14.
44-40, 21-26 15. 49-44, 17-21 16. 41-36, 12-17 17. 48-42, 7-11  Wits spel gaat
langs afgronden. 18. 36-31, 9-14 19. 47-41, 17-22 20. 33-28, 22x33 21. 39x19,
14x23 22. 41-36, 11-17 23. 43-39, 23-28  Ook na een zet als 6-11 is niet te zien
hoe wit verder moet, maar zwart besluit direct tot combinatieve afronding. 24.
32x12, 21x43 25. 39x48, 10-14 26. 12x21, 16x27 27. 31x22, 13-18 28. 22x13, 8x50.
(0-2). De tweede zege boekte ik met zwart op Hans Jansen , die samen met mij als
oudste speler in de onderste regionen eindigde.

Zie diagram 1.

Wit kon het niet laten om de grenzen op te zoeken. Verloop: 1. 16-11, 18-22
gedwongen, maar speelbaar. 2. 32-28, 13-18! 3. 37-32  ( 30-24 werkt in wits
nadeel ) 8-13.  Aanvankelijk was ik van plan om het offer 19-23 en 17-21 te
spelen, omdat 11-7 en 32-28 verhinderd is door 21-26, 18-22 en 20-24 met
rondslag. Echter te weinig tijd om optimale keuzes te maken. 4. 42-37, 20-24 5.
29x20, 15x24 6. 37-31?  (opmerkelijk genoeg brengt het tijdelijk offer met
32-27, 22x42, 11x22, 18x27, 38x47 nog redding). Nu volgde 6 , 18-23  en wit kon
opgeven, omdat geen kruid gewassen is tegen 24-29 enz.

LOAD-DATE: 19 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              44 of 141 DOCUMENTS



                                  De Telegraaf

                          11 september 2014 donderdag

'Pak jihadisme hier aan';
Voor de lezers hoeft Nederland niet mee te doen aan coalitie tegen ISIS

BYLINE: Hiskemuller, Coosje

SECTION: WatUZegt; Blz. 6

LENGTH: 622 woorden


Een meerderheid in de Tweede Kamer wil dat Nederland gaat meedoen met de
internationale coalitie tegen ISIS. Geen goed idee, aldus meer dan driekwart van
de deelnemers aan de Stelling van de Dag.

Volgens deze stemmers moet Nederland zich eerst richten op het bestrijden van
het jihadisme in het binnenland.  Laat Nederland eerst maar eens in eigen land
ISIS oprollen.

Volgens generaal Tom Middendorp betekent het feit dat Nederland vorige week niet
was uitgenodigd voor het overleg over de vorming van een internationale coalitie
niet dat Nederland wordt overgeslagen. Het was pas een eerste gespreksronde, zei
Middendorp gisteren.

Van de deelnemers beschouwt 35 procent het als een afgang als Nederland door de
VS zou worden gepasseerd, maar het zou de meesten niet verbazen:  Vergeet niet
hoe Nederland al jaren blundert in NAVO-verband. Dan zijn er Nederlandse troepen
maar die kunnen niet schieten want de munitie is op! Of er vaart een Russisch
marineschip in de Nederlandse wateren maar Nederland heeft geen marineschip om
dat schip te begeleiden. De Amerikanen hebben er genoeg van. Laat Nederland
eerst maar eens Defensie op orde brengen!

Verkwanseld  Door alle bezuinigingen op Defensie de afgelopen jaren heeft
Nederland volgens menig deelnemer weinig te bieden aan de internationale
coalitie tegen ISIS.  Nederland heeft zijn defensie verkwanseld. Met lege handen
kun je niets beginnen. Geld voor materiaal hebben we ook al niet. Daarentegen
heeft ISIS geld en materieel genoeg. Weg blijven daar dus. Geen levens aan
opofferen , stelt iemand.

Toch dringt de Tweede Kamer erop aan dat Nederland een bijdrage levert. Volgens
meer dan driekwart van de deelnemers hoeft Nederland echter niet alles uit de
kast te trekken om alsnog tot de ISIS-coalitie te worden toegelaten:  Nederland
doet overal aan mee, wij zijn daar te klein voor. Er altijd bij willen horen is
kinderachtig en komt vooral door bewindslieden die er zo graag internationaal
bij willen horen.

De positie van Nederland op het internationale toneel doet er voor veel
deelnemers niet toe.  We moeten orde scheppen in eigen land en niet haantje de
voorste willen zijn in het buitenland , luidt een mening.

Ruim driekwart is het met deze stemmer eens dat Nederland zich moet richten op
het bestrijden van Nederlandse jihadisten.  Als Nederland deze personen in eigen
land beschermt en onderhoudt, moet het zich niet voor de schijn gaan bemoeien
met ISIS.

Twintig procent van de deelnemers staat wel achter strijd.  ISIS is de grootste
bedreiging voor het Westen en moet dus internationaal en nationaal prioriteit
hebben. De veroveringsdrang van de extremistische moslims wordt gigantisch
onderschat , zegt iemand hierover.  We zijn verplicht mee te doen, zij zijn een
heel groot gevaar voor de harmonie in de wereld.

Maar meedoen aan een internationale missie tegen ISIS brengt ook weer extra
gevaren met zich mee. Ruim de helft van u denkt dat een Nederlandse deelname aan
de ISIS-coalitie zal leiden tot aanslagen in eigen land. En erg optimistisch
over het verslaan van ISIS op korte termijn zijn de deelnemers niet. Volgens 60
procent zal dit zeker meer dan de door de VS genoemde drie jaar gaan duren.

In dat geval kunnen we het geld dan ook beter besteden aan binnenlandse zaken,
aldus driekwart van de ondervraagden. Een woedende deelnemer reageert:  Er zijn
bergen met geld voor prestigeprojectjes van de regering, maar de hardwerkende
Nederlander en de ouderen en zieken kunnen dood vallen.

Marina ter Woort

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 10 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              45 of 141 DOCUMENTS



                                  De Telegraaf

                           10 september 2014 woensdag

Leger vaart andere koers

BYLINE: Oort, Nienke

SECTION: Amsterdam; Blz. 9

LENGTH: 550 woorden


door Nienke Oort AMSTERDAM, woensdag  De werknemers en vrijwilligers van het
Leger des Heils krijgen het steeds drukker en moeten met minder middelen meer
mensen helpen. Er wordt steeds minder kleding geschonken, de subsidies en
donaties worden minder, het aantal vrijwilligers loopt terug en de hulpvraag
neemt toe. Dat vraagt om creativiteit.

Henk Dijkstra, directeur van het Leger des Heils in Amsterdam, hoopt echt dat
het dieptepunt van crisis bereikt is. Maar hij realiseert zich dat het werk voor
het Leger daarmee niet minder wordt.  In plaats van dat de hulpvraag bij ons
afneemt, neemt zij eerder toe. En dan ook nog eens uit een hoek die je niet
direct verwacht , zegt hij, doelend op 'gewone burgers' met een gezin, huis en
normaal gesproken   een baan.  Dit is ook nog eens een groep die er niet snel
voor uitkomt dat ze een probleem heeft. Het is dus een uitdaging deze mensen te
bereiken.

Waar de gemeente enkele jaren geleden massaal buurthuizen is gaan sluiten omdat
er geen geld meer voor was, opent het Leger weer locaties met eenzelfde functie.
Wij betalen het uit eigen middelen. Maar het is duidelijk dat de functie van
buurthuis niet gemist kan worden. We hebben inmiddels drie 'Bij
Bosshardt'-locaties, in Noord, Zuidoost en in het Centrum, en ze worden
vreselijk druk bezocht , vertelt Dijkstra.

Bij 'Bij Bosshardt' kun je terecht voor een kop koffie, een luisterend oor, een
smakelijke maaltijd, gezellige activiteiten of voor een doorverwijzing naar
instanties. Jet Lauwers (78) en Nel Warnaar (81) komen inmiddels al vijf jaar
bij Bij Bosshardt.  We liepen hier toevallig een keer voorbij en moesten
plassen. Toen raakten we aan de praat. Maar het heeft nog een tijd geduurd voor
we hier regelmatig kwamen, hoor , vertelt Lauwers.

De maatschappij individualiseert. Dat weet inmiddels iedereen. En de
ontwikkelingen gaan zo ontzettend hard, er is een heel grote groep mensen die
dat niet kan bijhouden. iPads, internet, er zijn nog steeds mensen die er niet
mee om kunnen gaan. Op het moment dat dan bijvoorbeeld een partner overlijdt,
slaat de eenzaamheid toe. Maar het kost moeite om die mensen ertoe te bewegen
steun en gezelligheid bij elkaar te zoeken, ze moeten over een drempel heen. En
dat proberen we met Bij Bosshardt , vertelt Dijkstra.

Die drempel ervoeren de dames ook.  Het Leger heeft toch een beetje een imago
van daklozen, verslaafden. Daar wil je toch niet mee geassocieerd worden. Maar
elke dag in je eentje eten is ook zo wat. Dus we zijn toch een keer gegaan en
het is echt hartstikke leuk. We komen hier elke week met veel plezier , vertelt
Warnaar.

Volgens Dijkstra is het belangrijk dat buurtbewoners elkaar wat meer in de gaten
houden.  Zie je dat je buurman veel minder buiten komt of dat hij een
depressieve indruk maakt, spreek hem aan! En als iemand dat liever niet zelf
doet, bel dan het Leger, dan sturen we iemand. We vragen het ook aan de mensen
die hier al komen: hou een oogje in het zeil in de buurt. Voorkom eenzaamheid,
die is niet nodig.

Warnaar en Lauwers nodigen ook wel eens buurtbewoners uit.  Je weet nooit wat
het brengt. Kijk dat stel daar verderop: zij zijn hier verliefd geworden! Ja,
voor mij hoeft het niet meer, hoor, maar zij zijn nog jong , lacht Lauwers.

LOAD-DATE: 9 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              46 of 141 DOCUMENTS



                                  De Telegraaf

                           6 september 2014 zaterdag

'Senioren aan de bedelstaf'

BYLINE: Klerks, Martijn

SECTION: Binnenland; Blz. 3

LENGTH: 310 woorden


Van onze redactie Wat U Zegt AMSTERDAM, zaterdag Ouderen zijn woedend over de
uitgelekte kabinetsplannen voor minder belastingkorting voor 65-plussers.

Slechts dertien procent van de meer dan 10.000 deelnemers aan de Stelling van de
Dag, de dagelijkse online lezersenquête van De Telegraaf, vindt het terecht dat
ouderen vanaf 2016 meer worden belast. Een nog kleinere groep, 11 procent, vindt
de protesten van onder meer ouderenbond ANBO tegen de plannen overdreven.

Driekwart is bang dat de regering pensioengerechtigden aan de bedelstaf helpt.
We hebben het land opgebouwd, en worden nu gestraft , zegt een respondent.
Ouderen hebben in deze samenleving blijkbaar geen waarde meer , sombert iemand
anders.         De boosheid van veel stemmers richt zich niet alleen tegen de
coalitiepartijen VVD en PvdA, die volgens één deelnemer  steeds de verkeerde
keuzes maken , maar ook tegen de drie 'bevriende oppositiepartijen'. Vooral
ChristenUnie en SGP moeten het ontgelden.

Walgelijk dat de christenpartijen hiermee instemmen , reageert iemand. Van alle
deelnemers oordeelt 86 procent dat partijleiders Slob en Van der Staaij hun
principes hebben verloochend.  Om de ouderen zó aan te pakken  , wijst een
respondent de gedogers terecht. Een ander:  Deze partijen moeten zich schamen en
in de hoek gaan staan.

Dat de inkomens en vermogens van ouderen er tijdens de crisis het hardst op
vooruit zijn gegaan, is maar voor een enkeling reden om gepensioneerden meer te
belasten.  Als ze iets minder overhouden, hebben de meeste ouderen het nog
altijd riant , meent iemand.

Veel medestanders heeft hij of zij niet.  Het gewone volk heeft nooit een riant
pensioen kunnen opbouwen , meent iemand. Een ander voegt daaraan toe:  Ze pakken
de ouderen alleen maar omdat dat makkelijke prooien zijn.

Lees verder op pagina 6

LOAD-DATE: 5 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              47 of 141 DOCUMENTS



                                  De Telegraaf

                            5 september 2014 vrijdag

'De jacht op de ouderen gaat onverminderd voort'

BYLINE: Hiskemuller, Coosje

SECTION: WatUZegt; Blz. 6

LENGTH: 1036 woorden


De 'derde dinsdag' nadert en premier Rutte en zijn kompaan Asscher zetten hun
strooptocht weer in. Voor de zoveelste keer zijn de ouderen aan de beurt. Na de
kortingen op de pensioenen gaat de jacht onverminderd voort. Het is de bedoeling
dat elke oudere aan de bedelstaf raakt en berooid aan zijn/haar eind komt. Mocht
er toch nog iets te erven zijn, dan wordt de belastingdienst benoemd tot enige
erfgenaam. Het begint te ruiken naar discriminatie. Dit is het
sociale/christelijke gezicht van de PvdA en de (goed)gelovige CU en SGP.

P. van der Heijden, Barendrecht

Vooruitstrevend  Dit kabinet en zijn gedogers, die voor een paar zilverlingen
hun beginselen hebben verraden, gaan onverdroten voort de gepensioneerden van
hun rechtmatig pensioen te beroven. Die zijn het slachtoffer van de grote
uitgaven die het, hun opgedrongen, doorgeslagen linkse beleid met zich
meebrengt. Laat er eens één ouderenpartij worden opgericht met een behoorlijk,
vooruitstrevend programma en zonder de bekende carrièrejagers die hun
eigenbelang nastreven. Men kan rekenen op een groot aantal stemmen bij komende
verkiezingen, en mogelijk een politieke omwenteling tot stand brengen.

J.P. Krijnsen, Amersfoort

Feest  Ook onze geliefde overheid moet bezuinigen en daardoor daalt het aantal
ambtenaren gestaag, zo meldt Den Haag. Wat Den Haag niet vermeldt is dat een
substantieel deel van die 'wegbezuinigde' ambtenaren onmiddellijk weer ingehuurd
wordt als 'extern adviseur' en achter precies hetzelfde bureau tegen een
veelvoud van het normale salaris de 'werkzaamheden' blijft verrichten. En zo
blijft niet alleen nivelleren, maar ook bezuinigen een feest.

R.F. Meihuizen, Driebergen

Flitsmacht  Het supersnel optrommelen van troepen voor de NAVO leidt tot
twijfels in de Tweede Kamer, omdat ze daar straks ook graag iets over te
vertellen willen hebben. Als dat gaat gebeuren, dan kunnen ze het woordje
'supersnel' wel weglaten bij deze nieuwe interventiemacht.

R.H. Schuijt, Huizen

Vreemd  Vreemd, wanneer Wilders eenmalig roept: minder Marokkanen, dan volgt er
hoogstwaarschijnlijk een proces. Maar wanneer er geroepen wordt om minder Zwarte
Pieten, dan past Nederland zich stante pede aan en verloochent zijn eigen
tradities!

C. v.d. Beek, Roerdalen

Bevatten  Door diefstal buitgemaakte artikelen hoeven van de rechter niet te
worden teruggegeven aan de eigenaar, maar Vestia-topman Staal, die is
weggestuurd wegens zijn onverantwoordelijke en door hebzucht ingegeven gedrag,
mag van de rechter zijn vertrekpremie van 3,5 miljoen euro houden. Gek hè, dat
de gewone burgers dit niet kunnen bevatten. Maar ja, deze burgers zijn niet
'edelachtbaar' dus worden ze ook niet geacht dit te begrijpen.

C.J. Adams, Assen

Dressuur  Er komt mogelijk een verbod op wilde dieren in het circus. Die zouden
geen natuurlijk gedrag vertonen omdat ze door hoepeltjes moeten springen. Zullen
we de paardendressuur dan ook maar gaan verbieden? Ik heb wilde paarden namelijk
ook nooit danspasjes zoals de pirouette, piaffe en sur place zien doen.
Bovendien zijn de paarden ook niet geboren om bereden te worden! Dus alle
ruitersporten ook afschaffen? We moeten toch iets hebben om ons druk over te
maken.

R. Diepen, Breda

Leuk  Een Spanjaard (Luis de Guindos) volgt Dijsselbloem op als voorzitter van
de eurogroep. De Fransman Moscovici wordt de nieuwe eurocommissaris voor
Monetaire en Economische Zaken. De Italiaan Mario Draghi is reeds president van
de Europese Centrale Bank en aan hem danken we dat ons spaargeld niets oplevert
en onze pensioenfondsen te weinig dekkingsgraad hebben. Geld bij de ECB lenen is
zowat gratis. Leuk voor die landen (Frankrijk, Spanje, Italië, Griekenland) die
hun begroting niet op orde hebben. Zolang het noorden maar blijft betalen, weet
het zuiden wel wat ermee te doen. Nog even en 1 euro is 1 US dollar. Wat heb ik
heimwee naar de gulden!

E. Boon, Nijmegen

Signaal  Natuurlijk vinden Blatter, Hiddink en andere belanghebbenden dat er
gewoon gevoetbald moet worden in Rusland, maar een WK elders onderbrengen is
niet zo moeilijk. Nederland moet nu al een signaal afgeven door niet te gaan.
Vele landen zullen direct volgen, je moet daar toch niet willen voetballen.

H. van Veen, Raamsdonksveer

Gedram  Uitgeprocedeerd betekent dat er geen recht op toegang tot Nederland is,
zelfs niet bij herhaald onderzoek. Deze hele rechtsgang heeft parlementaire
goedkeuring. Wat is dat voor gedram om daar telkens weer uitzonderingen op te
(willen) maken. Zet dan de deuren maar open, zonder de miljoenen kostende
rechtsgang die daar thans op van toepassing is. Dan zijn we meteen verlost van
de politieke spelletjes.

Andries Roede, Emmen

Polenhotel   Alle tbs'ers, asielzoekers, arbeidsmigranten, illegalen enz.
huisvesten in de tuinen van burgemeesters en wethouders, ministers en voor de
opvang van asielzoekers en arbeidsmigranten verantwoordelijke ambtenaren, of op
het terrein van koning Willem-Alexander. Plaats genoeg. Ik heb er alle
vertrouwen in dat het dan goed komt.

Sophie van Dijk

Fatsoen  De ouderen in dit land worden steeds meer tweederangs burgers. Ik kan
het haast niet geloven dat weer de gepensioneerden moeten inleveren. Waar is het
fatsoen van deze regering. En dan te bedenken dat er miljarden naar het
buitenland gaan. Daar is dit land altijd al goed in geweest: eerst zorgen voor
anderen en dan zijn wij aan de beurt, alleen dan is er niets meer.

Geesje Visser, Kampen

Zout  Ik ben voor de natuur, die weerloos is, en daarom, net zoals alle
natuurorganisaties, mordicus tegen de zoutwinning die door het kabinet is
toegestaan. Wij veranderen een natuurlijk evenwicht waar wij geen ervaring mee
hebben. Ik kan mij zo voorstellen dat door het gegraaf de grond gaat inzakken of
lekken waardoor de wadplaten steeds lager komen te liggen en te zijner tijd
onder water zullen verdwijnen. Maar ja, wie dan leeft, die dan zorgt. Jammer dat
je politici niet persoonlijk te allen tijde juridisch aansprakelijk kunt houden
voor hun falen.

Kees de Vries, Maasdam

LOAD-DATE: 4 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              48 of 141 DOCUMENTS



                                  De Telegraaf

                           30 augustus 2014 zaterdag

Actieplan tegen jihadisme raakt iedere reiziger;
Opstelten aast op alle vlieggegevens

BYLINE: Jonker, Jorn

SECTION: Voorpagina; Blz. 1

LENGTH: 287 woorden


Van onze parlementaire redactie  DEN HAAG, zaterdag  In een poging de dreiging
van jihadisten in te dammen, wil het kabinet de reisgegevens van alle
Nederlanders gaan bewaren. Minister Opstelten (Veiligheid en Justitie) stoft
hiertoe een oud wetsontwerp af, dat eerder vanwege de vele kritiek van
privacyvoorvechters juist de la in was gegaan.

Dat blijkt uit het actieplan tegen jihadisme dat Opstelten en zijn collega
Asscher (Integratie) hebben gepresenteerd. De VVD-bewindsman denkt, ondanks de
eerdere kritiek in de Kamer en zelfs van de eigen coalitie, dat hij dit nu wel
door het parlement kan loodsen. Als dat zou gebeuren worden van iedereen alle
vlieggegevens bewaard. Maar Opstelten bezweert dat justitie alleen naar
informatie van kwaadwillenden zal kijken, niet naar de vakanties van gewone
burgers.

Grote groep  Opstelten vindt dat er harde actie nodig is om radicalisering te
bestrijden, omdat er volgens inschattingen van veiligheidsdiensten 'vele
honderden aanhangers' in Nederland zijn van jihadistische clubs en 'enkele
duizenden' mensen die er sympathie voor koesteren.  Er is dus een grote groep
die we tegen moeten houden. Jihadisten die terugkeren worden voortaan 'in
principe altijd' vervolgd, belooft de VVD-bewindsman. Terugkeerders zullen
waarschijnlijk een meldplicht krijgen. Als er een gegrond vermoeden bestaat dat
iemand het land wil verlaten voor de jihad, dan kan het paspoort van die persoon
vervallen verklaard worden.

Radicalisering moet ook voorkomen worden, vindt het kabinet. Online zorgen
speciale politieteams ervoor dat verspreiding van jihadistische oproepen stopt.
Er worden ook tegengeluiden op het internet gezet, bijvoorbeeld van imams die
tegen geweld zijn.

LOAD-DATE: 29 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              49 of 141 DOCUMENTS



                                  De Telegraaf

                            26 augustus 2014 dinsdag

Duurzame fietsenwinkel;
Starter

SECTION: MijnBedrijf; Blz. 20

LENGTH: 460 woorden


Terwijl de fiets flink wordt gepromoot als milieuvriendelijk vervoermiddel,
tegenover die milieuvervuilende auto's, vragen maar weinig mensen zich af hoe
duurzaam zo'n fiets wordt geproduceerd. Dat kan anders, dacht de Arnhemse Jasper
Meijerink. Hij opende een fietswinkel waarbij hij 'kleine' merken aanbiedt die
zoveel mogelijk milieuvriendelijk worden geproduceerd: Cyclenation.

Hoe milieuvriendelijk is een fiets als het frame in een stinkende Chinese
fabriek wordt gefabriceerd? Of als je een carbonframe na een deuk helemaal weg
kunt gooien omdat je er eigenlijk niets meer mee kunt. En waarom producten
gebruiken die belastend zijn voor het milieu als er ook olie is om je ketting te
smeren die wel goed is voor het milieu? , vertelt Meijerink.

De ondernemer zag dat het anders kon en verkoopt in zijn winkel inmiddels zelfs
fietsen van bamboe.  En dan niet van die hele dure fietsen die alleen de
liefhebber aanschaft als elfde fiets. Nee, ook voor de gewone man die een fiets
nodig heeft.  Ook de kleding die hij verkoopt en alle accessoires die hij
aanbiedt: hij probeert zoveel mogelijk rekening te houden met de aarde.  Hoewel
ik ook pragmatisch ben, soms kom ik er gewoon niet achter waar leveranciers
precies alle onderdelen vandaan halen.

Dat Meijerink, die ooit ook geschiedenis en aardrijkskunde studeerde, voor het
vak als fietsenmaker koos, komt niet geheel uit de lucht vallen. Als jong
jongetje verving hij al het wiel van zijn BMX door het wiel van zijn stepje om
een aparter model te creëren met verschillende groottes in wielen.  Of ik
draaide mijn stuur om en merkte dat ik makkelijker de berg op kon fietsen. Het
werken in een fietsenzaak heb ik ook altijd leuk gevonden, ik heb echt van mijn
hobby mijn beroep gemaakt.

Een fietsenzaak beginnen in tijden van crisis is niet altijd even makkelijk. De
branche heeft moeilijke jaren achter de rug en toen Meijerink zijn zaak twee
jaar geleden opende, ging het aanvankelijk goed, tot er vorig jaar een flinke
dip in de fietsenverkoop kwam.  Dit jaar loopt het weer heel goed. We hebben
natuurlijk een prachtig voorjaar gehad en dat was vorig jaar wel anders. Je moet
er ook gewoon hard voor werken. Er is zeker een markt voor de type fietsen die
ik verkoop, maar de mensen moeten je wel weten te vinden.

Daarom wil hij meer zijn dan alleen een fietsenzaak waar fietsen worden
verkocht.  Ik heb een grote espressomachine midden in de winkel staan voor een
kopje koffie, we organiseren iedere zondag een fietsgroepje, niet voor de
competitie maar gewoon voor het plezier. Afgelopen vrijdag werd de winkel
omgebouwd tot bruiloftslocatie. Twee klanten die van fietsen houden, wilden
graag hun feest hier houden en dat was natuurlijk geen probleem!

LOAD-DATE: 25 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              50 of 141 DOCUMENTS



                                  De Telegraaf

                           23 augustus 2014 zaterdag

Afrekenen  met grof geschut;
Politie slaat alarm over steeds zwaardere wapens bij liquidaties

SECTION: Pagina; Blz. 5

LENGTH: 1414 woorden


Voor de vierde keer in korte tijd werd deze week een onderwereldvete met grof
vuurwapengeweld beslecht. De doorgewinterde Amsterdamse crimineel Derkiaoui van
der Meijden stierf in een kogelregen, die niet alleen zijn veiligheidsvest
doorboorde, maar ook de gevel van een kinderdagverblijf.  Het gebruik van zware
wapens door criminelen is een trend, die onschuldige burgers steeds meer in de
frontlinie van gangsteroorlogen brengt. Ook de politie mort:  Het is een kwestie
van tijd voordat een agent dodelijk wordt getroffen.
AMSTERDAM, zaterdag  Een paniekerig telefoontje naar deze krant, maandagavond
even voor elf uur.  Er ligt hier iemand dood te bloeden bij de Entrepothaven in
Amsterdam-Oost. De man is net neergeschoten met heel veel kogels. Het knalde zo
erg dat we eerst dachten aan vuurwerk. De hele straat is in rep en roer ,
hakkelt een buurtbewoner geëmotioneerd.

Een jong familielid, dat een dag later een getuigenverklaring bij de politie
aflegt, is zo van slag dat naar school gaan er even niet in zit.

De treurnis om de dood van het slachtoffer   een notoire beroepscrimineel, die
zelf werd verdacht van betrokkenheid bij eerdere liquidaties   leefde afgelopen
week voornamelijk bij zijn vrienden en familie. In de buurt waar de schietpartij
plaatsvond, heerst vooral onbehagen. Wat als toevallige voorbijgangers net op de
plaats van het misdrijf hadden gewandeld? Stel dat er nog mensen in het door
kogels doorboorde kinderdagverblijf waren geweest? Als het slachtoffer had
teruggeschoten, was dan een vuurgevecht ontstaan?

Vuurkracht  De liquidatie van Derkiaoui 'Pirki' van der Meijden is de vierde
moordaanslag in de hoofdstad in korte tijd waarbij zware automatische wapens
zijn gebruikt. Geharde criminelen deinzen kennelijk niet terug voor het
vermoorden van 'collega's' die op een aanslag zijn voorbereid. Om het zekere
voor het onzekere te nemen, kiezen jonge huurmoordenaars voor veel vuurkracht.
Ze gebruiken AK-47 geweren of andere automatische wapens met grof kaliber
munitie, die zelfs in staat is licht gepantserde auto's of kogelvrije vesten te
doorboren. De kans op bijkomende schade of letsel bij onschuldige burgers wordt
voor lief genomen. En wat als plotseling de politie de hoek om komt scheuren?

Dat ondervonden twee motoragenten na de wildwestschietpartij in de
Staatsliedenbuurt in december 2012. Ze konden zich nog net van hun BMW's laten
rollen en dekking zoeken toen ze met een kalasjnikov werden beschoten. Kort
daarvoor waren al kinderslaapkamers en woonboten doorboord. Dat naast de twee
dodelijke slachtoffers geen gewone burgers om het leven kwamen, is een wonder.
De geweldsexplosie in Amsterdam-West is helaas niet uniek. Niet waar het gaat om
de dader- en slachtoffergroep en niet wat betreft de gebruikte
liquidatiemethode. In beide gevallen is het zorgwekkend dat politie en openbaar
ministerie ondanks grote inzet er maar niet in slagen het onderwereldgeweld een
halt toe te roepen.

Het vermoorden van vijanden in de onderwereld is van alledag. De tijd dat een
crimineel die op de dodenlijst stond in een kofferbak werd gefrommeld en ergens
in een bos geliquideerd, ligt ver achter ons. De afgelopen vijftien jaar
stierven tientallen onderwereldkopstukken bij aanslagen op straat in gewone
woonwijken. Tien jaar geleden was het chique Amsterdam-Zuid toneel van een reeks
moordaanslagen. Een speciale 'liquidatietour' kanaliseerde de belangstelling van
ramptoeristen. De moordaanslagen vonden plaats in het kringetje van wat de
politie aanduidde als Hollandse netwerken. Een paar kogels met een gewoon
pistool of revolver was meestal voldoende om het doelwit te elimineren.

Hoe anders is de situatie nu. Naast de schietpartij in de Staatsliedenbuurt
waren er beschietingen met automatisch wapentuig van crimineel Inchomar B. in
Nieuw Sloten en de aanslag op Gwenette Martha op 22 mei dit voorjaar. Bij sectie
op het lichaam van Martha vond de patholoog-anatoom tachtig in- en
uitschotwonden. De daders wilden duidelijk niet dat hun doelwit deze aanslag zou
overleven.

De grove manier van het uitschakelen van tegenstanders zegt ook iets over de
mate waarin de moordenaars bereid zijn risico's te nemen. Ze lopen niet alleen
kans onschuldigen te raken   bij een aanslag in Nieuw West had het slachtoffer
zelfs een kind op de arm   een confrontatie met agenten wordt ook voor lief
genomen. Dat realiseert de politie zich inmiddels heel erg goed. Niet alleen de
motoragenten in de Staatsliedenbuurt kwamen met de schrik vrij, ook
politiemensen die na een overval op waardetransportbedrijf Brinks met
machinegeweren werden beschoten, hadden alle geluk van de wereld.

Rechercheteams weten prima in welke hoek ze de daders moeten zoeken. Het gaat
vaak om jonge Antilliaanse of Marokkaanse verdachten, afkomstig uit gezinnen
zonder veel ouderlijk gezag of toezicht. Als de grens van overvallen naar
levensdelicten is overschreden, bestaat meestal geen weg terug. Pogingen om
criminele `high potentials' te monitoren, bijvoorbeeld met een project `top
zeshonderd' in de hoofdstad, hebben slechts beperkt succes.

Hoofdagent Sjoerd van Manen uit Amsterdam, lid van de jongerenafdeling van de
politiebond ACP, sloeg dit voorjaar al alarm over het onheilspellend gevoel bij
veel van zijn collega's.  Een fascinerende Belgische documentaire laat zien hoe
kinderlijk eenvoudig criminelen aan zware vuurwapens, explosieven en snelle
auto's komen. Dat dit materiaal ook wordt gebruikt, werd duidelijk bij de
overval op Brinks , schreef Van Manen in het magazine van de ACP. Zijn
hartenkreet van voor de zomer roept ook nu weer veel reacties op, vooral omdat
Van Manen openlijk pleit voor betere bescherming en meer vuurkracht voor de
Nederlandse politie.  Onze veiligheidsvesten bieden weerstand tot 9 mm-patronen.
Ook de minimaal bepantserde deuren van dienstauto's geven geen bescherming tegen
munitie van oorlogswapens als kalasjnikovs. Gezien de ontwikkelingen is het niet
eens zo'n gek idee om noodhulpeenheden (reguliere politiesurveillances, red.) te
voorzien van automatische wapens. Al liggen deze vuurwapens maar in een kluis in
de auto.

Het idee van Van Manen is meer dan een proefballonnetje. Op de werkvloer van de
politie wordt goed beseft dat een daadwerkelijke confrontatie met zwaarbewapende
criminelen steeds dichterbij komt.  Er is nu nog geen politieagent die na een
melding van een liquidatie eerst een rondje om rijdt zodat de kust veilig is ,
zegt een Amsterdamse diender die dagelijks in de hoofdstad surveilleert.  Maar
dat er snel iets moet gebeuren, mag duidelijk zijn. Veel collega's vinden het
een prima idee naast kogelvrije vesten ook over een zwaarder wapen in de
kofferbak van een surveillanceauto te beschikken. Nu weten criminelen dat ze in
feite vrij spel hebben, omdat alleen onze arrestatieteams automatische geweren
hanteren. Die eenheden zijn niet binnen een paar minuten inzetbaar.

Veiligheid  Volgens voorzitter Gerrit van de Kamp van de ACP staat de veiligheid
van onze collega's en burgers altijd voorop.  We zien een toenemende trend
waarbij grof geschut tegen de politie niet wordt geschuwd. Dat levert een
terechte discussie op, die ook recht doet aan wie je als politie wilt zijn en
uit wilt stralen. In Nederland kennen we specialistische eenheden die in het
hogere geweldsspectrum optreden wanneer dat nodig is. Dat past ook bij de
politie zoals we die graag zien. Belangrijk is de vraag: hoe komen dit soort
wapens Nederland in, in relatie tot het vrije verkeer in Europa. En kun je
collega's nog beter trainen om op een goede manier met dit soort situaties om te
gaan.

Tegenstanders van een wapenwedloop tussen politie en criminelen zijn er ook.
Waar is het einde, als straatagenten met M16-geweren rondrijden, is een van de
argumenten. Bestaat dan niet het risico dat de onderwereld naar nog zwaardere
middelen grijpt? Zit een effectieve bestrijding van dit geweld niet meer in het
voorkomen dat automatische wapens zo makkelijk verkrijgbaar zijn?

Sjoerd van Manen, die net als duizenden politiecollega's dag en nacht op straat
is, vindt dat snelle actie gewenst is.  Niet alleen burgers, ook agenten
verdienen bescherming tegen toenemend onderwereldgeweld. Onlangs werd bij een
achtervolging na een woningoverval in Lunetten weer op de politie geschoten. Het
is slechts een kwestie van tijd voordat een collega dodelijk wordt getroffen.

LOAD-DATE: 22 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              51 of 141 DOCUMENTS



                                  De Telegraaf

                           21 augustus 2014 donderdag

Museum in Haags hotel Des Indes;
Icoon toont voor het eerst topstukken

SECTION: Rotterdam; Blz. 7

LENGTH: 409 woorden


door Alexander Bakker  DEN HAAG, donderdag  Het Haagse hotel Des Indes opent op
5 september een tijdelijk museum. Het grote publiek krijgt voor het eerst de
kans om topstukken te bewonderen die te maken hebben met de geschiedenis van het
vijfsterrenverblijf, zijn wereldberoemde gasten en de bijzondere band met het
Koninklijk Huis.

Het initiatief vormt een van de hoogtepunten in de viering van 200 jaar
Prinsjesdag. De hele eerste verdieping van het hotel, dat al sinds 1881 op het
Lange Voorhout zetelt, wordt in samenwerking met het Nationaal Archief
omgetoverd tot een expositie met onder andere oude gastenboeken met persoonlijke
boodschappen van beroemdheden als de Sjah van Perzië, Rolling Stones, Franklin
Roosevelt en sir Winston Churchill.

In de prachtig gedecoreerde Balzaal en Salon van Brienen kunnen bezoekers
genieten van dia's, portiersuniformen en nooit eerder tentoongestelde brieven
van Mata Hari. Op de rotonde, in het hart van het hotel, wordt zelfs een
museumcafé ingericht. Verder wordt een suite opengesteld en is de zaal open waar
de president van Transvaal, Paul Kruger vanaf het balkon naar het 'gewone volk'
wuifde. Conciërges die alles weten over Des Indes worden ingezet als gids.

Gratis   Heel Nederland mag gratis een kijkje komen nemen. Veel topstukken
hebben we alleen laten zien aan historici of kleine gezelschappen die specifiek
geïnteresseerd waren in de hier overleden wereldberoemde Russische
balletdanseres Anna Pavlova , vertelt directeur Rem Bastiaens.  We verwachten
enorm veel belangstelling, zeker omdat het zo laagdrempelig is.

De eerste verdieping van het majestueuze pand is extra bijzonder. Voor het
hoteltijdperk vormde dit deel het privéappartement van de steenrijke Arnoud
Willem baron van Brienen van Groote Lindt. Hij was Kamerheer en adviseur van
koning Willem III. Om deze koninklijke geschiedenis te duiden worden de
originele Troonrede en het programma van Prinsjesdag uit het eerste regeerjaar
van deze koning tentoongesteld. Later gebruikten de drie koninginnen van ons
land het hotel regelmatig voor staatsbanketten en partijen. In een van de zalen
wordt zo'n koninklijke tafelsetting nagebouwd.

Naast het museum, dat van 5 tot en met 15 september dagelijks geopend is van
10:00 tot 18:00, worden er allerlei activiteiten georganiseerd.

Op Prinsjesdag is er de traditionele high tea met kaartjes voor de vip-tribune
op het Lange Voorhout.

LOAD-DATE: 20 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              52 of 141 DOCUMENTS



                                  De Telegraaf

                            19 augustus 2014 dinsdag

Impuls voor banenmarkt;
Baanbrekers: talent koppelen aan werkgevers

SECTION: RTV; Blz. 11

LENGTH: 368 woorden


De arbeidsmarkt is volop in beweging, maar toch telt ons land 659.000 werklozen.
Het gekke is dat daar ruim 100.000 onvervulbare vacatures tegenover staan. Dat
klopt natuurlijk niet. Met dit programma willen wij beide partijen bij elkaar
brengen.

Dat zegt Léon van Rongen van het nieuwe AVROTROS-programma Baanbrekers , dat
vanaf 5 november gepresenteerd wordt door Bas van Werven en Dyanne Beekman.

Grootste struikelblok is dat werkgevers en potentiële werknemers niet via het
normale sollicitatiecircuit met elkaar in contact komen. Stel, een
installatiebedrijf zet een advertentie voor monteurs. Vaak leidt dat niet tot
invulling van de vacature, terwijl je weet dat er honderden gemotiveerde
werkzoekenden rondlopen die, met een beetje bijscholing, zo het vak in zouden
kunnen. Wij willen via Baanbrekers  beide partijen, buiten de gebaande paden om,
samen brengen. Dat is onze insteek.

De rolverdeling is dat Van Werven zich in het programma op de werkgevers richt
en Beekman als talentenscout op de werkzoekenden. Baanbrekers  is een
multimediaal platform op televisie, radio, internet en print dat alle aspecten
van de haperende arbeidsmarkt inzichtelijk maakt.

Ervaring  Van Rongen:  Op dit moment wordt door werkgevers vooral gekeken naar
het verleden van sollicitanten. Wat hebben ze voor diploma's en hoeveel ervaring
hebben ze. Hun ideale werknemer is, bij wijze van spreken, iemand van 25 jaar
met 20 jaar ervaring. Maar in Baanbrekers  kijken wij vooral naar het talent.
Waar zijn ze goed in?  zegt Van Rongen.

Aan beide kanten is beweging nodig, vindt hij.  Werkgevers zouden eigenlijk
anders moeten kijken naar potentiële werknemers en zo nodig bijscholing
aanbieden. En ook van werkzoekenden mag soepelheid worden gevraagd, bijvoorbeeld
op het gebied van reistijd, werktijden en salaris , aldus de programmamaker, die
benadrukt dat Baanbrekers  perfect past in de publieke taak van de AVROTROS.
Wij zijn er voor de gewone man of vrouw, die gedwongen thuis zit. Hopelijk
kunnen wij ze weer een beetje perspectief geven.

Mensen die thuis zitten en heel graag weer aan het werk willen kunnen zich
aanmelden via www.avrotros.nl/baanbrekers.

LOAD-DATE: 18 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              53 of 141 DOCUMENTS



                                  De Telegraaf

                            19 augustus 2014 dinsdag

De missie  van Lev;
Evgeniy Levchenko probeert steentje bij te dragen aan oplossing problemen in
zijn vaderland Oekraïne

SECTION: Sport; Blz. 15

LENGTH: 748 woorden


AMSTERDAM    Evgeniy Levchenko vindt het goed dat minister Timmermans bij
Feyenoord langs is gegaan om de club te verzekeren dat de situatie in Kiev
veilig is.  Ik heb dagelijks contact met mensen daar, je kunt er rustig naar
afreizen. Maar ik begrijp de sentimenten in Nederland door de beruchte vlucht
MH17 en het idee dat er misschien risico's zijn. Dat is echter niet zo. Het
oorlogsgebied ligt 700 km verderop en op het Onafhankelijkheidsplein is het ook
rustig.

Eigenlijk is er geen grotere expert dan de ex-voetballer, die werd geboren in de
Sovjet-Unie, voetbalde in Moskou en acht interlands uitkwam voor zijn vaderland
Oekraïne. Hij voelt zich na het grootste gedeelte van zijn loopbaan in ons land
een `vernederlandste Oekraïner met Russisch bloed in de aderen'.  Het is heel
ingewikkeld, ik heb namelijk ook een Russische en Oekraïense vader en moeder.
Maar daarom begrijp ik ook van alle kanten hoe de mensen de huidige situatie
interpreteren en wat ze van elkaar vinden.

Levchenko stelt in alle objectiviteit dat het niet eerlijk is dat de UEFA de
uit- en thuiswedstrijd heeft omgedraaid, omdat ook Metallist Charkov
oorspronkelijk op 28 augustus de return in Kiev zou spelen.  Het thuisvoordeel
van Feyenoord in de return is min of meer gemanipuleerd. Want er mag namelijk in
vier Oekraïense steden gespeeld worden: Kiev, Odessa, Dnjepropetrovsk en Lviv.
Verder kan ik me ook niet aansluiten bij de mening van Feyenoord dat er buiten
Oekraïne gespeeld zou moeten worden. De oorlog is heel ver weg van Kiev.

Levchenko zegt dat hij zich grote zorgen maakt over de huidige ontwikkelingen en
steeds verder escalerende strijd. Daarom is hij momenteel ook uitermate actief
op Twitter om de situatie te duiden en uit te leggen.  Donetsk en Lugansk, waar
Zorya vandaan komt, worden momenteel heftig beschoten. Je kunt daar echt niet
trainen, laat staan gewoon over straat gaan. Als je dieper naar het conflict
kijkt, hebben Europa en de USA geen effectieve manier om de Russen te
bestrijden. Het is onderhand al geëscaleerd tussen Amerika en Rusland. Als je
ziet wat er van twee kanten gezegd en gedaan wordt, is de koude oorlog al in
alle hevigheid opgeleefd. Ze worden ook steeds vijandiger naar elkaar.

Het conflict kán worden opgelost. Maar dan moeten alle partijen als grote mannen
hun grote belangen opzij zetten. Er worden van alle kanten veel negatieve
verhalen over elkaar verteld en propaganda gemaakt. Maar een oorlog kent geen
winnaars.

Levchenko dringt er dan ook nogmaals op aan om partijen bij elkaar te brengen,
in eerste instantie door begrip voor elkaars situatie te kweken.  Daarom wil ik
ook graag iets betekenen hierin. Ik begrijp de verhoudingen en de mensen in alle
kampen. Ik vind het prima dat minister Timmermans vaak naar Kiev gaat. Maar ik
wil graag met de Nederlandse politieke machten ernaar toe om mijn steentje bij
te dragen. Je moet niet alleen op het niveau van de bestuurlijke macht werken,
maar ook kijken naar wat het gewone volk overal van vindt. Timmermans kan zulke
diepgaande gesprekken uiteraard nooit zelf voeren.

Daarnaast moet je ook overtuigen met daden. In het oosten van het land zijn de
mensen van origine pro-Russisch en worden ze nu te hulp geschoten door de
Russen, met dat konvooi. Dan denken mensen heel simpel: de Russen helpen ons.
Dus moet je, om vanuit het Westen de mensen achter je te krijgen, gaan
overtuigen met daden, om zodoende begrip te kweken voor de westerse koers ,
aldus de man, die zichzelf Lev  noemt als hij de telefoon opneemt.

De gestopte profvoetballer vertrekt binnenkort sowieso naar Oekraïne en Moskou
om zich voor de goede zaak in te zetten, plus werkzaamheden te verrichten voor
Fifpro.  De sleutel tot een oplossing is onderling begrip en vertrouwen. De vier
partijen die hierbij betrokken zijn, zullen vroeg of laat toch een keer met
elkaar om de tafel moeten.

Sportief gezien heeft, zo zegt Levchenko, ook Feyenoords tegenstander Zorya het
zwaar. De club kan niet eens in het gebied van de eigen achterban verblijven.
Er zijn ook drie belangrijke buitenlandse spelers vertrokken. Eentje had er een
conflict met de president van de club, een tweede is verkocht en een derde wilde
er niet meer spelen. Ze spelen momenteel niet denderend. Maar dat geldt ook voor
Feyenoord. Hoge verwachtingen van die wedstrijd heb ik dan ook niet. Maar de
Rotterdammers moeten op basis van hun kwaliteiten en ervaring wél verder komen.

LOAD-DATE: 18 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              54 of 141 DOCUMENTS



                                  De Telegraaf

                            9 augustus 2014 zaterdag

Landbouw zit met de gebakken peren

SECTION: Binnenland; Blz. 3

LENGTH: 277 woorden


Van onze verslaggevers  AMSTERDAM, zaterdag  Voor de landbouw is de slag groot.
Een zwaar negatief effect van de Russische sancties is de druk op de Nederlandse
werkgelegenheid. Op termijn zouden die tot een verlies van 10.000
arbeidsplaatsen kunnen leiden, zo berekende ING.

Nederlandse groente- en fruittelers lopen jaarlijks 600 miljoen euro mis door de
Russische boycot op groenten en fruit uit EU-landen. Nederland rest een
overschot van ruim 50 miljoen peren, naast tonnen aan extra groente- en andere
fruitsoorten. Nederlanders kunnen het overschot compenseren door elke dag wel
tien peren te kopen.  Tien peren? Dat lukt nooit,  zegt groenteman Remy uit
Amstelveen.  We kunnen er eventueel sap van maken, of perentaart. Maar gewoon,
tien peren per dag? Nee.

Dick de Mooij van groente en fruit export- en importbedrijf Gebr. De Mooij uit
Amsterdam zit bij de pakken neer. Voor een groot deel van de export zijn de
gebroeders De Mooij afhankelijk van de Russische markt. De boycot hakt erin.  We
zijn een deel van onze afzetmarkt kwijt. Plotseling. Er rijden wel 20 van onze
wagens per dag naar Rusland , zegt De Mooij.  Die komen nu allemaal weer terug,
stampvol. En de meeste pijn gaat nog komen: het perenseizoen komt eraan.

Voedselbank  Bijna de helft van de ruim 30.000 deelnemers aan een peiling op
http://Telegraaf.nl vindt dat de overige peren naar de voedselbank moeten. Lezer
Wil van Duin:  De gewone burger mag niet de dupe worden van de ellende in
Rusland , zegt ze.

Doordraaien, het vernietigen van een deel van de oogst om zo de prijzen op peil
te houden, is voor maar 1 procent van de stemmers de oplossing.

LOAD-DATE: 8 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              55 of 141 DOCUMENTS



                                  De Telegraaf

                            9 augustus 2014 zaterdag

Geen Gaga op Ibiza;
Vakantie vierende 'celebrity spotters' komen van koude kermis thuis

SECTION: Reportage; Blz. 6

LENGTH: 1167 woorden


Schichtig kijkt ze om zich heeN.  Een vrouw van middelbare leeftijd zit even na
middernacht samen met een paar leeftijdsgenoten aan de wijn op een terrasje in
de hippe uitgaansstraat van Ibiza Stad. Ze stoot een vriendin naast zich aan.
Dat is toch Lady Gaga? Daar, verderop!  Zo onopvallend mogelijk, maar daardoor
juist heel opzichtig, probeert ze te wijzen naar een boomlange blonde dame in
een excentrieke, doorschijnende zwarte jurk, een paar bars verderop.  Ik weet
het zeker, dat is haar!                               Maar wie wat beter kijkt,
heeft door dat het hier gaat om een matige dubbelgangster die tegen betaling met
passanten op de foto wil. De échte Lady Gaga laat zich in dit 'volkse'
uitgaansgebied niet zien. Áls de wereldberoemde zangeres het nachtleven van
Ibiza al onveilig zou maken, doet ze dat op een vipfeestje in een afgehuurde
villa of op een privéboot.

Slecht nieuws voor de Nederlandse dames op het terras, die al uren tevergeefs om
zich heen staren in de hoop lekker veel sterren te kunnen spotten. Want die
komen 's zomers massaal naar Ibiza, toch?

Eigenaar Krimo Lamrani van Café de Hoeck ( Het enige Nederlandse café op Ibiza )
komt ze steeds vaker tegen: Hollandse toeristen die alle glamourverhalen over
het 'feesteiland' hebben gehoord en zelf ook wel even van het chique jetsetleven
willen proeven.  Maar Ibiza is voor de meeste vakantiegangers helemaal geen
feesteiland. Avond aan avond in de dure clubs zitten is voor Jan Modaal nu
eenmaal niet weggelegd.

Doodgewone Nederlanders die denken voor een paar centen een weekje te kunnen
leven als een Amerikaanse 'celebrity' komen dan ook gegarandeerd bedrogen uit.
Lamrani zegt:  Dat zijn Hollanders die voor een dubbeltje op de eerste rang
willen zitten. Ze komen hier één week en na de eerste dag is het geld op. Dan
zijn ze naar een club gegaan die ze kennen omdat idolen als Paris Hilton of Will
Smith daar laatst nog zijn gespot. Ter plekke komen ze erachter dat de entree 80
euro per persoon is.

En daar blijft het niet bij.  Een drankje kost al gauw 12 euro. Aan het eind van
de avond zijn de portemonnees leeg en de broodnuchtere feestgangers vreselijk
chagrijnig. De rest van de vakantie drinken ze blikjes supermarktbier op het
balkon van hun appartement, met glazige ogen starend naar de zee. Dat soort
types komt hier nooit meer terug.

Afgelopen week stond het glamoureiland internationaal volop in de belangstelling
toen filmster Orlando Bloom tienersterretje Justin Bieber een klap zou hebben
verkocht bij een hoogopgelopen ruzie. De gasten van restaurant Cipriani op Ibiza
zouden er volgens de berichten nauwelijks van hebben opgekeken. Zij zouden wel
gewend zijn aan zo veel rollebollende 'celebs' bij elkaar

Petra Lamrani:  Door alle nieuwsberichten over wereldsterren die hier extreem
uitbundig vakantie komen vieren met z'n allen, is een heel verkeerd beeld
ontstaan van het eiland. De meeste mensen komen met de verkeerde verwachtingen,
zeker het publiek tijdens de bouwvak in augustus.

Tweehonderd meter verderop richting de kust, op het Figueretas-strand, stikt het
eveneens van de Nederlanders. In vier hotels aan zee slapen er zo veel dat de
Spaanse eigenaar besloot om een restaurant in een van de complexen volledig te
laten runnen door een Nederlander, met bijna alleen Nederlands personeel en
Nederlandse specialiteiten.

BN'ers  Serveerster Hilda Vonk krijgt van landgenoten dagelijks de vraag waar de
bekende Nederlanders ergens te vinden zijn.  En natuurlijk weet ik wel waar die
uithangen. Ze komen hier ook geregeld voorbij. Maar dat ga ik de mensen op het
terras natuurlijk niet aan hun neus hangen. Sterren hebben ook recht op een
ongestoorde vakantie.

Waar het fabeltje vandaan komt dat je als Nederlander op Ibiza voor een prikje
kunt leven tussen de 'rich and famous', weet manager en kok Jesper Visser niet.
Ibiza is een fantastisch eiland, maar van dat luxeleventje ga je niets
meekrijgen als je hier komt met het hetzelfde budget als voor een vakantie in
bijvoorbeeld Salou. Dan kom je terecht in de goedkope maar gezellige Spaanse
restaurantjes. Ibiza is zo duur als je het zelf maakt.

Toch zijn er nog altijd vrachtladingen vol Nederlanders die menen per se de
wereldberoemde peperdure strandtent Blue Marlin te moeten bezoeken, waar
filmhelden als Sylvester Stallone en Leonardo DiCaprio naar verluidt kind aan
huis zijn. Vonk:  Mensen willen aan hun familie en vrienden kunnen vertellen dat
ze daar zijn geweest, ook al passen ze helemaal niet in dat milieu. Ik snap dat
niet.

Cafébaas Lamrani kent de verhalen.  Op zondagavond staan de Nederlanders daar
rijen dik te dringen om binnen te komen, hunkerend naar een bekend gezicht. Als
je na twee uur wachten geluk hebt, kun je nog net een biertje bestellen voor de
tent om twaalf uur 's nachts weer sluit.  De teleurgestelde toeristen zien geen
sterren, behalve misschien als ze de rekening onder ogen krijgen. Drankjes van
onder de 10 euro komen niet op de menukaart voor.

De obers van Blue Marlin pikken de minder vermogende Hollandse pottenkijkers er
zo uit. Toch mogen ook zij plaatsnemen achter de minutieus gedekte tafels met
het duurste servies, of op de enorme ligbedden met uitzicht op een baai.
Tientallen gigantische schepen liggen er voor anker. Allemaal zijn ze van
klanten van de strandtent, als ware het een 'parkeerplaats' voor jetsetters.

De naastgelegen beachclub Tropicana, opvallend geliefd onder BN'ers, is
familievriendelijker en iets betaalbaarder. Spaanse obers in witte polo's en
witte korte broeken rennen het vuur uit hun sloffen. Op de achtergrond klinkt
loungemuziek. Een colaatje kost hier 5 euro. In Scheveningen zouden we ervan
schrikken, maar vergeleken met het vorige adres is het frisdrankje spotgoedkoop.

Als je via het reisbureau een standaard zonvakantie naar Ibiza boekt, kom je
altijd op dezelfde plekken terecht , zegt Jeroen van der Loos van tapasbar Home
Loos. Het restaurant is van zijn oom, ex-rugbyer Michel van der Loos (62), al
veertien jaar ondernemer op het eiland.  Nederlanders denken dat ze alles gezien
hebben als ze in Ibiza-Stad zijn geweest. Ze missen de prachtige rustgevende
natuurgebieden, om maar iets te noemen.

Ibiza is geen dertien in een dozijn badplaats waar alle trekpleisters bij elkaar
verzameld liggen in het centrum.  Ibiza komt niet naar jou toe, jij moet naar
Ibiza toe. Als je echt dingen wilt zien, moet je er moeite voor doen,
bijvoorbeeld door een auto te huren en zelf op zoek te gaan naar mooie locaties.
Die zijn er in overvloed.

Een ordinaire sterrenspotter zal niet gauw verliefd worden op het eiland, zoals
Jeroen dat is geworden.  Bekende Amerikanen zitten achteraf in de bergen in
luxevilla's met metershoge hekken eromheen, of ze varen in grote jachten langs
de kust. En als ze naar het dure dancefeest gaan waar jij toevallig ook bent, is
het zoeken naar een speld in een hooiberg.

LOAD-DATE: 8 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              56 of 141 DOCUMENTS



                                  De Telegraaf

                            4 augustus 2014 maandag

Weinig te vinden in afgebrande velden;
Levens ondergeschikt aan  persoonlijk gewin en landjepik

SECTION: Binnenland; Blz. 2

LENGTH: 537 woorden


DONETSK, maandag  Een deel van de uitgestrekte agrarische velden waar vlucht
MH17 in stukken neerkwam, is de afgelopen tijd door lokale boeren in brand gezet
om nieuwe gewassen te kunnen planten. Onderzoekers in Oost-Oekraïne hebben
weinig kans op die zwartgeblakerde plekken ook nog maar iets terug te vinden.

Wat de afgelopen dagen wél werd aangetroffen, gaat deze middag nog met een
speciale vlucht van een C-130 Hercules transporttoestel vanuit Charkov naar
vliegbasis Eindhoven. Het vliegtuig zal om vier uur landen.

Bewijs  De verbrande maïs-, tarwe- en zonnebloemvelden zijn maar één bewijs dat
levens in Oost-Oekraïne minder tellen dan persoonlijk gewin of landjepik aan het
front. De burgeroorlog in het gebied woedt in alle hevigheid. In de buitenwijken
van Donetsk en Loehansk vielen afgelopen etmaal minstens negen doden en raakten
tientallen mensen gewond door mortierbeschietingen. Ook gisteravond waren de
explosies volop te horen.

De rebellen maken zich in hun zelfuitgeroepen Volksrepubliek Donetsk gereed voor
de laatste grote slag met het in steeds grotere aantallen manschappen en tanks
oprukkende Oekraïense leger.

Tijdens een reis dwars door het rampgebied stuitte deze krant in de omgeving van
Loehansk, iets noordoostelijk van de locatie waar de Malaysia Airlines Boeing
777 neerkwam, op felle man-tegen-mangevechten tussen rebellen en Oekraïense
legereenheden. Rondom de stad regende het mortier- en artilleriegranaten, met
als resultaat in puin geschoten huizen en flats, opgeblazen bruggen en viaducten
en ontoegankelijk geworden wegen. Elektriciteit is uitgevallen, net als de gas-
en watertoevoer, een vluchtelingenstroom richting de vlakbij gelegen grens met
de Russische Federatie komt op gang.

Bedreigd  In rebellenbolwerk Donetsk zelf worden de argwanende separatisten
steeds agressiever. Na het versturen van een Twitterbericht door onze
verslaggever vanuit een restaurant vol beschonken aanhangers van de Russische
president Poetin, duurde het nog geen kwartier of de tekst was letterlijk
vertaald in het Russisch op internet gezet. Compleet met plattegrond van de
locatie waarvandaan werd getwitterd en de dreigende oproep deze afzender maar
eens  heel snel aan te houden voor verhoor en hem het zwijgen op te leggen .

Het tekent de sfeer in Oost-Oekraïne. Daar waar gewone burgers alleen maar een
einde willen aan de strijd en hopen dat Nederlanders en Australiërs hun doden
waardig kunnen meenemen naar huis, zijn rebellen getergd nu de burgeroorlog voor
hen op vernietigend verlies lijkt uit te draaien. Naast het Oekraïense leger en
politici in Kiev hebben vooral buitenlanders uit NAVO-lidstaten het allemaal op
hun geweten, zo stellen de separatisten.

Gisteren waren vanaf de nieuwe zoeklocatie bij Rozsypne, enkele kilometers
verwijderd van de boerderij in Grabovo waar eerder door Nederlanders en
Australiërs werd gespeurd, opnieuw artillerie-inslagen te horen. Maar ook dit
keer weerhield het de steeds groter wordende teams er niet van hun moeilijke
werk te doen. In Charkov arriveerde met een militaire vlucht weer een lichting
experts die vandaag de lange reis naar Soledar, uitvalsbasis van de
onderzoekers, maakt.

LOAD-DATE: 3 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              57 of 141 DOCUMENTS



                                  De Telegraaf

                            2 augustus 2014 zaterdag

Dood en verderf in Donetsk;
Nederlandse onderzoekers, politiemensen en marechaussees eindelijk aan de slag

SECTION: Pagina; Blz. 5

LENGTH: 1653 woorden


Ooggetuigenverslag uit een schurkenstaat                              Het was de
week van vragen, wachten, onderhandelen en bedelen. Nederland mocht gisteren
eindelijk aan het werk op de crashsite van vlucht MH17. Een akelige locatie, met
kogels en granaten als dagelijkse kost. Daar waar 298 mensen stierven na een
onvoorstelbare moordaanslag. Dood en verderf in het rampgebied.
DONETSK, zaterdag Stil staan ze voor hun eenvoudige huizen in het gehucht
Grabovo, plek waar donderdagmiddag 17 juli vlucht MH17 neerkwam na door
moordzuchtige rebellen met een geavanceerd Russisch raketsysteem uit de lucht te
zijn geschoten.

De vriendelijke bewoners staren richting crashsite; een kilometers groot terrein
met vliegtuigbrokstukken en   zestien dagen later nog steeds   bagage en
stoffelijke resten van passagiers en bemanning.

Zwarte rookslierten cirkelen de blauwe Oekraïnse hemel in, het gedonder van
artillerie is te horen en te voelen; de warme aarde trilt in Oost-Oekraïne.

Niet deze weg , waarschuwt Andreij Tjserenko, als we rechtsaf een zandpad in
willen rijden voor een beter overzicht van de crashsite.  Pas op, 'mhhbi's',
mijnen, twee weken geleden door separatisten gelegd. Levensgevaarlijk.

Roadblock

Bij de laatste wegversperring voor de rampplek vuurt één van die rebellen een
waarschuwingsschot achteloos de lucht in. Heel gebruikelijk hier, in het nu door
de mannen van kolonel Iwan Strelkov geregeerd territorium. De wachtpost lijkt
weggelopen uit een goedkope spaghettiwestern: zwarte tanden, sigaret uit de
linkermondhoek, bij elkaar geraapt uniform, slippers, geopende fles wodka in
zijn zelfgebouwde wachthuis, AK-47 voor de borst, vinger aan de trekker. Dan
zwaait hij ons door, we hoeven paspoort noch accreditatie te tonen. Bijzonder,
bij de meeste roadblocks zijn de controles scherper.

Nog geen 500 meter verder op het landweggetje wordt duidelijk waarom die
vermeende gastvrijheid. Vanaf de helling westelijk worden vier mortiergranaten
afgevuurd. Het is geen moordaanslag, het is een waarschuwing.  Wij zijn hier de
baas, wij bepalen wie wel of niet ons gebied binnenkomt.  Op de terugweg grijnst
de rebellenwachtman ons met valse blik na.

Tekenend voor de sfeer in Oost-Oekraïne. Niet alleen de 298 inzittenden van
vlucht MH17 vonden hier de dood, ook voor mensen op de grond kan het leven zo
maar eindigen. Door willekeur van een dronken bandiet, onder het mom van 'strijd
voor de Volksrepubliek Donetsk' of gewoon omdat iemand zin heeft  wat te
schieten .

Tijdens de eerste geslaagde verkenningstocht van de Organisatie voor Veiligheid
en Samenwerking in Europa (OVSE), afgelopen donderdag, kregen we vaker met die
willekeur te maken. De autorit, dwars door de linies van separatisten én het
Oekraïense leger, duurde ruim zeven uur, waarbij we dan weer door de
strijdkrachten van de regering in Kiev, dan weer door de schurkensoldaten van
kolonel Strelkov werden begeleid.

In rammelende Lada's en Moskwitsches, afgeladen met zwaarbewapende rebellen of
Oekraïense soldaten, reden ze met ons op. Masker voor het gezicht, om niet
herkend te worden. Soms ging het mis en kwamen de aftandse Russische vehikels
met kokende motoren stil te staan. Of reden de soldaten zo hard over het
miserabele wegdek dat complete banden van velgen vlogen.

Een ongecontroleerde schurkenstaat, dat is de Volksrepubliek Donetsk, waar 150
Nederlandse onderzoekers, politiemensen en marechaussees aan het werk zijn. Hun
doel, het terughalen van de laatste stoffelijke resten en eigendommen van
MH17-passagiers, is nobel en zou in elk fatsoenlijk land worden toegejuicht.

Maar in Oost-Oekraïne halen veel mensen de schouders op over al die
inspanningen. Een rebel aan de rand van de stad, hangend over zandzakken voor
een loopgraaf die hem moet beschermen, mocht het Oekraïense leger binnenvallen:
Vlucht MH17 is geschiedenis, verleden tijd. Wij kijken naar nu en straks. Naar
de oorlog met de fascisten uit Kiev. Die strijd moet gewonnen worden, daarvoor
wijkt alles.

Desnoods veertien dagen willen de Nederlandse onderzoekers op de rampplek zoeken
en werken. Ook gisteren nog werden met C-130 Hercules transportvliegtuigen
goederen en mensen van vliegbasis Eindhoven naar Charkov, op vier uur autorijden
van Donetsk, overgebracht. Al dat materieel en personeel moet langs een hele
serie wegversperringen. Een helse klus, zo weten we uit ervaring.

Dode passagiers

Maar erger zijn de roadblocks in het oorlogsgebied zelf, tussen de
ondoorzichtelijke frontlinies die met het uur veranderen. Afgelopen week, bij
zo'n wegversperring in de buurt van Torez, waar in de zinderende hitte dagenlang
de trein met dode passagiers stond, bijvoorbeeld. Vijandigheid, eerst van
Oekraïners.

En een paar kilometer verderop dan weer van rebellen. Ondertussen voert het
leger vanuit Kiev steeds meer troepen aan. In Dnjepropetrovsk staan lange
colonnes pantserwagens en rupsvoertuigen. Sommige decennia oud en verroest, maar
ook relatief nieuwe, in zandkleur gecamoufleerde T-72's. Dodelijke Russische
tanks met 125 mm geschut.

In al dat geweld lijkt het in Donetsk vooralsnog relatief rustig. Hoewel
dagelijks de luchtalarmsirenes klinken en artillerie-inslagen en mitrailleurvuur
te horen zijn, proberen gewone burgers er het beste van te maken. Alsof er geen
oorlog net buiten de poorten van deze miljoenenstad aan de rivier de Kleine Don
woedt.

Op Lenin Avenue zeult Maria Sorkova met haar boodschappentas.  Nee , zegt ze,
ik heb niet gehamsterd voor de naderende belegering van Donetsk door het
Oekraïense leger. Daarvoor hebben we het geld helemaal niet. Mijn man is
timmerman, de bouw ligt stil sinds de vijandelijkheden in maart dit jaar
escaleerden. We leven van dag tot dag.

Over de strijdende partijen zegt ze:  De regering in Kiev bracht ons sinds we
loskwamen uit de voormalige Sovjet-Unie niets dan ellende. En datzelfde doen de
Russen nu, met het opstoken en bewapenen van de separatisten. Er is hier geen
goed of slecht. Burgers willen rustig kunnen leven, wij hebben niets met
politiek.

Even verderop staat een handjevol supporters van de lokale trots, FK Sjachtar
Donetsk, bij de Donbas Arena. Gebouwd voor het EK voetbal van 2012, een toernooi
dat honderden miljoenen kostte en waarvoor Oekraïners nu nog fors belasting
moeten betalen. De mannen hebben het niet over de oorlog, maar praten over de
kansen in de komende competitie voor hun club, al vijf keer achtereen nationaal
kampioen. Als de zwarte Braziliaanse sterspeler Adirano Luiz zijn Porsche
Panamera het terrein oprijdt, klinkt er applaus.

Over het neerhalen van vlucht MH17 en de grote groep Nederlanders die nu in het
gebied bivakkeert, zegt Olexandr Kryvstov:  Het is goed dat jullie je doden
komen halen. Maar doe het snel, en zonder militair vertoon. Dat is olie op het
Russische vuur. En als de oorlog het stadshart bereikt, heeft niemand meer een
boodschap aan een vliegramp van weken geleden. Dan gaat het om leven en dood in
Donetsk zelf.

Kolonel Kees Kuijs van de Koninklijke Marechaussee was deze week aanwezig op de
rampplek van vlucht MH17. Als eerste bereikte hij de locatie afgelopen
donderdagmiddag in een OVSE-konvooi en was  zeer onder de indruk .

Ondertussen raakt rebellenbolwerk Donetsk steeds meer ingesloten door Oekraïense
troepen. De separatisten worden nerveuzer, het aantal schietincidenten groeit.
Dat merken we zelf, als we vanuit het noorden de stad naderen en er plotseling
een 7.62mm kaliber kogel centimeters langs de voorruit van onze auto scheert. In
de verte ligt een separatist, hij vuurt op een man in de berm schuin achter ons.
Uiteindelijk weten de rebellen die vermeende spion van het Oekraïense leger met
veel geweld te arresteren.

Die avond in restaurant Sun City, in het hart van de stad: volle tafels, luide
muziek, langbenige blondines en dure wijn. Op de parkeerplaats voor de deur
staan auto's van het kaliber Porsche Cayenne en BMW X6. Hier eten de rijken van
Donetsk om daarna naar de nachtclubs Chicago en Virus, even verderop aan Artiom
Street, te gaan.

Kort voor middernacht komen vier militairen binnen. Mannen met baarden, AK-47
geweren en antitankwapens over schouder en rug. Ze leggen hun Makarov pistolen
op tafel en bestuderen de menukaart. Niemand lijkt verbaasd over het ongure
gezelschap.

Gevolgen

Als we onopvallend een foto maken met de telefoon, duurt het vijf minuten voor
de leider van het groepje opstaat en eist dat we het beeld wissen. Nog altijd
negeren alle andere gasten wat er gebeurt, zelfs onze tolk/chauffeur kijkt de
andere kant op. Als de separatist zich ervan heeft verzekerd dat de foto is
verdwenen, zegt de tolk:  De adjudant van kolonel Iwan Strelkov, hij en zijn
gevolg zijn nerveus voor de eventuele gevolgen voor hun groep, na de ramp met
vlucht MH17.

Hemelsbreed slechts 69 kilometer oostelijk werken Nederlanders op die crashsite.
In de zinderende hitte van de Oekraïense zomer. Morgen hoopt het volledige team
van bijna 150 mensen er te zoeken naar de laatste achtergebleven stoffelijke
resten en bezittingen. Haast is geboden, gezien het oprukkende front en de
voortdurende artilleriebeschietingen en gevechten rondom de rampplek.

Als we de mensen en hun spullen maar mee naar huis kunnen nemen , zegt een
onderzoeker.  Daarvoor zijn we gekomen en we zullen niet verzaken.

Pro-Russische separatisten rukken vanuit Donetsk op in hun zwaarbewapende tanks.
Foto: Hollandse Hoogte

Een Russische separatist

controleert in de omgeving van Donetsk alle voorbijkomende voertuigen. Foto: EPA

Talloze wegen in het oorlogsgebied zijn gebarricadeerd met wegversperringen.
Soms is er geen doorkomen aan.  Eigen foto's

LOAD-DATE: 1 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              58 of 141 DOCUMENTS



                                  De Telegraaf

                             24 juli 2014 donderdag

Magische portretten;
Documentaire  over vermaarde  Parijse fotostudio

SECTION: RTV; Blz. 15

LENGTH: 293 woorden


Lang, lang voor de tijd van de selfies keken we maar al graag naar kiekjes van
onszelf, en dan vooral die waar we   binnen onze beperkte mogelijkheden
natuurlijk   zo glamoureus mogelijk opstaan. Close Up  neemt de kijker vanavond
mee naar de Franse fotostudio Harcourt, een instituut op het gebied van
portretten.

Hier lieten vanaf de jaren dertig Franse beroemdheden zich al fotograferen. De
portretten stonden bekend om hun unieke en opvallend glamoureuze uitstraling. Na
de Tweede Wereldoorlog kon ook de gewone man een portret laten maken bij
Harcourt, waarbij nog steeds alles in het werk werd gesteld om de foto's zoveel
mogelijk magie mee te geven. Iedereen die zichzelf de moeite waard vond, liet
zich ontvangen in het statige gebouw aan de Avenue d'Iéna in Parijs.

Daar zette fotografe Cosette Harcourt, de drijvende kracht achter de studio,
alles in het werk om iedereen op zijn voordeligst vast te leggen. Een typische
Harcourt-foto is zwart-wit, toont de geportretteerde in close-up en is prachtig
uitgelicht. Sinds de jaren vijftig kan iedereen zich laten portretteren bij
Harcourt. Dat wil zeggen: als je er ruim 1500 euro voor neer wilt tellen.

In eerste instantie specialiseerde Cosette Harcourt zich met de broers Lacroix
in het maken van foto's van Franse filmacteurs, schrijvers en politici. De
portretten van bijvoorbeeld Simone Signoret, Charles de Gaulle, Edith Piaf en
een zeer jonge Brigitte Bardot zijn wereldberoemd geworden. Buitenlandse klanten
kwamen ook, zoals Chet Baker en Jacques Brel.

De Franse regering beschouwt de foto's die in de studio gemaakt werden tussen
1934 en 1991 als nationaal erfgoed. In 2000 kocht de Franse staat het archief
van Harcourt, bestaande uit vijf miljoen negatieven.

LOAD-DATE: 23 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              59 of 141 DOCUMENTS



                                  De Telegraaf

                             23 juli 2014 woensdag

Gevoel boven economie;
'Poetin moet merken dat hij vreselijk verkeerd bezig is'

SECTION: WatUZegt; Blz. 6

LENGTH: 621 woorden


Een ruime meerderheid van de deelnemers aan de Stelling van de Dag juicht
aanscherping van de sancties tegen Moskou toe: Rusland moet gestraft worden. Ook
als dat betekent dat we de boycot tegen de grootmacht in de portemonnee gaan
voelen. Bang om straks in de kou te zitten als de Russische gaskraan wordt
dichtgedraaid bent u niet.  Ik trek wel twee extra truien aan.

De EU-ministers, die gisteren besloten eerder afgekondigde sancties te
versnellen, ondersteunen daarnaast verdergaande economische maatregelen. Het
gaat dan om strafmaatregelen op het terrein van defensie en op het gebied van
technologie, onder meer voor de gasindustrie. Daarnaast worden ook sancties
voorbereid die de Russische financiële markt moeten treffen.

Een economische boycot van Rusland zal ook grote financiële gevolgen voor Europa
hebben. Ons land zal dat zeker merken in de portemonnee.

Met de tragische vliegtuigcrash net achter ons heeft 78 procent van de
deelnemers dat er zeker voor over. Maar dan moeten de lichamen van de
slachtoffers wél eerst veilig terug zijn. Daarna mag Rusland gerust een paria
worden zoals Libië onder Kaddafi, vindt 67 procent.

Nederland warmt zich steeds meer aan Russische energie, terwijl ons eigen gas
slinkt. Maar 85 procent van u is daar niet huiverig voor. Principes kosten nu
eenmaal geld, is de overheersende gedachte.  Dit zijn wij verplicht tegenover al
die doden , meent een lezer.

Poetin moet een toontje lager zingen. Het is de enige manier om hem te laten
voelen dat hij vreselijk verkeerd bezig is en dat wij dat niet langer pikken ,
vindt een ander. Dat Poetins macht door een boycot kan afnemen, is volgens 83
procent juist goed.

Een ruime 82 procent van de deelnemers denkt dat Nederland zich erop moet
voorbereiden om financieel te bloeden om Rusland een lesje te leren.  Eer en
geweten staan boven financieel gewin!  roept een lezer.  Laat voelen dat je dit
niet tolereert, anders lacht Poetin weer in zijn vuistje. We krabbelen wel weer
op uit een economisch dipje , vindt een ander.

Maar niet iedereen is zo optimistisch:  Ik ben niet bereid om nog meer in te
leveren om politieke redenen, ik moet ook nog eten.  Nee-stemmers op de Stelling
van de Dag vinden het oneerlijk dat de gewone burger de dupe wordt. Omdat
Poetins hulp nog steeds cruciaal is voor de toegang tot het rampgebied, vindt 40
procent van de deelnemers het niet verstandig om hem nu in het nauw te drijven.
Een kat in het nauw maakt rare sprongen , zegt iemand.

Nederlandse exporteurs staan pal achter de sancties, ook al betekent dit dat ook
zij stevig verlies gaan lijden.  Gevoel gaat boven de economie , zo vinden zij.
En daar is 80 procent van u het roerend mee eens.

Poetin heeft nog geen poot uitgestoken om ook maar iets te doen om de
slachtoffers thuis te brengen. Onmenselijk.  Tegenstanders zijn nuchterder:
Zaken doe je niet met je gevoel, daar gelden alleen keiharde euro's.

Respect  In de vele reacties klinkt veel respect voor Ruttes houding door. De
premier wil eerst alle feiten boven tafel krijgen voordat hij beschuldigingen
uit, maar sluit politieke en financiële acties tegen de grootmacht niet uit als
hij nog meer tegenstand ondervindt. Hij treedt op de juiste manier op, vindt 67
procent van de deelnemers.

De meerderheid van de deelnemers wil represailles tegen Poetin.  Hij heeft
Nederland zo'n pijn en verdriet gedaan, dat zal nooit meer vergeten kunnen
worden. Een zeer stevig statement als een boycot is op zijn plaats.

Lizette Bremer

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.wuz.nl en www.telegraaf.nl.

LOAD-DATE: 22 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              60 of 141 DOCUMENTS



                                  De Telegraaf

                             19 juli 2014 zaterdag

Privacy te grabbel;
Online spionage

SECTION: Digitaal; Blz. 24

LENGTH: 647 woorden


Uit internetgedrag valt enorm veel af te leiden. Niet alleen commerciële
bedrijven, maar ook hackers en overheden proberen achter je intiemste gegevens
te komen. Geen wonder dat steeds meer internetgebruikers zich zorgen maken om
hun privacy.

Nagenoeg alles wat je op een laptop, smartphone of tablet doet, is van afstand
te volgen. Spionagesoftware, die op grote schaal wordt gebruikt, geeft geheime
diensten de volledige controle over je mobiele apparatuur en computer. Ongemerkt
kan hiermee de microfoon van je mobiele apparaat worden aangezet om een gesprek
te volgen.

Ook de telefooncamera is heimelijk aan te zetten. Via de gps is te zien waar
iemand zich bevindt. De inhoud van e-mails, chats, WhatsApp, Skype, je
belgeschiedenis, adresboeken en zoekgeschiedenis: werkelijk alles is te volgen.

Vroeger was alleen een select groepje geheime diensten zoals die van de VS en
Israël hiertoe in staat. Tegenwoordig is de benodigde software gewoon te koop.
HackingTeam biedt haar geavanceerde spionagesoftware over de hele wereld aan.
Dit Italiaanse bedrijf ontkent dat zaken met repressieve regimes worden gedaan,
maar volgens de Canadese burgerorganisatie Citizen Lab is het tegendeel bewezen.
Met name regeringen in de Arabische wereld blijken hiermee
mensenrechtenactivisten, journalisten en niet bevriende politici te hacken.

Kasperky Labs, maker van beveiligingssoftware, onthulde onlangs in Londen hoe
wijdverbreid deze online spionage is. Haar onderzoekers ontdekten in meer dan 40
landen 'commandocentra' van waaruit burgers online in de gaten worden gehouden.
Veel van deze servers werden aangetroffen in de VS, Groot-Brittannië en Canada.
Het blijkt een koud kunstje te zijn om mobieltjes met spionagesoftware te
besmetten. Dit kan gebeuren als de smartphone een keer via een usb-kabel met een
geïnfecteerde computer wordt verbonden of als iemand op een foute link klikt.

Deze spionagesoftware kan helemaal aan het doelwit worden aangepast. Een
audioopname start bijvoorbeeld alleen bij verbinding met een bepaald
wifi-netwerk of terwijl het toestel oplaadt. Veiligheidsexpert Sergey Golovanov
van Kaspersky zegt:  Zulke software is weliswaar verboden, maar aangiftes
blijven uit zolang niemand kan bewijzen hierdoor schade te hebben geleden.

Volgens The Washington Post zijn 90 procent van de internetgebruikers die de
Amerikaanse geheime dienst NSA bespioneert, gewone burgers, geen terroristen of
andere legitieme doelwitten. Het voyeurisme van de NSA reikt tot
buitenechtelijke seks, financiële sores en iemands gezondheid. Zelfs foto's van
vrouwen in lingerie worden bewaard. Haar tentakels reiken ook tot Nederlanders
die Gmail en andere Amerikaanse providers gebruiken. Vaak is onduidelijk wat
diensten hiermee beogen. Veel privégegevens van doorsnee burgers lijken te
worden opgeslagen puur uit verzamelwoede.

Runa Sandvik, een Noorse privacyvoorvechtster die aan de non-profit organisatie
Tor is verbonden, ziet geen reden daar luchtig over heen te stappen.  Al die
persoonlijke details gaan een ander gewoonweg niets aan. Ik gebruik zelf continu
het gratis Tor-netwerk voor anonieme communicatie. Niet omdat ik iets heb te
verbergen, maar omdat ik iets heb dat het beschermen waard is.

De Tor-browser (www.torproject.org ) voorkomt dat bezochte sites kunnen zien
waar je computer staat. Volgens Sandvik heeft Tor in zijn tienjarig bestaan
bewezen betrouwbaar te zijn. Bovendien is de werking ervan helemaal openbaar.
Dat kan niet worden gezegd van allerlei nieuwe apps die claimen veilig te zijn.
Van de chatdienst Telegram is de werking onbekend. Bovendien moet je bij
inschrijving de contactenlijst sturen, wat technisch helemaal niet nodig is. De
makers van de Snapchat-app waarmee je foto's en video's kunt delen, bleken te
hebben gelogen over de veiligheid ervan , aldus Sandvik.

LOAD-DATE: 18 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              61 of 141 DOCUMENTS



                                  De Telegraaf

                             12 juli 2014 zaterdag

Hebben wij niets  beters te doen?

SECTION: Binnenland; Blz. 7

LENGTH: 981 woorden


Veel gezagsdragers, politici, wethouders en bestuurders in het algemeen lijken
in hun gedrag vaak kleine kinderen: als ze niets zinnigs te doen hebben, gaan ze
klieren. Dat komt meestal neer op schijnbaar serieuze, maar in werkelijkheid
onbenullige of niet-bestaande problemen signaleren en daar rapporten over
schrijven.

Die rapporten moeten dan door hogere instanties worden bestudeerd waarna vaak
eindeloze discussies volgen die op een steeds hoger politiek niveau moeten
worden besproken. Dat geschiedt dan met een ernst en een diepgaande zorg alsof
het gaat over een dreigende nucleaire ramp. De gewone burger heeft hierop weinig
in te brengen. Zoals gebruikelijk in onze pseudodemocratie worden burgers door
politici beschouwd als laagontwikkelde lastposten die zo lang mogelijk buiten de
discussies moeten worden gehouden.

Een klassiek voorbeeld was de invoering van een nieuwe munt, de euro, die ons
gezamenlijk naar het economische walhalla moest voeren. Zelfs in de Tweede Kamer
is daar nauwelijks discussie over geweest, alles was al voorgekookt door onze
volksvertegenwoordigers, die zich kennelijk intellectueel superieur achten,
hoewel velen van hen nauwelijks iets weten over het terrein dat ze geacht worden
te beheren. Vandaar ook dat veel gezagsdragers het aan basale kennis over hun
vakgebied ontbreekt. Alleen de minister van Justitie is altijd een jurist. Maar
het uiterst belangrijke departement van Volksgezondheid kan zonder bezwaar
geleid worden door iemand die zelfs het verschil niet weet tussen aspirine en
penicilline.

Sinterklaas  Voor politici en bestuurders is eigenlijk geen enkel onderwerp te
onbenullig of te simpel om er nationale discussies aan te wijden. Zo hebben we
al enige jaren de spookjacht op roken. Dat roken slecht is voor iemands
gezondheid is al heel lang bekend. Maar dat gegeven is uitgegroeid tot een
nietsontziende hetze tegen burgers die van een sigaret, een sigaar of een pijp
willen genieten. Die burgers worden behandeld als paria's. De laatste paar jaar
is er een tweetal nieuwe sociale knelpunten in de aandacht van de bezorgdheden
zoekende politici gekomen. Dat zijn respectievelijk het vuurwerk op
oudejaarsavond en de viering van het oer-Nederlandse Sinterklaasfeest. Nooit
eerder werd er zo vroeg in het voorjaar diepgaande aandacht besteed aan
oudejaarsvuurwerk, dat zou zorgen voor massale overlast en vreselijke
verwondingen. Toch zijn verwondingen door oudejaarsvuurwerk in vergelijking met
die door het verkeer, getalsmatig een bijna te verwaarlozen factor .

Maar absoluut pathologisch is de hetze die al enige jaren in toenemende mate
gevoerd wordt tegen het klassiek Nederlandse Sinterklaasfeest. Sinds vorig jaar
hebben critici steeds het hoogste woord: pietermanknecht is het symbool van de
slavernij die, zoals bekend, pas in de 19e eeuw werd afgeschaft. De klassieke
Piet was zwart, had dikke rode lippen, gouden ringen in zijn oren en hij sprak
een primitief soort Nederlands. Hij was de vaste medewerker van de beroemde
bisschop Nicolaas en men zag die twee personen als het prototype van een blanke
autoritaire overheerser en zijn zwarte slaaf.

Deze absurde discussie is vooral aangezwengeld door mensen die de Nederlandse
volkscultuur niet kennen en zelf ook geen Nederlandse wortels hebben.

Een bekende pepernotenraddraaier is een zekere Quinsy Gario, een op Curaçao
geboren allochtone en zwarte Nederlander. Volgens Quinsy en zijn makkers moet
het Sinterklaasfeest worden afgeschaft of alle Pieten moeten een van de kleuren
van de regenboog krijgen.

Quinsy Gario treft sinds kort aan zijn zijde de eveneens donkere mevrouw Verene
Shepherd. Zij is professor in de sociale geschiedenis aan de Universiteit van
Jamaica en verbonden aan de Verenigde Naties. Zij reist alle landen af waar
vroeger slaven werden gehouden en probeert miljoenen claims te innen als
zogenaamde schadevergoeding. Ze heeft nog nooit Sinterklaas gevierd en tot voor
kort wist ze amper waar Nederland ligt. Maar ze schreef wel in een rapport dat
het feest van St.-Nicolaas een verderfelijke verheerlijking is van de slavernij.
Dat is geen brutaliteit meer, dat is een gotspe.

Maar het echte drama is dat, terwijl de wereld op allerlei plaatsen bedreigd
wordt met milieurampen, economische misère, hongersnood, epidemieën en
oorlogsgevaar, de Nederlandse autoriteiten, aangevoerd door enige allochtone
drammers, maandenlang zitten te zeuren over regenboogpieten, dikke lippen,
kroeshaar, een mijter met een kruis ('beledigend voor islamieten'), gouden
oorringen en de simpele teksten van klassieke sinterklaasliedjes. Dit alles nog
afgezien van de absurde bewering dat de zware gouden oorringen van Zwarte Piet
typisch voor slaven zouden zijn. Echte slaven hadden geen geld voor massief
gouden ringen.

Slaven van nu  En waarom wordt geen woord geschreven over de werkelijke
hedendaagse slaven? Dat zijn over het algemeen arme donders die voor enkele
euro's per dag zich moeten afbeulen in levensgevaarlijke ondergrondse en vaak
niet eens gestutte mijnen, waar ze met handkracht kolen en zeldzame metalen voor
de elektronische industrie moeten winnen. Ze worden meestal niet oud en lopen
enorme risico's. Ook is het zinvol eens te denken aan de slavenarbeid in
textielbedrijven in het Verre Oosten. Daar werken duizenden vrouwen en jonge
meisjes en soms ook kinderen voor een grijpstuiver in slecht gebouwde en slecht
onderhouden fabrieken, waaruit nauwelijks te ontsnappen is bij brand. Daar
kunnen Quinsy en Verene nog de echte slaven vinden.

Hebben al die bevlogen hotemetoten nu echt niets beters te doen? Misschien
kunnen wij ze beter nú al het geld geven waar het uiteindelijk wel om zal
draaien, onder voorwaarde dat ze met de eerste de beste stoomboot teruggaan naar
hun eigen geboorteland onder het zingen van  makkers, staakt uw wild geraas .

LOAD-DATE: 11 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              62 of 141 DOCUMENTS



                                  De Telegraaf

                             10 juli 2014 donderdag

'Een waanzinnige vorm van rechtsongelijkheid'

SECTION: WatUZegt; Blz. 6

LENGTH: 1018 woorden


Gemeenten zijn notoire wanbetalers (Tel. 09/07). Ze maken bewust misbruik van
hun machtspositie en een leverancier moet al gauw twee maanden wachten op z'n
geld. Bij het innen van geld werkt het gemeentelijke systeem andersom.
Gemeentelijke 'dienstverlening' moet zelfs vooruit worden betaald (paspoort,
rijbewijs etc.) terwijl er nog niets is geleverd. Verplichte afdrachten van
burgers aan hun gemeente mogen geen dag te laat binnen zijn, want daar staan
zware sancties op. Een waanzinnige vorm van rechtsongelijkheid. De rechtspositie
van ambtenaren bestaat uit roestvast staal en die van leveranciers en overige
'horigen' uit papier-maché.

Henk Mulder, Hasselt (Ov)

Dwaling  Wederom, nu weer in de 'showbizzmoord', schijnt er sprake te zijn van
een gerechtelijke dwaling (Tel. 09/07). De zoveelste in de afgelopen jaren.
Echter, het woord dwaling suggereert een vergissing. Niets is minder waar. In de
meeste gevallen wordt ontlastend bewijsmateriaal opzettelijk achter gehouden ter
meerdere eer en glorie van de rechercheurs, die uitsluitend op eigen gewin uit
zijn.

J. Kuijer, Velserbroek

Bijstellen  De ombudsman vindt dat de ambtenaren die de betalingen doen, zich
beter moeten bedenken welke gevolgen een te late betaling heeft voor de
leverancier. Volgens mij beseffen de meesten dat heel goed. Wie dat kennelijk
niet beseften, waren de hoge ambtenaren die het nodig vonden de financiële
administraties van Veiligheid & Justitie met een zeer omslachtig
informatiesysteem op te zadelen. Ik denk dat de ombudsman na een dagje
meedraaien als 'betalingenambtenaar' zijn mening wel zou bijstellen.

K. Teplá, Voorburg

Opgelost  Zoveel miljoenen nodig voor het mkb omdat de bank geen bank wil
spelen. Laat de gemeenten eerst maar eens zorgen dat ze hun rekeningen op tijd
betalen zodat ondernemers niet meer in de problemen komen. Dan is de helft al
opgelost.

P. van Neck, Rotterdam

Hardleers  De Eerste Kamer is akkoord gegaan met het hervormen   lees:
stukbezuinigen   van de zorg. Dat gebeurt op een moment dat er een parlementaire
enquête wordt verricht naar de wantoestanden bij de woningcorporaties. Wat
daaruit heel duidelijk naar voren komt, is dat het fout is gegaan toen Den Haag
de verantwoordelijkheid hiervoor uit handen gaf. Dat zou ons parlement toch te
denken moeten geven. Maar nee, de verantwoording voor zieken en ouderen wordt
gewoon over de schutting gegooid bij de gemeenten. Het moge duidelijk zijn: onze
politici zijn pathologisch hardleers.

L. Verburg, Geertruidenberg

Redden  Tsja, dit Brazilië was zelfs door de scheidsrechter en de FIFA niet te
redden. Goed werk Duitsland.

H. Schuurmans, Thailand

Fruit  Met afschuw het stuk gelezen over 'het laten bloeden' van de fruithandel
door staatssecretaris Dijksma (Tel. 08/07). Door fouten en miscommunicatie door
de overheidsinstanties is de fruithandel nu financieel de dupe. Sommigen kunnen
deur wel sluiten. Deze regering is net als drank; het maakt meer kapot dan je
lief is.

B.S.M. Carlier, Haren

Bananenrepubliek  Generaal Gert-Jan S. uit Oosterhout, die is ontslagen vanwege
ongewenst gedrag jegens vrouwelijke collega's, krijgt tot zijn pensioen salaris
van Defensie. Andere medewerkers van Defensie of andere bedrijven die voor dit
gedrag of minder ontslagen worden, hebben geen recht op salaris of andere
uitkering. De generaal is 56 jaar en blijkt al over een jaar zijn
pensioenrechten te ontvangen. Hoe anders vergaat het de gewone Nederlander die
met wat geluk op zijn 67e verjaardag pensioenrechten hoopt te krijgen en voor
die tijd alle door de politiek bedachte instanties in zijn nek krijgt om aan het
werk te gaan. Een beetje zichzelf respecterende bananenrepubliek waar dan ook
ter wereld kan nog een puntje zuigen aan onze politiek.

R.E. Advokaat, Utrecht

Prima  Ik vind een vignet voor Duitsland prima! In veel vakantielanden wordt of
tol geheven of is een vignet vereist. Duitsland is veelal een doortrekland om
snel in Italië, Zwitserland of Oostenrijk te komen. Men gebruikt de weg met als
gevolg lange files, vooral in wintersporttijd. Duitsland heeft er in
tegenstelling tot de andere landen niets aan, want men besteedt er niets.
Volledig terecht dat vignet!

Ingmar Rietveld, Epe

Idee  Treinkaartjes zijn afgeschaft ook vanwege de papieren rompslomp. Zelf vind
ik dit in dit geval helemaal niet handig. Maar misschien is dit een idee voor
o.a. de toeslagen, zorgverzekeraars en belasting? Als je ziet wat dat aan papier
en personeel kost en het merendeel is helemaal niet nodig!

Cathy Stam-Gestman,Purmerend

Oneerlijk  De ANWB vindt het oneerlijk als Duitsland een tolvignet gaat invoeren
voor buitenlanders. Dit is toch een futiliteit in vergelijking met wat in
Nederland gebeurt? De BPM, die nergens in Europa bestaat. Het kwartje van Kok.
De tienduizenden auto's die hier rijden met een buitenlands kenteken en niets
betalen, vrachtauto's tanken hier niet eens. Dit vind ik allemaal oneerlijk. Als
ik naar Duitsland ga en mijn tank vol gooi, plus voordelig inkopen doe dan valt
dat vignetprijsje geheel in het niet. Als de ANWB zich druk gaat maken over de
oneerlijkheid in ons eigen land dan wordt heel autorijdend Nederland blij.

Hans Boon, Wormerveer

Ruimte  Het kabinet geeft ondernemers de ruimte (Tel. 08/07). Waarom ervaren dan
toch zoveel bedrijven precies het tegenovergestelde? Die hebben juist het gevoel
dat dit kabinet de naar adem snakkende bedrijven steeds verder dichtknijpt.
Taxibedrijven vallen, mede door de bemoeizucht van de overheid, bij bosjes om.
Dat komt onder meer door de verplichte aanschaf van volstrekt achterhaalde
automatiseringssystemen en onwerkbare en oneerlijke aanbestedingen.

Duco Douwstra, Vleuten

Leugen  De parlementaire enquête woningcorporaties heeft afgelopen dagen meer
dan voldoende feiten opgeleverd om het programma 'de leugen regeert' de
eerstkomende tien jaar op de buis te kunnen houden.

A.S. Bangma, Bolsward

LOAD-DATE: 9 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              63 of 141 DOCUMENTS



                                  De Telegraaf

                              5 juli 2014 zaterdag

'Lezen de politici in Den Haag de krant wel?'

SECTION: WatUZegt; Blz. 2

LENGTH: 1045 woorden


Dagelijks uiten lezers in commentaren en reacties hun ongenoegen. Zouden de
politici in Den Haag de krant wel lezen en met alle reacties iets doen? Ik krijg
stellig de indruk van niet. Het is overduidelijk. Als de buit van de
verkiezingen binnen is, dan trek je je daarna niets meer van het stemvee aan.
Straks komen er weer verkiezingen en dan, dan gaan ze weer het land in met mooie
verhalen en beloftes. Het hele spel begint weer opnieuw. Kun je ooit nog
vertrouwen krijgen in de politieke partijen?

Wim Knaap, Hoorn

Verbazing  Met enige verbazing heb ik het banenplan van de vakbonden gelezen
(Tel. 03/07). Vooral het idee om een en ander te betalen door onder andere
vermogens meer te belasten. Bij een rente van momenteel 1,6 procent betaal ik
1,2 procent, ofwel 75 procent belasting over mijn inkomsten uit vermogen. Dit
ligt bijna 50 procent boven het toptarief van de inkomstenbelasting. Voor de
volledigheid geef ik maar even aan dat bij de invoering van de
vermogensrendementsheffing het uitgangspunt is geweest dat een rendement van 4
procent risicoloos zou kunnen worden behaald.

John van den Oord, Vught

Keurmerk  Er wordt een keurmerk voor zwembaden gelanceerd waaraan ouders kunnen
zien dat de lessen en docenten capabel en van onbesproken gedrag zijn (Tel.
03/07). Zou zo'n officieel keurmerk ook ingevoerd kunnen worden voor onze
regeringsleden? Dan weten wij tenminste zeker dat deze mensen, alvorens plaats
te nemen op het pluche, eerst grondig worden gescreend op de betrouwbaarheid van
hun uitspraken en daden.

Marja van der Graaf,

Tuitjenhorn

Belasting  Het blijft bij de Belastingdienst maar doorgaan. Wij worden steeds
meer belast. Denk maar aan de brandstofaccijnzen, terwijl de fiscus fout op fout
stapelt. Eerst worden er onterecht en zomaar voor miljoenen aan toeslagen aan
onder meer Bulgaren verstrekt. Het innen van btw bij bedrijven loopt ook niet
zoals het moet. De aangiften worden onvoldoende gecontroleerd. Hierdoor loopt de
schatkist een vermogen mis. En nu een ambtenaar die even 20 miljoen wegsluist.
Kan iemand mij uitleggen waarom wij nog belasting betalen?

R. van Kolk, Hoogeveen

Corruptie  Het lijkt wel een wet van Meden en Perzen: hoe hoger men klimt op de
maatschappelijke ladder, hoe onbetrouwbaarder men wordt. Oud-ministers gooien
met modder naar elkaar, bestuurders op allerlei gebied blijken totaal
onbetrouwbaar en alom heerst de 'managersziekte': graaien wat er te graaien
valt. En Den Haag belooft ons van alles, maar dat blijken meestal mooie
sprookjes. Corruptie en vals spelen lijken vaste prik in alle hogere regionen
van ons land. En als gewone burger kun je weinig anders dan het maar verteren en
hopen op betere tijden en meer fatsoen bij hen die het voor het zeggen hebben.

M. van Oploo, Heemskerk

Leed  Planten kunnen horen (Tel. 04/07). Nu we dat ontdekt hebben, lijkt het
logisch dat ze ook gevoel hebben. Dan zou er naast de Partij voor de Dieren
plaats zijn voor een nieuwe partij, namelijk de Partij voor de Planten. Voor
planten is het leed immers niet te overzien, denk maar aan gras maaien en
plukken van bloemen en fruit. Wie neemt het initiatief?

Piet van Baren, Leerdam

Barbecue  En daar was hij weer: de barbecue op het Binnenhof. Wat zullen ze zich
weer tegoed hebben gedaan aan heerlijke saté, spareribs, steaks, alcoholische
versnaperingen en weet ik al niet meer. Betalen ze dat eigenlijk zelf of mag de
belastingbetaler daarvoor opdraaien? Ze zorgen er wel voor dat het hun in ieder
geval aan niets ontbreekt. Zouden ze erbij stilstaan dat er vele Nederlanders in
de rij staan voor de voedselbank of door het financiële beleid van dit kabinet
niet verderkomen dan op een houtje bijten? Ze hadden een mooi statement kunnen
maken door er dit jaar van af te zien.

Jan van Steenhoven,

Oosterhout

Blondines  In het kader van de zwartepietendiscussie roep ik alle blondines op
om per direct een bodemprocedure te starten tegen alle dommeblondjes-grappen,
omdat dit als 'kwetsend' wordt ervaren.

Y. van der Wal, Hoofddorp

Huurverhoging

Tien procent huurverhoging in twee jaar. Neem van mij maar aan dat de huren nog
veel verder zullen stijgen, al is het maar om de huurders de koopwoningen in te
jagen zodat deze weer in prijs gaan stijgen. Deze noodmaatregel moeten ze wel
nemen omdat de systeembanken zullen omvallen als de huizenprijzen niet omhoog
gaan. Veel geld van die banken zit namelijk in die verstrekte hypotheken van
eerdere huizenkopers en ook de banken staan in feite onder water met daaraan
gekoppeld de Staat der Nederlanden. Zo simpel is het en daar hoef je niet voor
doorgeleerd te hebben.

Louis Hofman, Amsterdam

Dienstplicht  Ik ben van die generatie die in militaire dienst moest, ongeacht
geloof, kleur of afkomst. Je moest samenwerken en algauw merkte je dat het er
niet toe deed of de ander in God geloofde of niet, of iemand zwart was of blank,
dan wel uit Limburg of Friesland kwam. Je zag achter die ander gewoon een mens.
Natuurlijk waren er wel eens problemen, maar die werden meestal in de groep
opgelost. Laten we in Nederland weer leren de verschillen van elkaar te
respecteren.

Jan Lemsom,

Heemstede

Controle  Het mag dan zo zijn dat ziekenhuizen het niet zo nauw hebben genomen
met wat zij declareren, maar wat te denken van de zorgverzekeraars. Zij hebben
een controlerende functie. Zij hebben de plicht declaraties op fraude te
onderzoeken, zeker als de patiënt hen daarop wijst. 'Waar maakt u zich druk om?'
was eens een reactie, u hoeft het toch zelf niet te betalen! Laten de
ziektekostenverzekeraars met de geweldige winsten die zij hebben geboekt een
team formeren dat verdachte declaraties nog eens gaat doorspitten op hun
legitimiteit.

J. Lodewijks

Modder  Tijdens de zittingen van de parlementaire enquêtecommissie komt
duidelijk naar voren hoe ordinair de ministers met elkaar omgaan. Iedereen geeft
iedereen de schuld. Ze voelen zich onaantastbaar. Ze stralen minachting uit naar
de hoorcommissie en voelen zich ver boven het gepeupel verheven. Weerzinwekkend.

Duco Douwstra, Vleuten

LOAD-DATE: 4 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              64 of 141 DOCUMENTS



                                  De Telegraaf

                              1 juli 2014 dinsdag

Politiek boycot afscheid Kool

SECTION: DenHaag; Blz. 10

LENGTH: 327 woorden


Van onze Haagse redactie  DEN HAAG, dinsdag  Meerdere Haagse raadsleden gaan
vandaag niet naar het afscheidsfeest van voormalig PvdA-wethouder Henk Kool. Ze
boycotten de receptie, onder het glazen borreldak van het Gemeentemuseum, uit
onvrede over de hoge kosten.

Wij boycotten deze kaviaarfuif. Onze partij hangt wel kosteloos de vlag uit om
zijn vertrek te vieren. Als Kool een beetje sociaaldemocratisch fatsoen heeft,
schenkt hij het geld aan de voedselbank , reageert het bekende raadslid Richard
de Mos (Groep de Mos). Zijn collega van ChristenUnie-SGP Pieter Grinwis bedankt
eveneens voor de uitnodiging:  Met deze receptie wil ik niets te maken hebben.

De PVV stuurt niemand naar het Gemeentemuseum. Voorman Léon de Jong laat
bovendien weten dat hij in de gemeenteraad een pleidooi gaat houden voor
aanscherping van de borrelregels:  Het is schandalige geldsmijterij. We moeten
zuinig omgaan met belastinggeld van hardwerkende Nederlanders.  SP-leider Bart
van Kent is wel van de partij op het feestje onder het grootste glazen dak van
Europa.  Met een landelijke televisieploeg ga ik even een kijkje nemen, maar
alleen om te zien wat Kool gaat doen met ons geld , legt de socialist uit.

De ex-wethouder heeft afgelopen donderdag, op zijn laatste werkdag, tijdens een
dienstreis naar Brussel laten weten dat de receptie 'helemaal niet zo duur gaat
worden'. De voormalige stadsbestuurder heeft een maximaal borrelbudget van
25.000 euro.

Ambtenaren vinden het schandalig dat 'Chinese Kool' zijn afscheidsmoment niet
wil delen met drie andere wethouders die vertrekken. Zij organiseren een dag
later, met elkaar, een bescheiden borrel op hun oude werkplek. Het PvdA-bestuur
heeft Kool om opheldering gevraagd, bevestigt een woordvoerder.

Wij vinden in deze tijd dat voor elke scheidende wethouder soberheid past. Wij
hebben begrepen dat de borrel verhoudingsgewijs goedkoper is dan die van de
anderen,  zegt hij.

LOAD-DATE: 30 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              65 of 141 DOCUMENTS



                                  De Telegraaf

                              30 juni 2014 maandag

Kanaries aan de macht;
Nabije toekomst van Brazilië stevig in handen van nationaal elftal

SECTION: Sport; Blz. 54

LENGTH: 1603 woorden


RECIFE   Wat het WK voetbal het Braziliaanse volk brengt? Marianna Sultanum moet
de vraag even op zich laten inwerken. Samen met een aantal vriendinnen is ze
deze zaterdag neergestreken in de Arena Tradição, een ontmoetingspunt in Recife
waar de wedstrijd tussen Brazilië en Chili op een tiental schermen kan worden
bekeken. Ondanks het vroege uur, vijf kwartier voor de aftrap die om 13.00 uur
lokale tijd staat gepland, vloeien bier en whisky rijkelijk. Sultanum vult haar
glas nogmaals en lacht.  Het geeft ons ieder geval reden om te drinken.''

O Jogo Bonito  (`Het Mooie Spel') is in Brazilië onnoemelijk veel meer dan elf
tegen elf. In iedere speelstad waar de Goddelijke Kanaries neerstrijken, geldt
de wedstrijddag als een officiële feestdag. Winkels sluiten de deuren, publieke
voorzieningen draaien op minimale kracht, straten zijn uitgestorven. Voor even
heeft het tot op het bot verdeelde land zowaar iets weg van een eenheid.

Op deze plek aan de Rua Amélia is voetbal eveneens meer dan twee teams die het
tegen elkaar opnemen. Een wedstrijd van de Seleção  is reden om feest te vieren
zoals alleen Brazilianen feest kunnen vieren. Lonkende mannen en een defilé van
uitdagend flirtende dames, die het bekende gele voetbalshirt van Brazilië dragen
boven minirokjes en hotpants. Zien en gezien worden.

In een land waar het woord Paixã  , passie dus, te allen tijde met een
hoofdletter wordt geschreven, kan Sultanum alleen maar voordelen opsommen.  Het
WK staat voor mij voor emotie, vreugde, broederschap. Op straat brengt het
voetbal arm en rijk dichter bij elkaar. Of het ook vrede brengt? Nee, dat niet.
Daarvoor liggen de sociale verhoudingen veel te scheef. Maar er is wel iets van
toenadering voelbaar.''

God verhoede, zo vervolgt ze, dat Brazilië deze dag verliest van Chili.
Uitschakeling zou wel eens de aanjager kunnen worden van een waar volksoproer,
vreest Sultanum.  Een nederlaag betekent dubbel verlies. Zolang Brazilië wint,
zal je niemand horen over de tientallen miljarden reais die dit toernooi ons
land heeft gekost. Maar zodra het mis gaat, krijgt de regering overal de schuld
van. Dan is het organiseren van het toernooi weggegooid geld geweest. Zo gaat
het nu eenmaal in dit land.''

Lang niet iedere Braziliaan leeft bij de waan van de dag. José Rodrigues is
vermoedelijk een van de weinigen die deze zaterdag hoopt op een nederlaag van
zijn land. Het zou de verwaande politici een lesje leren, klinkt het verbitterd.

Vanuit mijn hart zeg ik u dat ik hoop dat Brazilië dit toernooi niet gaat
winnen. Het zou de situatie in dit land alleen maar verergeren. De politici
spelen een spelletje met het gewone volk. Zolang er gewonnen wordt, zijn de
mensen gelukkig en bestaan er dus geen problemen. Maar zo is het niet. Het wordt
tijd dat de wereld, nog tijdens dit WK, kennis maakt met het échte Brazilië.''

Het is een geluid dat dezer dagen veelvuldig klinkt. Ruim vier weken lang is
Brazilië een land zoals de eigen inwoners dat niet kennen. De infrastructuur van
de steden is verbeterd   mits de werkzaamheden op tijd zijn afgerond, tenminste.
De centra van de speelsteden zijn eindelijk bereikbaar zonder serieus gevaar te
lopen beroofd te worden, omdat tienduizenden zwaarbewapende agenten en
militairen waken over de veiligheid van (vooral) buitenlanders.

Deze maand is Brazilië zoals het er in mijn dromen uit ziet'', zegt Rosivan
Valentim.  Het WK doet ons even de alledaagse zorgen vergeten. En dat is me veel
waard.''

Valentim werkt als beveiliger van een flatgebouw in het centrum van Recife en
moet het met een schamel inkomen van zo'n 250 euro per maand zien te rooien. Hij
heeft het niet breed en moet er een tweede baantje als chauffeur op na houden om
de eindjes aan elkaar te knopen. Ook hij is van mening dat de Braziliaanse
regering beter had kunnen investeren in zaken als scholing en gezondheidszorg in
plaats van in de organisatie van een WK voetbal. Maar hij klaagt niet.
Integendeel.

Het is onwerkelijk dat we eindelijk veilig over straat kunnen lopen zonder
steeds over onze schouder te moeten kijken. Een bal die negentig minuten rolt,
bewerkstelligt wat politici al jaren vergeefs nastreven. Rijk en arm leven een
paar weken naast elkaar, zonder dat de angst regeert. Het gele shirt is van
iedereen. Zo voelen we dat.''

Geloof dat het WK Brazilië ook op langere termijn enig soelaas biedt, is echter
nergens te bespeuren. Hoezeer president Dilma Rousseff ook haar best doet anders
te doen geloven.

De ongelijkheid in het land is eenvoudigweg niet te overzien. Brazilië is de
zevende economie van de wereld, een land waar de rijkste tien procent veertig
keer meer verdient dan de armste tien procent. Zestien miljoen van de 200
miljoen inwoners moet van minder dan één dollar per dag rondkomen, de helft van
de Brazilianen is niet aangesloten op riolering. Vijftig procent van al het
vruchtbare land is in handen van slechts twee procent van de bevolking.

Of de bal voor Rousseff inderdaad een ideaal propagandamiddel is, zal vrijdag in
de kwartfinale tegen Colombia afhangen van één vraag. Hoe vaak belandt deze in
het doel van de tegenstander?

Brazilianen leven, zeker tijdens het WK, van dag tot dag, van wedstrijd tot
wedstrijd. Tegelijkertijd werpen de presidentsverkiezingen, waarvan de eerste
ronde begin oktober plaats vindt, nadrukkelijk een schaduw over het toernooi.
Rousseff probeert een politiek slaatje te slaan uit een goed verloop van het
toernooi, zo zeggen haar tegenstanders. Op veel steun kan Dilma, zoals ze in de
volksmond kortweg wordt genoemd, vooralsnog niet rekenen.

Het WK is de erfenis van Rousseffs voorganger Luiz Inácio Lula da Silva. Toen
Brazilië het toernooi in 2007 kreeg toegewezen, noemde de zoon van een
ongeletterde boer uit Caetés het een evenement dat de trots van iedere
Braziliaan verbeeldde. Hij omschreef het als de zelfbevestiging van een natie,
het eerste bewijs dat Brazilië definitief meedoet in een wereld van
globalisering.

Lula greep daarmee terug op oude tradities. Geen land ter wereld waar voetbal en
politiek zo onlosmakelijk met elkaar zijn verbonden als Brazilië. Hij was niet
de eerste politicus die over de rug van het nationale elftal probeerde te
scoren. En ook niet de laatste.

Tijdens het WK van 1950 werd het Braziliaanse elftal enkele uren voor de finale
tegen Uruguay nota bene in de kleedkamer lastig gevallen door een horde
volksvertegenwoordigers die vooraf op de foto wilden met de ploeg die het die
dag volgens hen tot wereldkampioen zou schoppen. De 2-1 nederlaag geldt nog
altijd als het grootste trauma van het Braziliaanse voetbal.

Twintig jaar later, toen Brazilië nog een militaire dictatuur was, was het
president Emilio Médici die tijdens de officiële huldiging in de hoofdstad
Brasilia een dubieuze hoofdrol opeiste. Voor het oog van televisiecamera's rukte
hij de Jules Rimet-beker uit de handen van sterspeler Pelé, om er ten overstaan
van het volk opzichtig mee te pronken.

Het was een WK dat Rousseff, een nazaat van Bulgaarse immigranten, zich vandaag
de dag nog levendig kan herinneren. De president volgde dat toernooi namelijk
vanuit de cel, omdat ze als aanhanger van een marxistische beweging als
staatsgevaarlijk werd geclassificeerd. Tijdens haar detentie werd de huidige
presidente veelvuldig gemarteld, zo bleek na haar vrijlating.

Veel gewin brengt dit WK het staatshoofd vooralsnog niet. Tijdens de
openingswedstrijd van het toernooi tussen Brazilië en Kroatië, in São Paulo,
scandeerden tienduizenden toeschouwers in de Arena Itaquerão Dilma, vai tomar no
cu! . Een oproep tot het verrichten van een seksuele handeling die niet tot
voortplanting leidt. Rousseff koos daarop eieren voor haar geld en vertoonde
zich sindsdien in geen enkel stadion meer. Communiceren met het volk gebeurt
slechts via Twitter.

Rousseff is als volksvertegenwoordiger van de Partida dos Trabalhadores niet
populair onder de rijke bovenklasse, de Brazilianen die het zich wél kunnen
veroorloven om honderden euro's neer te leggen om op de tribune plaats te nemen.
Het is nog maar de vraag of de politica aan een tweede ambtstermijn kan
beginnen, zeker nu Brazilië slechts wankelend de kwartfinale heeft bereikt en
daar het sterk opererende Colombia treft.

Slechts het recente verleden biedt Rousseff enige houvast. De laatste drie WK's
bleken namelijk niet van directe invloed op de presidentsverkiezingen, die
telkens later dat jaar plaats vonden. Brazilië won het toernooi van 2002, maar
dat jaar verloor de zittende president Fernando Cardoso van Lula. In 2006, toen
de Brazilianen in Duitsland de kwartfinale met 0-1 verloren van Frankrijk,
verlengde Lula zijn ambtstermijn. Vier jaar later, toen de Seleção  eveneens in
de kwartfinale met 2-1 door Nederland werd uitgeschakeld, nam Rousseff voor de
eerste maal plaats in het pluche.

Voor hij over drie maanden naar de stembus gaat, kijkt Rosivan Valentim eerst
met vrezen uit naar maandag 14 juli, de dag dat het WK tot het verleden behoort.
De dag ook dat de straathoeken in de Braziliaanse steden weer worden ingenomen
door de onderlaag van de samenleving, mensen die letterlijk moeten vechten om te
overleven. De dag, kortom, dat Brazilië weer het oude vertrouwde Brazilië wordt.

De motivatie om iets van het land te willen maken zal snel weer plaats maken
voor berusting. Na het WK zijn we snel weer terug bij af. Het zal geen 24 uur
duren of we vormen weer het verscheurde volk dat we altijd zijn.''

LOAD-DATE: 29 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              66 of 141 DOCUMENTS



                                  De Telegraaf

                              30 juni 2014 maandag

Kanaries aan de macht;
Nabije toekomst van gastland Brazilië stevig in handen van nationaal elftal

SECTION: Sport; Blz. 14

LENGTH: 1600 woorden


RECIFE   Wat het WK voetbal het Braziliaanse volk brengt? Marianna Sultanum moet
de vraag even op zich laten inwerken. Samen met een aantal vriendinnen is ze
deze zaterdag neergestreken in de Arena Tradição, een ontmoetingspunt in Recife
waar de wedstrijd tussen Brazilië en Chili op een tiental schermen kan worden
bekeken. Ondanks het vroege uur, vijf kwartier voor de aftrap die om 13.00 uur
lokale tijd staat gepland, vloeien bier en whisky rijkelijk. Sultanum vult haar
glas nogmaals en lacht.  Het geeft ons ieder geval reden om te drinken.

O Jogo Bonito  ('Het Mooie Spel') is in Brazilië onnoemelijk veel meer dan elf
tegen elf. In iedere speelstad waar de Goddelijke Kanaries neerstrijken, geldt
de wedstrijddag als een officiële feestdag. Winkels sluiten de deuren, publieke
voorzieningen draaien op minimale kracht, straten zijn uitgestorven. Voor even
heeft het tot op het bot verdeelde land zowaar iets weg van een eenheid.

Op deze plek aan de Rua Amélia is voetbal eveneens meer dan twee teams die het
tegen elkaar opnemen. Een wedstrijd van de Seleção  is reden om feest te vieren
zoals alleen Brazilianen feest kunnen vieren. Lonkende mannen en een defilé van
uitdagend flirtende dames, die het bekende gele voetbalshirt van Brazilië dragen
boven minirokjes en hotpants. Zien en gezien worden.

In een land waar het woord Paixã  , passie dus, te allen tijde met een
hoofdletter wordt geschreven, kan Sultanum alleen maar voordelen opsommen.  Het
WK staat voor mij voor emotie, vreugde, broederschap. Op straat brengt het
voetbal arm en rijk dichter bij elkaar. Of het ook vrede brengt? Nee, dat niet.
Daarvoor liggen de sociale verhoudingen veel te scheef. Maar er is wel iets van
toenadering voelbaar.

God verhoede, zo vervolgt ze, dat Brazilië deze dag verliest van Chili.
Uitschakeling zou wel eens de aanjager kunnen worden van een waar volksoproer,
vreest Sultanum.  Een nederlaag betekent dubbel verlies. Zolang Brazilië wint,
zal je niemand horen over de tientallen miljarden reais die dit toernooi ons
land heeft gekost. Maar zodra het mis gaat, krijgt de regering overal de schuld
van. Dan is het organiseren van het toernooi weggegooid geld geweest. Zo gaat
het nu eenmaal in dit land.

Lang niet iedere Braziliaan leeft bij de waan van de dag. José Rodrigues is
vermoedelijk één van de weinigen die deze zaterdag hoopt op een nederlaag van
zijn land. Het zou de verwaande politici een lesje leren, klinkt het verbitterd.

Vanuit mijn hart zeg ik u dat ik hoop dat Brazilië dit toernooi niet gaat
winnen. Het zou de situatie in dit land alleen maar verergeren. De politici
spelen een spelletje met het gewone volk. Zolang er wordt gewonnen, zijn de
mensen gelukkig en bestaan er dus geen problemen. Maar zo is het niet. Het wordt
tijd dat de wereld, nog tijdens dit WK, kennismaakt met het échte Brazilië.

Het is een geluid dat dezer dagen veelvuldig klinkt. Ruim vier weken lang is
Brazilië een land zoals de eigen inwoners dat niet kennen. De infrastructuur van
de steden is verbeterd   mits de werkzaamheden op tijd zijn afgerond, tenminste.
De centra van de speelsteden zijn eindelijk bereikbaar zonder serieus gevaar te
lopen beroofd te worden, omdat tienduizenden zwaarbewapende agenten en
militairen waken over de veiligheid van (vooral) buitenlanders.

Deze maand is Brazilië zoals het er in mijn dromen uit ziet , zegt Rosivan
Valentim.  Het WK doet ons even de alledaagse zorgen vergeten. En dat is me veel
waard.

Valentim werkt als beveiliger van een flatgebouw in het centrum van Recife en
moet het met een schamel inkomen van zo'n 250 euro per maand zien te rooien. Hij
heeft het niet breed en moet er een tweede baantje als chauffeur op nahouden om
de eindjes aan elkaar te knopen. Ook hij is van mening dat de Braziliaanse
regering beter had kunnen investeren in zaken als scholing en gezondheidszorg in
plaats van in de organisatie van een WK voetbal. Maar hij klaagt niet.
Integendeel.

Het is onwerkelijk dat we eindelijk veilig over straat kunnen lopen zonder
steeds over onze schouder te moeten kijken. Een bal die negentig minuten rolt,
bewerkstelligt wat politici al jaren vergeefs nastreven. Rijk en arm leven een
paar weken naast elkaar, zonder dat de angst regeert. Het gele shirt is van
iedereen. Zo voelen we dat.

Geloof dat het WK Brazilië ook op langere termijn enig soelaas biedt, is echter
nergens te bespeuren. Hoezeer president Dilma Rousseff ook haar best doet anders
te doen geloven.

De ongelijkheid in het land is eenvoudigweg niet te overzien. Brazilië is de
zevende economie van de wereld, een land waar de rijkste tien procent veertig
keer meer verdient dan de armste tien procent. Zestien miljoen van de 200
miljoen inwoners moet van minder dan één dollar per dag rondkomen, de helft van
de Brazilianen is niet aangesloten op riolering. Vijftig procent van al het
vruchtbare land is in handen van slechts twee procent van de bevolking.

Of de bal voor Rousseff inderdaad een ideaal propagandamiddel is, zal vrijdag in
de kwartfinale tegen Colombia afhangen van één vraag. Hoe vaak belandt deze in
het doel van de tegenstander?

Brazilianen leven, zeker tijdens het WK, van dag tot dag, van wedstrijd tot
wedstrijd. Tegelijkertijd werpen de presidentsverkiezingen, waarvan de eerste
ronde begin oktober plaatsvindt, nadrukkelijk een schaduw over het toernooi.
Rousseff probeert een politiek slaatje te slaan uit een goed verloop van het
toernooi, zo zeggen haar tegenstanders. Op veel steun kan Dilma, zoals ze in de
volksmond kortweg wordt genoemd, vooralsnog niet rekenen.

Het WK is de erfenis van Rousseffs voorganger Luiz Inácio Lula da Silva. Toen
Brazilië het toernooi in 2007 kreeg toegewezen, noemde de zoon van een
ongeletterde boer uit Caetés het een evenement dat de trots van iedere
Braziliaan verbeeldde. Hij omschreef het als de zelfbevestiging van een natie,
het eerste bewijs dat Brazilië definitief meedoet in een wereld van
globalisering.

Lula greep daarmee terug op oude tradities. Geen land ter wereld waar voetbal en
politiek zo onlosmakelijk met elkaar zijn verbonden als Brazilië. Hij was niet
de eerste politicus die over de rug van het nationale elftal probeerde te
scoren. En ook niet de laatste.

Tijdens het WK van 1950 werd het Braziliaanse elftal enkele uren voor de finale
tegen Uruguay nota bene in de kleedkamer lastig gevallen door een horde
volksvertegenwoordigers die vooraf op de foto wilden met de ploeg die het die
dag volgens hen tot wereldkampioen zou schoppen. De 2-1 nederlaag geldt nog
altijd als het grootste trauma van het Braziliaanse voetbal.

Twintig jaar later, toen Brazilië nog een militaire dictatuur was, was het
president Emilio Médici die tijdens de officiële huldiging in de hoofdstad
Brasilia een dubieuze hoofdrol opeiste. Voor het oog van televisiecamera's rukte
hij de Jules Rimet-beker uit de handen van sterspeler Pelé, om er ten overstaan
van het volk opzichtig mee te pronken.

Het was een WK dat Rousseff, een nazaat van Bulgaarse immigranten, zich vandaag
de dag nog levendig kan herinneren. De president volgde dat toernooi namelijk
vanuit de cel, omdat ze als aanhanger van een marxistische beweging als
staatsgevaarlijk werd geclassificeerd. Tijdens haar detentie werd de huidige
presidente veelvuldig gemarteld, zo bleek na haar vrijlating.

Veel gewin brengt dit WK het staatshoofd vooralsnog niet. Tijdens de
openingswedstrijd van het toernooi tussen Brazilië en Kroatië, in São Paulo,
scandeerden tienduizenden toeschouwers in de Arena Itaquerão Dilma, vai tomar no
cu! . Een oproep tot het verrichten van een seksuele handeling die niet tot
voortplanting leidt. Rousseff koos daarop eieren voor haar geld en vertoonde
zich sindsdien in geen enkel stadion meer. Communiceren met het volk gebeurt
slechts via Twitter.

Rousseff is als volksvertegenwoordiger van de Partida dos Trabalhadores niet
populair onder de rijke bovenklasse, de Brazilianen die het zich wél kunnen
veroorloven om honderden euro's neer te leggen om op de tribune plaats te nemen.
Het is nog maar de vraag of de politica aan een tweede ambtstermijn kan
beginnen, zeker nu Brazilië slechts wankelend de kwartfinale heeft bereikt en
daar het sterk opererende Colombia treft.

Slechts het recente verleden biedt Rousseff enige houvast. De laatste drie WK's
bleken namelijk niet van directe invloed op de presidentsverkiezingen, die
telkens later dat jaar plaatsvonden. Brazilië won het toernooi van 2002, maar
dat jaar verloor de zittende president Fernando Cardoso van Lula. In 2006, toen
de Brazilianen in Duitsland de kwartfinale met 0-1 verloren van Frankrijk,
verlengde Lula zijn ambtstermijn. Vier jaar later, toen de Seleção  eveneens in
de kwartfinale met 2-1 door Nederland werd uitgeschakeld, nam Rousseff voor de
eerste maal plaats in het pluche.

Voor hij over drie maanden naar de stembus gaat, kijkt Rosivan Valentim eerst
met vrezen uit naar maandag 14 juli, de dag dat het WK tot het verleden behoort.
De dag ook dat de straathoeken in de Braziliaanse steden weer worden ingenomen
door de onderlaag van de samenleving, mensen die letterlijk moeten vechten om te
overleven. De dag, kortom, dat Brazilië weer het oude vertrouwde Brazilië wordt.

De motivatie om iets van het land te willen maken zal snel weer plaatsmaken voor
berusting. Na het WK zijn we snel weer terug bij af. Het zal geen 24 uur duren
of we vormen weer het verscheurde volk dat we altijd zijn.

LOAD-DATE: 29 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              67 of 141 DOCUMENTS



                                  De Telegraaf

                             28 juni 2014 zaterdag

Poetsen voor punten;
Oldtimers

SECTION: Autovisie; Blz. 12

LENGTH: 694 woorden


In de wereld van klassieke auto's kun je stilstaand punten scoren. Want naast
rallyrijden is er nog een manier om met je oldtimer waardering te oogsten.
'Schoonheidswedstrijden' blijken een mondiale prestigestrijd onder vermogende
autocollectioneurs.

Je hebt het autoparadijs in Beach in de Amerikaanse staat Californië, de
stijlstrijd in het fameuze Italiaanse Villa d'Este aan het Comomeer en in
Nederland de prachtige tuinen van Paleis Het Loo. Deze vormen eens in de twee
jaar het decor voor de fraaiste en kostbaarste klassiekers. De internationale
top laat zich er gelden.

Toch is sprake van een grote diversiteit, want zulke beauty contests  zijn er op
elk niveau: van club tot eerdergenoemde internationale topevenementen. Wij
liepen mee met de keurmeesters van het Nationale Concours op Het Loo dat door
Autovisie werd georganiseerd.

Daar stonden vorig weekeinde in zeven klassen   zoals filmhelden, sportwagens
voor de gewone man en supercars met middenmotor   klaar voor het vergrootglas en
de witte handschoen van de jury. Hoe serieus is zo'n wedstrijd, vroegen wij ons
af. We keken mee over de schouder van juryleden Jeroen Jongeneel en Henri
Stolwijk, zeer ervaren autojournalisten en klassiekerkenners. Zij velden een
oordeel over de klasse 'Geniale eenvoud' met de aloude Eend, de Volkswagen
Kever, de Fiat Panda en natuurlijk de Mini.

Henri Stolwijk:  Voor mij is het verhaal achter de auto het belangrijkst. Het
gaat niet om de totale perfectie. Poetsen voor de punten doet iedereen, maar er
mag best nog een plekje op zitten. Soms is een authentieke, niet-gerestaureerde
wagen interessanter dan een exemplaar dat zo uit de fabriek lijkt te zijn
gekomen.

De voertuigen zijn heel verschillend, maar bij alle kun je je de vraag stellen
hoe origineel ze zijn of hoe goed ze zijn gerestaureerd. Is de wagen opgeknapt
volgens de originele werkwijze van toen, met de materialen van toen, of is hij
met laatste stand der techniek met moderne materialen opnieuw opgebouwd?

Jeroen Jongeneel:  Slechts weinig auto's zijn helemaal onaangetast gebleven.
Maar wat telt, is wat mij betreft of een auto al dan niet te sterk is
gerestaureerd. Niet zelden blijkt dat er meer in de auto is geïnvesteerd dan
deze ooit waard zal zijn. Het is beter om een wagen in goede staat terug te
brengen en alleen de noodzakelijke dingen aan te passen, al zal niet iedereen
het daarmee eens zijn.

Daarover bleek onder juryleden inderdaad geen consensus te bestaan toen er een
gezamenlijke ronde over het terrein wordt gemaakt om tot een Best of show -auto
te komen: de overall  winnaar van de zeven klassen. Onder die winnaars bevindt
zich in de klasse supercars met middenmotor een oogverblindende Lamborghini
Miura die geheel naar de smaak van de eigenaar is gerestaureerd. De lak is niet
origineel en ook de bekleding is gemaakt van het leer van de allernieuwste
Lamborghini Aventador.

De motivatie van eigenaar René Fransman is bewonderenswaardig. Met lef heeft hij
de originaliteit van de auto naar zijn hand gezet door modern leer in een
afwijkende kleur te kiezen.  Toen deze Miura in de jaren 60 nieuw werd geleverd,
was maatwerk ook heel gewoon. Van deze auto's werd 99% naar wens van de klant
gemaakt, bijvoorbeeld qua kleur.

Een prachtige Ford Capri van de eerste serie verliest op een detail het zicht op
de grootste beker.  De velgen zijn verbreed , zegt jurylid Martin Willems.  Echt
jammer, want verder is het een heel mooie originele auto.

Dat magische aura van het authentieke heeft een hagelwitte Opel Manta A uit 1971
net wél. Met een superfraai rood met skai bekleed interieur, mooie originele
wielen en dito schuifdak. Dan blijkt een tonnen kostende Lamborghini Miura
ineens te duelleren met een sportauto voor de gewone man, een Opel Manta. De
jury moet boven de imagokwestie zien uit te stijgen om niet tot een politiek,
maar tot een oprecht oordeel te komen. De Manta wint en de met cowboyhoed
getooide eigenaar, Jeroen Hakkers, is tot tranen toe geroerd.

De Lamborghini verslagen door een Opel! De wegen van een jury zijn soms
ondoorgrondelijk.

LOAD-DATE: 27 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              68 of 141 DOCUMENTS



                                  De Telegraaf

                             28 juni 2014 zaterdag

Voor de gewone man;
Clipper Round the World

SECTION: Reiskrant; Blz. 14

LENGTH: 548 woorden


De zwaarste zeilrace van de wereld voor de 'gewone man' doet over enkele dagen
Nederland aan. Een vloot van twaalf supersnelle 70-voets raceboten vertrekt
morgen vanuit het Noord-Ierse Londonderry naar Den Helder. Daar worden ze
aanstaande donderdag en vrijdag verwacht. Er is ook een 'Nederlandse' boot bij
die gesponsord wordt door leasemaatschappij De Lage Landen.

De bedenker van de race is de wereldberoemde Britse zeiler sir Robin
Knox-Johnston, de eerste man die non-stop solo de wereld rond zeilde. Hij wilde
dat het racen in snelle zeilboten over de oceanen en rond de wereld ook
bereikbaar werd voor de gewone man. Dat is meer dan gelukt. Hij startte samen
met enkele anderen Clipper Ventures, een firma die amateurs opleidt en
vervolgens op de oceaan laat racen in snelle, zeewaardige zeilboten.

Het is verre van gratis; zo kost een rondje om de wereld ruim 45.000 Britse
pond. Veel geld, maar een fractie van wat het kost als je het zelf wilt
organiseren met een eigen boot. Je kunt ook een deel meevaren, bijvoorbeeld een
oceaan over. Aan de huidige race, de negende tot dusver, doen in totaal 678
mensen mee, verdeeld over twaalf boten. Een keer eerder deed het Clippercircus
Nederland aan, in 2013. In New York gaf sir Robin zijn reactie op het nieuws dat
Nederland opnieuw een stopover heeft voor de Clipper-toer.

Onze landen hebben een immense maritieme traditie en we respecteren elkaar ,
aldus sir Robin.  Ik heb jarenlang in de Britse Royal Navy gediend en we hadden
veel respect voor de collega's van de Nederlandse Koninklijke Marine. Zowel
Groot-Brittannië als Nederland kunnen trots zijn op ons verleden. Ik ben heel
blij dat Nederland dit jaar weer een stop is op de Clipperroute.

Een van de Clipper-opvarenden die de komende dagen in Den Helder aanlegt, is de
37-jarige Charlotte Koelink uit Amstelveen. Ze vaart sinds september vorig jaar
mee met de OneDLL, de Nederlandse boot. In 2012 kwam ze op het idee om met
Clipper de wereld rond te gaan. Ze had een baan als financieel controller maar
was daarin niet gelukkig.  Ik kon kiezen: of een nieuwe baan zoeken, of de
wereld rond zeilen. Het is dat laatste geworden.  Ze betaalde ruim
vijftigduizend euro om mee te kunnen met de Clipper Race.  En ik heb er geen
moment spijt van gehad.

Een van de hoogtepunten was het zeilen in de wateren rond de Zuidpool.  We
hebben op de zuidelijke oceaan loodzwaar weer gehad, vooral tussen Kaapstad en
Australië. Enkele keren hadden we zeventig knopen wind en golven van dertig
meter hoogte, dat is hoger dan de mast. Er is niets wat je daarop kan
voorbereiden, dat kolossale natuurgeweld. Uiteindelijk zijn zulke ervaringen
natuurlijk geweldig.

Charlotte zit op de OneDLL, dezelfde boot waar onze Vaarkrant-redacteur ook op
meevoer, van New York tot Noord-Ierland. Via http://vaarkrant.nl werd deze
oversteek uitvoerig beschreven. Ook de etappe naar Den Helder die morgen van
start gaat, zal op de website worden belicht. Aan boord van de OneDLL bevinden
zich in totaal zeven Nederlanders. Het grote aantal Nederlandse deelnemers aan
de Clipper Round the World Race vindt Sir Robin Knox-Johnston zeer positief.  Ik
voel me altijd ontzettend op mijn gemak bij Nederlanders. Dat had ik ook al met
Connie van Rietschoten!

LOAD-DATE: 27 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              69 of 141 DOCUMENTS



                                  De Telegraaf

                              27 juni 2014 vrijdag

Bauer verslaat energiereus

SECTION: Binnenland; Blz. 3

LENGTH: 168 woorden


door Pieter Ploeg

ROTTERDAM, vrijdag

De Nederlandse Energie Maatschappij (NLE) moet zanger Frans Bauer alsnog ruim
220.000 euro betalen. De energiereus heeft contractbreuk gepleegd door een
reclamecampagne met de nationale knuffelbeer voortijdig stop te zetten, terwijl
de samenwerking nog een jaar had moeten doorlopen.

Dat heeft de rechtbank in Rotterdam bepaald.

Toen Bauer het nieuwe gezicht werd van de prijsvechter werd hij gepresenteerd
als 'een natuurtalent in het gewoon doen'.  Hij vertegenwoordigt de gewone
burger en stelt precies de goeie vragen als het gaat om de overstap naar een
andere energieleverancier , aldus NLE-directeur P. Schoen toen de volkszanger
het campagnestokje overnam van Natasja Froger.

De energiereus en Bauer waren een deal voor twee jaar overeengekomen, maar
tussentijds stopte NLE de campagne omdat de kosten te hoog werden.

Frans Bauer was niet bereikbaar voor commentaar. Zijn advocaat wenst niet te
reageren.

LOAD-DATE: 27 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              70 of 141 DOCUMENTS



                                  De Telegraaf

                              27 juni 2014 vrijdag

Jubilerende Veteranendag  nu echt volksfeest;
Anjerspeld vanzelfsprekend symbool

SECTION: Pagina; Blz. 5

LENGTH: 807 woorden


DEN HAAG, vrijdag De Nederlandse Veteranendag maakte een valse start als
'bobo-partijtje', maar viert morgen als volksfeest de tiende editie. Met de
witte anjer als ijzersterk symbool en de aanwezigheid van koning
Willem-Alexander en honderdduizend bezoekers in Den Haag, is het evenement
volwassen.  Niet meer weg te denken uit ons collectieve bewustzijn , zo
concludeerde premier Rutte vorig jaar.

Woordvoerder Koos Sol van het Comité Nederlandse Veteranendag verslikt zich nog
wel eens als hij terugdenkt aan de eerste editie in 2005. Onder leiding van
voormalig VVD-senator en AkzoNobel-topman jonkheer Aarnout Loudon moest naar
Brits voorbeeld een dag uit de grond worden gestampt waarop de Nederlandse
bevolking haar waardering kon uiten voor de militairen die namens ons land in
den vreemde dienden.

Het jarenlang door prins Bernhard afgenomen 5 Mei-defilé in Wageningen stond in
het teken van de Tweede Wereldoorlog. Door de nieuwe missies zoals Libanon,
voormalig Joegoslavië, Irak en Afghanistan ontstond een grote groep 'jonge
veteranen' voor wie er niets was , zo herinnert Sol zich de aanleiding voor het
door de Kamer officieel tot nationaal evenement verheven feestje.

Buitenspel  De eerste editie in Den Haag liep jammerlijk in de soep. Veteranen
kenschetsten de invulling van hun dag zelfs als 'elitair'. Er was geen defilé en
de van missies teruggekeerde militairen werden gedecoreerd op het alleen voor in
strak grijs gestoken genodigden toegankelijke Binnenhof. Vervolgens stapten de
oud-strijders in een bus naar een feestavond in het Rotterdamse Ahoy. Kortom:
Jan met de pet die zijn veteranen wilde fêteren, stond jammerlijk buitenspel.

Van de beginnersfouten is geleerd, vooral nadat voorzitter Loudon al in 2007 de
pijp aan Maarten gaf zonder het feestje op gang te hebben gekregen. Om het
bezoek te stimuleren, werd vijf jaar geleden gebroken met de traditie om het
evenement te houden op 29 juni, de verjaardag van wijlen prins Bernhard. De voor
velen vrije laatste zaterdag van juni bleek een beter alternatief. Daarnaast
trekt het door Willem-Alexander afgenomen defilé op de Kneuterdijk steevast veel
publiek en is het Malieveld een herkenbaar en steeds drukker bezocht middelpunt
van reünies, optredens en exposities.

De scepsis van het begin is nu weg. Veteranen geven in grote meerderheid aan dat
de dag bijdraagt aan de maatschappelijke erkenning en waardering voor hun inzet.
Het publiek is ook overtuigd: uit peilingen blijkt dat de Nederlanders de dag
als ideaal middel zien om de uitgezonden militairen te eren , aldus Sol, die
verheugd is over de circa 200 gemeenten die ook lokale activiteiten organiseren
voor hun plaatselijke (oud-)litairen.

Ook op deze feestjes lopen veteranen én bezoekers met de bekende witte
anjerspeld, die inmiddels in één adem wordt genoemd met de Veteranendag. Van die
nu zo vanzelfsprekende synergie was in de beginjaren geen sprake. Het initiatief
kwam van de Libanon-veteranen Fred Janssen en Erik Kuiper, die de van prins
Bernhard bekende bloem in 2006 als waarderingssymbool introduceerden. De
speldjes werden bij het Malieveld uitgedeeld, maar gingen ook via de zogeheten
Anjer Express per auto door heel Nederland naar de lokale veteranenactiviteiten.

Anjer   De anjer was meteen populair, maar het organisatiecomité was zeer
weifelend. Men wilde er zelfs een speciale onderzoekscommissie naar laten
kijken. We zijn echter gewoon doorgegaan en toen de kroonprins er in 2007 mee op
zijn militaire uniform verscheen, kon voorzitter Loudon er op zijn laatste
Veteranendag niet meer onder uit. Minzaam speldde hij er toen zelf ook maar
eentje op zijn jasje , zo herinnert initiatiefnemer Janssen zich.

De voormalige blauwhelm constateert blijmoedig dat 'zijn' anjer anno 2014
volledig is omarmd door de organisatie.  Ze sturen er elke gemeente nu zelfs
tien toe zodat burgemeesters en wethouders zich ermee kunnen tooien. Ook alle
militairen mogen er voor het eerst eentje dragen.  De Koning zal morgen de anjer
op zijn uniform dragen, die hem onlangs is uitgereikt door Commandant der
Strijdkrachten generaal Tom Middendorp.

De vorst neemt ter gelegenheid van het 10-jarig bestaan verder een boekje in
ontvangst met tien Veteranenverhalen die zijn geselecteerd uit ruim honderd
inzendingen. De gewezen Tweede Kamervoorzitter Gerdi Verbeet, hoofd van de jury
die de bijdragen beoordeelde, is onder de indruk:  Ze gaan over moed, hoop,
kameraadschap en opofferingsgezindheid. Mooie verhalen, vaak met humor verteld.
Maar ook verdrietige ervaringen, soms pas opgetreden na de uitzending , aldus de
oud-politica.

Verbeet is zelf dochter van een Indiëveteraan.  Toen mijn vader terugkeerde van
zijn missie, was er stilte. Gelukkig is dat nu anders en hebben we een
landelijke Veteranendag.

LOAD-DATE: 27 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              71 of 141 DOCUMENTS



                                  De Telegraaf

                              24 juni 2014 dinsdag

Kritiek op politieke rol van Draghi

SECTION: Finance; Blz. 21

LENGTH: 600 woorden


AMSTERDAM    Onthutsend.  Dat is de kort en krachtige reactie van econoom Geert
Noels op de uitspraken van president Mario Draghi van de ECB. Die gaat veel te
gemakkelijk voorbij aan de hoge werkloosheid, aldus Noels.  Mensen in de
zuidelijke landen zitten in de werkloosheid vanwege de munt.

De Vlaming Noels is in eigen land bekend van zijn bestseller Econoshock  over
veranderingen in de wereldeconomie en van commentaren in de media. Noels las het
interview met Draghi in deze krant met stijgende verbazing:  Draghi stapt er wel
heel licht overheen dat er na vijf jaar agressieve aanpak van de centrale bank
zo weinig progressie is geboekt op het gebied van banen. Het monetaire beleid is
vrij succesvol geweest om banken en beleggers te helpen, maar het resultaat is
pover voor de gewone man in de straat.

Draghi pleitte voor economische coördinatie vanuit Brussel en meer solidariteit
met zwakke landen.  We moeten blijkbaar aanvaarden dat er permanente transfers
zullen zijn. Hij spiegelt daarmee Europa af als een Verenigde Staten van Europa,
maar dat is het natuurlijk totaal niet , reageert Noels.  Zijn pleidooi voor een
transferunie is een politiek statement.

Draghi's analyse dat de werkloosheid niet door de euro komt, deelt Noels niet.
Kijk eens hoe de werkloosheid zich ontwikkelt in de eurolanden en in de overige
EU-landen zonder euro. Tot voor de crisis ging de werkloosheid gelijk op, maar
landen zonder euro doen het nu aanmerkelijk beter. Als die zuidelijke landen
niet in de euro hadden gezeten, dan hadden miljoenen mensen daar nu wél een baan
gehad. Straks hebben we de euro gered met als slachtoffer de jobs van heel veel
mensen. Hierop wordt door Draghi geen antwoord geboden.

De verschillen in de eurozone worden alleen maar groter, betoogt Noels (zie
grafiek).  Je ziet tegelijk ook dat het bruto binnenlands product per hoofd van
de bevolking in de zuidelijke landen ten opzichte van Duitsland zwaar aan het
dalen is. Dat vergroot de spanning om één muntzone te blijven. Eerst ging dit
vooral om Griekenland, Spanje en Portugal. Maar ondertussen zie je dat ook
Frankrijk dezelfde richting uitgaat.

Als die probleemlanden niet in de euro hadden gezeten, dan hadden ze hun munt
kunnen devalueren. Nu moeten ze hun lonen verlagen om concurrerender te worden.
Dat proces is veel pijnlijker en duurt veel langer. Een devaluatie van de munt
zou meteen zuurstof hebben gecreëerd om banen te creëren. Die zuidelijke landen
moeten nu alles op alles zetten met structurele hervormingen, maar dat gebeurt
nog veel te weinig.

Noels is somber over Frankrijk.  Wat is nu het plan? Gaat Frankrijk de druk op
de ECB opvoeren om de euro fors te gaan verzwakken? De situatie kan niet op deze
manier verder gaan. Tot 2008 werd de lijm tussen de eurolanden gevormd door een
redelijk vergelijkbare situatie in Frankrijk en Duitsland. De divergentie tussen
beide landen wordt nu zo groot dat dit de coherentie van de monetaire politiek
in de eurozone sterk onder drukt. De wig start niet meer in het zuiden, de wig
start aan de Rijn.

Draghi beloofde in de zomer van 2012 alles te doen om de euro te redden. Daarmee
kocht hij volgens Noels zoveel tijd dat er niks gebeurt.  Dat is de
Draghi-paradox. Sommige politici geloven dat centrale banken door geld te
drukken structurele werkloosheid kunnen aanpakken. Maar dat is natuurlijk niet
zo. Als we met geld drukken jobs konden creëren, dan hadden we dat al veel
langer gedaan. Die hoop en valse illusie worden door Draghi, zonder dat hij dat
eigenlijk wil, wel levendig gehouden.

LOAD-DATE: 23 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              72 of 141 DOCUMENTS



                                  De Telegraaf

                             21 juni 2014 zaterdag

Meesterwerken verbeeld

SECTION: TVActueel; Blz. 33

LENGTH: 332 woorden


Het Hofvijverconcert,  onderdeel van het Festival Classique, staat deze zomer in
het teken van de heropening van het Mauritshuis. De Hollandse meesterwerken in
het museum hebben de nieuwe concertregisseur Jaap Spijker op het idee gebracht
om drie wereldberoemde schilderijen uit te beelden.

'Het idee achter De anatomische les  van Rembrandt, Het meisje met de parel  van
Vermeer en De stier  van Potter is de fascinatie voor het onbekende , verklaart
concertregisseur Jaap Spijker.  Graaf Maurits van Oranje was betoverd door het
excentrieke en het bijzondere. Als gouverneur in Brazilië verzamelde hij de
meest uiteenlopende exotische voorwerpen die hij naar Nederland liet verschepen.
Dit gaan wij ook doen, maar in plaats van Indiaanse speren en opgezette
reptielen laten wij zangeres Cora Burggraaf en het Residentieorkest met bootjes
aanvoeren.

Spijker wil met het Hofvijverconcert  niet alleen een ode aan de Hollandse
meesters brengen, maar ook aan de kunstenaars die zich niet door landsgrenzen of
opvattingen lieten indammen.

Vermeer liet zich inspireren door Italiaanse schilders die voor het eerst mensen
uit het gewone volk portretteerden. Het model voor Het meisje met de parel  was
een gewoon meisje dat waarschijnlijk nooit een voet buiten Delft heeft gezet.
Vermeer vereeuwigde haar en tegenwoordig trekt zij tot ver buiten de
landsgrenzen.

De stier  geldt voor de regisseur tevens als voorbeeld van onbegrensde
mogelijkheden.  Op dit schilderij stond aanvankelijk alleen een boom; meer liet
het doek niet toe.

Potter liet echter extra linnen aanbrengen zodat hij nog twee koeien, twee
schapen, een herdertje en een magnifiek landschap kon schilderen.

De voorstellingen op water uitvoeren vergde veel denkwerk.  Ontzettend leuk om
te doen, maar een drijvend podium met al die snoertjes en draadjes is niet
gemakkelijk. Gelukkig is de Hofvijver niet meer dan twee meter diep, dus wisten
onze technische jongens raad.

LOAD-DATE: 20 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              73 of 141 DOCUMENTS



                                  De Telegraaf

                              20 juni 2014 vrijdag

Geachte lezer

SECTION: WatUZegt; Blz. 6

LENGTH: 200 woorden


Velen van u melden  met tranen in de ogen  kennis te hebben genomen van de
financiële problemen waarin een op de vier burgemeesters verkeert als gevolg van
dubbele woonlasten. Zo ook Gerard Rood uit Bovenkarspel, die zich afvraagt  hoe
dat kan met een salaris van meer dan 100.000 euro?   Burgemeesters gaan uit
vrije wil naar een andere gemeente. Je mag toch van een burgemeester verwachten
dat hij beslissingen neemt die hij zelf kan overzien want hoe wil hij anders een
gemeente leiden?   Burgemeesters zijn net mensen!  denkt Jeanne Dijkstra uit
Ermelo.  Zij worden met dezelfde problematiek geconfronteerd. Net als gewone
mensen lijden zij onder de ingestorte woningmarkt. En dat is goed, dan behouden
zij de `band' met het gewone leven van Jan met de Pet en Jan Modaal.   Een
krokodillentranenverhaal , zegt S. de Jong uit Dronten.  Ook voor de
burgemeester geldt: Wie zijn billen brandt moet op de blaren zitten. Maar die
zullen wel weer door een gemeentelijk potje zalf worden ingesmeerd.   Voor de
burgemeesters wordt een oplossing gezocht en de gewone burgers moeten het maar
uitzoeken , zegt ook Gerard van Stijn uit Haarlem.  Zo kennen we de politiek
weer.

Coosje Hiskemuller

LOAD-DATE: 19 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              74 of 141 DOCUMENTS



                                  De Telegraaf

                              20 juni 2014 vrijdag

'Waarom moeten altijd de burgers de rekening betalen?'

SECTION: WatUZegt; Blz. 6

LENGTH: 1015 woorden


De stakende ambtenaren willen de steden weer in drie dagen schoon hebben van het
huisvuil en alle achtergebleven troep met de inzet van veel uitzendkrachten. Dit
is een prima zaak, maar dan moeten de stakende ambtenaren deze rekening zelf
maar betalen, of de AbvaKabo uit de stakingskas. Waarom moeten altijd de burgers
die hier niet om gevraagd hebben maar wel de overlast hebben, de rekening
betalen?

H. G. Beelen, Utrecht

Terug  20% salarisverhoging voor de top van de ABN Amro. Zijn dat diezelfde
lieden die de rente op onze bankrekeningen tot bijna nihil hebben gereduceerd?
Terug bij af, de graaicultuur is terug of wellicht nooit weggeweest.
Onbeschoftheid ten top, terwijl zo veel mensen de straat op moeten voor een
schamele loonaanpassing van hooguit een paar procent.

Johan Gelaudie, Almere

Luchtje  Zzp'ers zijn sappelende kruimelaars in de marge van de maatschappij,
die met veel bloed, zweet en tranen hun centjes bij elkaar proberen te schrapen.
Ik kan het weten, want een van hen ben ik. En nu wil men voor hen een
pensioenfonds oprichten. Dit ruikt naar oplichting. 'Pensioenfonds' betekent
verplicht iedere maand een bedrag afstaan, om als je de pensioenleeftijd al
haalt, veel minder geld te krijgen dan ze je de hele tijd beloven. Ondertussen
zitten die fondsen in glimmende gebouwen hun administratie te voeren, veel
personeel, malafide managers met dikke salarissen en auto's met chauffeur. Je
kunt beter sparen, dan heb je het nog een beetje zelf in de hand, een wijze les
die ik leerde van een hoge ome in mijn tijd bij de FIOD.

Rob Zwetsloot, Amsterdam

Belasten  De kranten staan dagelijks vol van de gigantische bonussen van
bestuurders. Onze staatsbestuurders in Den Haag kunnen voor deze bonussen toch
makkelijk een wet maken dat deze voor 99,9% belast worden. Zo ook de salarissen
die boven de balkenendenorm komen, belast dat deel ook met 99,9%. En geef dit
dan terug aan de hardwerkende burger die het met een uitgekleed loontje moet
doen. Is toch makkelijk en o zo eerlijk.

J. Hoeben, Cranendonck

Ballonnetje  De werkloosheid is dalende, zegt het CPB (Tel.19/06), wat kan
betekenen dat vele werknemers weer aan het werk zijn, of zich hebben
teruggetrokken van de arbeidsmarkt. Het kan m.i. ook betekenen dat hun
werkloosheidsuitkering gestopt is en die personen nu in de bijstand 'zitten'. Er
zijn wel meer optimistische berichten aan een ballonnetje opgelaten door het CBP
in het verleden.

F.H. Janssen, Oosterwolde

Snel  Gaan de ontwikkelingen voor ouderen te snel (WUZ 19/06)? Sommige wel,
behalve de wijziging van het rijbewijs bij het CBR te Rijswijk. Hier heeft men
minimaal vier weken voor nodig. Te weinig medewerkers?

J. Nieuwenburg, Zoetermeer

Aanleggen  Houtduif op de korrel (Tel.19/06). Dit is natuurlijk een foto die
nooit had gemogen: toestaan dat iemand voor jouw ongeopende jachtgeweer gaat
staan en bovendien ermee aanleggen in zijn richting. Niet eens 'een beetje dom'.
Ooit wel eens een full blast hagelschotwond gezien? De jager moet hierop zeker
worden aangesproken. De fotograaf weet waarschijnlijk niet beter.

HuibHzn Steketee, 's-Gravenhage

Geduld  De briefschrijver die vindt dat veel ouderen het aan zichzelf te wijten
hebben dat ze op digitaal gebied achterlopen (WUZ 19/06), heeft geen kijk op wat
de ouderen kunnen en willen. De meeste mensen kunnen een berichtje tikken en
versturen, ze zitten echter met hun handen in het haar bij pc-problemen, die
vaak voorkomen. Wie helpt ze? De helpdesk heeft vaak geen geduld. Wat te denken
van de 1,5 miljoen laaggeletterden? En iemand met alleen maar AOW heeft geen
geld om een pc te kopen inclusief printer, inkt, papier en internetabonnement.
Bovendien is het juist goed om naar buiten te gaan voor de post, de mens moet
immers in beweging blijven.

Joks van Veen, Alkmaar

Accountant  De heer Krol (Gay Krant) hoeft echt niet terug te keren in de
politiek, want van zijn slag lopen er al genoeg rond in Den Haag. Het geeft
daarbij te denken dat een accountant zijn goedkeurende verklaring over een paar
ton (!) aan subsidie snel introk toen er onderzoek naar werd gedaan. Hoeveel
miljarden aan subsidies worden hier met hulp van accountants weggesluisd zonder
onderzoek?

L.J.J. Dorrestijn, Waalwijk

Fout  In de berichtgeving wordt gesproken over 'ISIS-strijders', maar dat is
fout: het zijn rovers en moordenaars die in Nederland niet thuishoren en de
gewone gelovige moslim in een slecht daglicht stellen.

Gisela A. Polling, Amsterdam

Pot en ketel  De verzekeraars klagen over oplichting door garage- en
herstelbedrijven (Tel. 19/06)? De pot verwijt de ketel dat hij zwart ziet!

R.L. Huls, Lathum

Paljas  De luidruchtige paljas Nigel Farage heeft handlangers weten te strikken
om een eurokritische fractie te kunnen vormen in het EP. Na een tamelijk
wanhopige zoektocht naar medestanders heeft hij de partij van de Italiaanse
komiek Beppe Grillo zover gekregen om aan te schuiven. In gezelschap van nog een
paar dubieuze partijen uit Zweden, Letland, Litouwen en Tsjechië gaan 48
illustere figuren het voortgangsproces van verdere EU-integratie trachten te
saboteren. De overgrote meerderheid van het EP zal zich weinig gelegen laten
liggen aan deze querulanten. Gelukkig maar, de EU-integratie vordert.

P.N.W. van Woerkom, Den Haag

Zelf houden  Als al die bestuurders van bedrijven waar de staat een connectie
mee heeft zich asociaal gedragen, waarom zal ik dan nog mijn zuurverdiende geld
(echt helemaal zelf verdiend met hard werken!) niet zelf houden? Jammer voor
alle goede doelen, maar het is even niet anders. Niemand krijgt meer iets van
mijn eigen geld.

M. Janssen, Amsterdam

Hulde  Verwarde man in Rijswijk steekt zichzelf in brand, en agenten raken zelf
gewond bij de hulpverlening http://(Tel.nl 18/06). Hulde en respect voor deze
(en alle andere) hulpverleners van Nederland!

Bartus J. van der Wenden, Delft

LOAD-DATE: 19 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              75 of 141 DOCUMENTS



                                  De Telegraaf

                              17 juni 2014 dinsdag

Dure schijnmaatregelen;
'Onder het mom van het milieu wordt de automobilist tot op het bot uitgekleed'

SECTION: WatUZegt; Blz. 6

LENGTH: 622 woorden


De overheid die de aanschaf van milieuvriendelijke auto's stimuleert? Het milieu
is er niet mee geholpen, maar de economie gaat er wél van naar de knoppen,
oordelen de deelnemers aan de Stelling van de Dag.

Het lijkt zo logisch: de vervuilers betalen (een beetje) meer, en uit de
opbrengsten daarvan worden belastingvoordelen gefinancierd voor eigenaars van
ultrazuinige en elektrische auto's. Als kers op de taart krijgt de laatste groep
speciaal voor hun heilige koeien op batterijen gereserveerde parkeerplekken
inclusief oplaadpaal. De milieubewuste automobilist beloond voor zijn 'groene'
keus, het klimaat een beetje beter. Mooi toch?

Genadeloos  De deelnemers aan de Stelling van de Dag prikken er genadeloos
doorheen. De accijnsverhoging voor benzine-, diesel- en lpg-rijders is vooral
heel slecht voor de economie, zegt 95 procent van u. En van de maatregelen die
de aankoop 'groene' auto's stimuleren wordt onze leefomgeving niet beter, denkt
84 procent.

De linkse politiek heeft elektrisch rijden al jarenlang hoog in het vaandel,
maar kijkt niet naar de werkelijke kosten , constateert een deelnemer.  De
nieuwste generatie dieselauto's is van productie tot sloop zo'n vijftig procent
milieuvriendelijker dan de gemiddelde elektrische auto , vult iemand anders aan.

Weet de regering niet hoe stroom wordt geproduceerd? Juist ja , verwijst iemand
naar de weinig groene elektriciteitsopwekking in ons land.

Veel andere respondenten wijzen ook nog op de milieuschade die het maken en
recyclen van de lithiumaccu's oplevert. En al zou iemand de wereldverbeteraar
willen uithangen en de aanschaf van een elektrische auto overwegen:  Die kunnen
geen aanhanger of caravan trekken! En als ze al mogen trekken, dan maximaal 300
kilo , merkt iemand op.

Jan Splinter  En dan de prijs!  De groene auto wordt nu alleen aangeschaft als
leaseauto of door yuppen met veel geld , constateert een respondent.  Jan
Splinter kan zich dit soort auto's niet veroorloven, dus geen subsidie, geen
privileges.

Nee, Jan Splinter, en zelfs zijn rijkere neef Jan Modaal, met hun 'ouderwetse'
vierwieler op benzine of diesel, moeten bloeden voor de groene ambities van Den
Haag.

De accijnsverhogingen, bedoeld om de bijtelling en andere fiscale voordeeltjes
voor 'groene' automobilisten te compenseren, vallen bij u in zeer slechte aarde.
Slechts negen procent van u vindt het logisch dat de vervuilers betalen voor de
vergroening van het Nederlandse wagenpark.

Zit er niet genoeg accijns op brandstof? Ik dacht het wel, in vergelijking met
het buitenland , stelt iemand.  Alle accijns wordt rechtstreeks uit de economie
gehaald en gestort in de bodemloze put die staatskas heet , zegt een ander.
Daar is de werkende burger nog nooit beter van geworden, en de economie zeker
niet.

Ondanks alle kritiek op de milieumaatregelen zijn er ook nog voorstanders van
stimuleringsbeleid.  Nederland moet alles op alles zetten om mensen meer
milieubewust te maken , meent een deelnemer. En iemand anders:  Ik ben 23 en wil
als ik 63 ben   in 2054   op een gezonde aarde wonen, zonder extra natuurrampen.

Een druppel op een gloeiende plaat , oordeelt een deelnemer over de pogingen om
Nederland te vergroenen.  De grootste vervuilers zijn landen als Mexico, India
en China.  Een ander merkt zuchtend op dat zodra de subsidie op groen vervoer
een succes blijkt, de overheid die wel weer terug zal schroeven.  Groen of niet,
de automobilist wordt toch wel gestraft met belasting of accijnsverhogingen.

Martijn Klerks

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl of www.wuz.nl.

LOAD-DATE: 16 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              76 of 141 DOCUMENTS



                                  De Telegraaf

                              7 juni 2014 zaterdag

'Lijkt me leuk';
's Werelds zwaarste zeilcursus

SECTION: Reiskrant; Blz. 14

LENGTH: 699 woorden


Drie bomen voor de voorzeilen, zes vallen voor de mast, elf lieren verdeeld over
het dek  en negen cursisten zonder benul van zeilen! In het Engelse Gosport
vindt de waarschijnlijk zwaarste zeilcursus voor beginners ter wereld plaats. De
Telegraaf Vaarkrant ging er kijken.

De Clipper Race staat in Nederland volop in de belangstelling. Op 2 en 3 juli
doen de negen bijna 21 meter lange boten   overigens geen klippers maar gewone
zeilboten   voor de tweede keer ooit jachthaven Willemsoord in Den Helder aan.
Een van de boten, de OneDLL, wordt gesponsord door de Nederlandse
leasemaatschappij De Lage Landen.

De Telegraaf vaart mee vanaf New York naar Ierland, vanaf 7 juni tot circa 21
juni. Ierland wordt de laatste stop voordat Den Helder wordt aangedaan. Als
voorbereiding op die Atlantische oversteek was de redactie bij een trainingsweek
in Zuid-Engeland, om te zien hoe een groep aspirant-deelnemers klaargestoomd
wordt voor de wereldzeeën, voor de volgende race, die van 2015-2016.

Ik stond een tijdje terug in de metro en zag een billboard van de Clipper Race ,
vertelt de 32-jarige Engelsman David Juniper uit Londen, die werkt als landmeter
op bouwplaatsen.  Ik dacht 'lijkt me leuk'. Ik wil nu volgend jaar, met de
volgende Clipper Race, meezeilen op het stuk Londen-Rio de Janeiro. Ik heb nog
nooit gezeild.  Die zeilreis gaat David ruim 7000 euro kosten. Degenen die de
hele wereld rondzeilen betalen 50.000 euro.

De boten waarop de deelnemers varen zijn ware racemonsters. Boten die in eerdere
races enkele keren zelfs snelheden tot 37 kilometer per uur bereikten. De
voorbereiding bestaat voor iedereen die meedoet uit vier cursussen van in totaal
een maand. De schipper aan boord van iedere boot wordt aangewezen door de
Clipper-organisatie en is een professional.

Clipper Around the World is uitgegroeid tot de langste zeilrace voor amateurs
ter wereld. Het evenement werd in de jaren negentig opgezet door de bekende
Britse zeiler sir Robin Knox-Johnston. Hij wilde de ervaring van het racen in
snelle zeilboten op een oceaan ook toegankelijk maken voor de gewone man. En dat
is hem uitstekend gelukt.

Vroeger had je een miljoen euro nodig om de wereld rond te zeilen, nu maar ruim
50.000 euro. Bankiers en grootaandeelhouders die aan boord stappen, zitten op
een Clipper-boot tussen huisvrouwen en bouwvakkers. Sommigen spaarden jaren om
mee te kunnen.

Het is een fascinerend experiment geworden in didactiek; cursisten worden in
relatief korte tijd tot hoog niveau opgeleid. En het is een geslaagde
sociologische proef gebleken in het samenleven in een kleine ruimte van mensen
die nauwelijks diverser hadden kunnen zijn.

De geplastificeerde kaartjes waarop alle zeilhandelingen een voor een worden
beschreven, blijken tijdens de cursus in Gosport voor de deelnemers het
voornaamste houvast. Iedereen heeft ze in de hand, staart er voortdurend naar.
Rob, zou jij met de anderen een rif in het grootzeil willen leggen? We doen
alsof de wind enorm aanwakkert , vraag een instructeur. Een kwartier later
klappert het grootzeil met knallen in de wind, de reeflijnen lijken gevaarlijke
lasso's. De reefploeg staat erbij en kijkt er hulpeloos naar.  Jullie hebben het
grootzeil te ver laten zakken , schreeuwt de instructeur boven de herrie uit,
terwijl de boot net voorbij het Isle of Wight de zee op vaart.

Minuten later is het probleem pas verholpen en maakt de boot weer vaart. Een
zucht van verlichting gaat door de groep cursisten. Rif erin, rif eruit,
voorzeil wisselen, man-overboord-manoeuvre, overstag, weer een voorzeil
wisselen, rif erin   en zo gaat het een week lang door. Totdat aan het einde van
de week voor het eerst iemand zonder de kaartjes een zeilhandeling verricht. Een
mijlpaal.

Aan het einde van de week besluit een van de drie deelnemende vrouwen dat ze
niet verder wil, ze vindt zichzelf fysiek te zwak. Maar verder wil iedereen
door; door naar de volgende drie cursussen en dan naar de oceaan. Op het einde,
als er geëvalueerd wordt, concludeert een van de cursisten met een grijns:  Dit
was een week met een hele hele hele steile leercurve. Maar wat een avontuur!

LOAD-DATE: 6 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              77 of 141 DOCUMENTS



                                  De Telegraaf

                              7 juni 2014 zaterdag

'Hoe zou Mario Draghi de crisis definiëren?'

SECTION: WatUZegt; Blz. 2

LENGTH: 1025 woorden


Minister Dijsselbloem zei in Brussel (Tel. 07/05): 'Het ligt eraan hoe je het
definieert, maar op zichzelf is de crisis voorbij.' Een maand later komt Mario
Draghi van de ECB met allerlei maatregelen die economisch herstel in de Eurozone
moeten stimuleren en de dreiging van deflatie tegen moeten gaan. Hoe zou Mario
Draghi de crisis definiëren? In elk geval anders dan Dijsselbloem. Zouden er
misschien twee Eurozones zijn? Deze twee heren hebben in elk geval geen
duidelijk beeld of er al dan niet sprake is van een crisis.

Mark Rubel, Heerhugowaard

Lucht  Weer een ballon gevuld met gewone lucht. Het kabinet wil de veroordeelden
sneller de cel in. Net zo snel als uitgeprocedeerde asielzoekers het land uit.
Gemakkelijk praten vanaf het pluche.

F.H. Janssen, Oosterwolde

Pest-app  Er is een nieuwe app waarmee het pesten nog anoniemer kan (Tel.
06/06). Walgelijk. Snappen die gasten dan werkelijk niet wat voor impact dit
heeft? En hoever zij zelf gezonken zijn? Is er dan geen medescholier die
hiertegen opstaat? Vinden ze het allemaal zo geweldig om die ene persoon zo neer
te halen? Zijn deze mensen de personen waar Nederland het straks mee moet doen?
Mevr. Klappe

Inkomens    De inkomens van de directeuren in de zorginstellingen en
woningcorporaties zijn finaal uit de hand gelopen. De wijze kabinetten denken
goedkoper uit te zijn. Het enige resultaat tot nu toe is dat zij niet goedkoper
uit zijn, maar wij wel duurder.

Harry Breevoort, Overberg

Risico  Staatssecretaris Teeven waarschuwt voor een nieuwe hausse van Afrikanen
die klaarstaan om illegaal in Europa te worden 'gedropt'. Lampedusa is de zwakke
plek in de Europese grenzen, waarmee het Schengenverdrag onder druk wordt gezet.
Nederland loopt hetzelfde risico dankzij de zwakke bestuurskracht op de
Antillen. Wat nu dagelijks in Lampedusa gebeurt, komt straks wellicht via 'onze'
Antillen op ons af. Nederland moet daarom de Antillen snel onafhankelijkheid
verlenen.

Joop van Dam, Breukelen

Top  Toen de balkenendenorm van kracht werd, dacht het gewone volk dat dit het
topsalaris zou zijn voor bestuurders. Het bleek echter de start voor het
ongelimiteerd opendraaien van de geldkraan.

A.P. de Klerk, Geldermalsen

Verbieden  Als moeder van een zoon die in de ban geraakt is van hardcore
feesten, kan ik kort zijn. Die feesten zijn een walhalla van slikken, snuiven en
spuiten, dus: heel hard optreden en snel verbieden! Drugs testen? Daan van der
Gouwe van het Trimbos-instituut lijkt dat een goede oplossing. Ik vind: zachte
heelmeesters maken stinkende wonden. Uitroeien die feesten, menig ouder zal
rustiger slapen.

H. Doldersum, Genemuiden

Steun  Volgens SP-Kamerlid Harry Van Bommel kan de nieuwe Nationale Ombudsman,
Guido Van Woerkom, onmogelijk werken met slechts 63% steun van de Tweede Kamer.
Wat zou het fijn zijn indien Van Bommel dit percentage ook zou hanteren bij de
bevolkingssteun voor zijn eigen partijtje.

Leen van Twist, Binnenmaas

Vleespotten    Wekenlang was de heer Van Baalen (VVD) niet weg te slaan van het
Nederlandse tv-scherm. Onze nijvere afgevaardigde moest ons in een paar weken
duidelijk maken waarom we eigenlijk een Europees parlement nodig hebben en wat
die afgevaardigden wel niet voor goede zaken voor ons doen. Van Baalen had het
voortdurend over 'de banenmachine Europa'. Terwijl juist in de EU een gemiddeld
werkloosheidspercentage van zo'n 11% voorkomt. Maar nu is het stil geworden op
ons scherm. Alle afgevaardigden zijn weer spoorslags vertrokken naar de
Brusselse vleespotten om hun eigen banenmachine te regelen.

M. Hamers, Altea (Sp.)

Bijna nul  Draghi verlaagt de rente van bijna nul naar bijna nul. Dit wordt
uitgelegd als een poging om (niet-bestaande) deflatie te beteugelen en te
voorkomen dat consumenten wachten met besteden vanwege dalende prijzen (wat ook
niet het geval is). Kennelijk wordt niet gezien dat de burgers inmiddels veel
minder te besteden hebben, dat het vertrouwen in de politiek laag is en dat de
burger wellicht uit angst en voorzichtigheid 'op de rem trapt'.

R.M. Duijne, Almere

Vrije keus   Nederland kent een aantal grondrechten die bepalend zijn voor onze
vrije democratie. Ik begrijp dat grote bedrijven hier soms problemen mee hebben
en het liefst de democratie willen verminderen in hun drang naar
winstmaximalisatie. Echter als 85% van de Nederlanders voor een vrije
artsenkeuze is, dan moet de Tweede Kamer, die het volk vertegenwoordigt, zeggen:
zorgverzekeraars handen af van onze grondrechten en in Nederland hebben wij
vrije keuzes, ook als het de keuze van een behandelend arts betreft.

Hendrik Koppe, Purmerend

Renteverlaging  Renteverlaging is niet zaligmakend, dat is ook in de afgelopen
periode bewezen. De grootste verliezers zijn nog altijd de (kleine) spaarders en
de gepensioneerden. Een redelijk rentepercentage van 3% zou de economie zeer
zeker ten goede komen. Nu zijn de banken de grote winnaars. De inflatie zal
corrigerend werken. Door de burgers kaal te plukken wordt geen economie
gestimuleerd, integendeel. Door ingrijpen van verschillende overheden ontstaat
alleen een scheve ontwikkeling.

S. Nurmohamed, Hoofddorp

Oplossing  Na de privatisering van de huursector begin jaren negentig bleken de
corporaties ineens te zwemmen in het geld. Met een vorstelijk salaris en alle
luxe voor de bestuurders. Toezicht vanuit Den Haag was blijkbaar een moeilijke
taak en vakkundig werd het kapitaal geïnvesteerd in allerlei dubieuze
geldstromen en producten, in plaats van in betaalbare huurwoningen. Nu zitten we
met een woningtekort, enorme huurprijzen en een ongekende stroom huursubsidies.
Maar de oplossing is vanaf 1 juli daar: een dikke huurverhoging. Even kijken
waar ik die dertig euro huurbelasting per maand vandaan moet toveren. Maar ik
ben blij dat ik de corporaties een handje kan helpen, ze hebben het al zwaar
genoeg. Ik hoor wel wanneer ik moet betalen om de geprivatiseerde zorg ook een
steuntje in de rug te geven.

St. Buis, Heiloo

LOAD-DATE: 6 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              78 of 141 DOCUMENTS



                                  De Telegraaf

                              7 juni 2014 zaterdag

Bestuurders verwend;
'Privatisering en marktwerking zijn een ramp'

SECTION: WatUZegt; Blz. 2

LENGTH: 625 woorden


In de publieke sector zijn veel salarissen nog hoger dan de balkenendenorm. Is
Den Haag dan te mild geweest voor de bestuurders in bijvoorbeeld de zorg en bij
woningcorporaties? De deelnemers aan de Stelling van de Dag vinden bijna
allemaal van wel.

Er is nu wel een Wet normering topinkomens, maar hiermee kunnen bestuurders nog
steeds jaren te veel verdienen, zo vindt de vakbond Abvakabo. Die stelde van de
week zelfs dat de grootverdieners in de ouderenzorg er vorig jaar negentien
procent op vooruit zijn gegaan, vergeleken met het jaar ervoor.

Topbestuurders van woningcorporaties worden nu door Den Haag wel aan de tand
gevoeld over wanbeleid en hun dikke beloningen. De stemmers denken in grote
meerderheid dat de exorbitante salarissen en zelfs fraude in deze sector hebben
kunnen ontstaan door de Haagse beslissing deze instellingen te privatiseren.

Behalve de woningcorporaties noemen de respondenten nog tal van andere bedrijven
die nooit in handen hadden mogen vallen van de markt, zoals Prorail en de
energiebedrijven.  Graag de PTT en de giro weer terug , schrijft iemand.

Dilemma  Een van de stemmers ziet hierbij wel een groot dilemma.  Op de markt
krioelt het van de graaiers, maar als een bedrijf van de Staat wordt, dan
ontstaan er chaos en bureaucratie.

Dat politici te 'soft' zijn voor de bestuurders, komt volgens de stemmers niet
doordat ze geloofden in het 'privatiseringssprookje'.  Alles zou efficiënter en
goedkoper worden, maar vooral dat laatste is niet gebeurd.

De stemmers verdenken in meerderheid politici ervan na hun carrière op het
pluche te hopen op ook zo'n dikbetaalde baan bij een publieke instelling.
Politiek en bestuur schurken te dicht tegen elkaar aan, daardoor gebeuren dit
soort zaken , merkt een van de respondenten op.

De stemmers misgunnen bestuurders hun salaris niet allemaal. Iets minder dan de
helft vindt dat een bestuurder van een met publiek gefinancierde instelling best
wat mag verdienen, omdat het leiden van zo'n bedrijf best een verantwoordelijke
baan is.  Maar geldt dat voor de werkvloer ook niet? Of is daar geen vakkennis
voor nodig?  werpt iemand tegen.

Wat mag een bestuurder verdienen volgens de stemmers? De meesten gunnen hem een
salaris van tussen de twee- en driemaal modaal (EUR 66.000 tot EUR 99.000). De
balkenendenorm van EUR 228.599 vindt bijna niemand passend.

Ridicuul  Een stemmer vindt het met de salarissen wel meevallen, maar vindt de
ontslagvergoedingen  ridicuul voor de publieke sector .

Een ander merkt op:  Waarom moeten die vergoedingen? Jan met de pet kan gewoon
de WW in.  Een respondent noemt dit soort bestuursbanen echte luxebanen.  Door
de ontslagregelingen lopen ze niet echt risico.

Over topinkomens gesproken: deze week kwam een rapport uit van de
Wetenschappelijke Raad voor het Regeringsbeleid, waaruit blijkt dat de kloof
tussen arm en rijk in Nederland groter is geworden. De meeste stemmers hebben
voor deze conclusie geen onderzoek nodig. Zij voelen ook dat de rijken rijker
worden en de armen armer.  Een tot twee keer modaal heeft het moeilijk, daar
wordt totaal aan voorbijgegaan , schrijft iemand. Een voorbeeld:  Wij werken
allebei fulltime, maar we kunnen maar één keer per jaar veertien dagen op
vakantie.

De respondenten denken dat de politiek iets zou moeten doen aan deze kloof. De
belangrijkste maatregel zou zijn het korten van de salarissen van bestuurders in
de publieke sector. Een flink aantal is ook voor een hogere belasting, alleen
voor de hoge inkomens.

Martine de Vente

Dinsdag is er weer een Stelling van de Dag. U kunt eraan meedoen tussen 11 en
15.30 uur via www.telegraaf.nl en www.wuz.nl

LOAD-DATE: 6 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              79 of 141 DOCUMENTS



                                  De Telegraaf

                             5 juni 2014 donderdag

Hysterie

SECTION: Finance; Blz. 27

LENGTH: 493 woorden


Houdt het dan nooit op? Sinds het lijvige boek van de Franse econoom Thomas
Piketty over ongelijkheid verscheen, is er een krankzinnig en onzinnig debat op
gang gekomen. Bijna iedereen gaat aan de haal met het historisch onderzoek.
OxfamNovib en VNO-NCW spannen de kroon.

Ontwikkelingsorganisatie OxfamNovib vergeleek de ongelijke verdeling van
vermogen in Nederland met de extreme ongelijkheid uit de middeleeuwen. Sorry
hoor, maar dat slaat werkelijk nergens op. Hadden we toen al WW, bijstand en
AOW? Nee. Blijf alstublieft putten graven in arme landen in plaats van je met
dit debat te bemoeien.

De werkgevers kregen het ook op de heupen en schreven in een waas van woede een
brief op hoge poten aan zakenkrant FD . Ze maakten korte metten met een
publicatie van de Wetenschappelijke Raad voor het Regeringsbeleid over
vermogensongelijkheid en probeerden hun gelijk te halen met zelfgefabriceerde
cijfers.

Hou op met dat gegoochel! Ik word zo langzamerhand gek van al die statistieken
over hoeveel zielige mensen hoe weinig geld op hun spaarbank hebben staan. En
tabelletjes over hoeveel vermogen de rijksten bezitten. Iedereen schermt maar
met grafiekjes die hem of haar het beste uitkomen.

Het debat over de vermogensontwikkeling heeft een verkeerde draai gekregen door
de nadruk op de ongelijkheid. Economen zeggen vaak dat ze weg willen blijven bij
een moreel oordeel. Terecht. Maar door alles terug te brengen tot gelijk of
ongelijk verdeelde vermogens heeft de discussie op voorhand een moralistisch
toontje.

Ik gun iedereen zijn zelfvergaarde miljoenen. Maar daar gaat het helemaal niet
om. Wezenlijker zijn twee discussies die achter al die grafiekjes en tabelletjes
schuil gaan en die nu steeds naar de achtergrond verdwijnen: pensioenen en
belastingen.

Debat 1: Nederlanders hebben gemiddeld genomen weinig spaargeld. Maar veel geld
zit vast in pensioenfondsen. Dat maakt de Nederlander niet arm, maar weinig
wendbaar. Door de totale overdadigheid aan verplicht collectief gespaard
pensioengeld, heeft de normale burger amper zakcentjes op zijn spaarrekening
staan. Waarom kunnen we geen zelfbeschikking over ons pensioengeld krijgen?

Debat 2: Het Nederlandse belastingstelsel is in onbalans. Inkomen uit arbeid
wordt zwaar belast, sommige vermogensbestanddelen worden niet of nauwelijks
belast. De commissie-Van Dijkhuizen benaderde dit heel zakelijk   in
tegenstelling tot de hysterische deelnemers aan de nu lopende discussie.

Zo wijst Van Dijkhuizen erop dat vermogens opgebouwd door
directeur-grootaandeelhouders in box 2 een veel gunstiger fiscale behandeling
krijgen dan ondernemers in box 1 en aandeelhouders in box 3. Dga's kunnen
ongestoord geld oppotten in box 2 en dat nagenoeg onbelast doorgeven aan hun
kroost. Is dat eerlijk?

Twee wezenlijke vragen die alle aandacht verdienen. Geen extatisch gegil van
links of van rechts, als het even kan. Hou het zakelijk.

LOAD-DATE: 4 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              80 of 141 DOCUMENTS



                                  De Telegraaf

                              28 mei 2014 woensdag

'EU-landen groeien naar elkaar toe, ja, dat klopt '

SECTION: WatUZegt; Blz. 6

LENGTH: 1010 woorden


Met gekromde tenen heb ik de EU-campagnes gevolgd. Een belangrijk item was
werkgelegenheid. 'Banen banen banen' en 'hier hebben we de EU juist voor nodig'.
Ik zie deze opmerkingen vanuit verschillende partijen als een brevet van
onvermogen van de politieke leiders. Als rijk EU-land moeten we toch zelf de
jeugdwerkloosheid kunnen aanpakken, hoeveel van de schoolverlaters krijgen nu
een baan en kunnen gaan werken aan hun en onze toekomst? De EU verbroedert en we
groeien naar elkaar toe, ja, dit klopt. We gaan op Spanje lijken, waar de
jeugdwerkloosheid 40% is!

Nico Willemse, Uithoorn

Worsteling  Staatssecretaris Teeven worstelt niet met asielzoekers. Teeven
worstelt met de EU-dictatuur.

Harry Kiksen, Weesp

Uithollen  Een Kinderombudsman heeft tot taak te bewaken dat de wettelijke
rechten van kinderen niet worden geschonden. Dit is iets anders dan nieuwe
rechten bedenken en daarmee een 'politieke' rol willen spelen. Dat zou zijn
functie juist uithollen bij gebrek aan onafhankelijkheid.

L.J.J. Dorrestijn, Waalwijk

Verdediging  Wij moeten ons verdedigen tegen landen als China, die via sancties
westerse politieke agenda's als een ontvangst van de dalai lama willen
beïnvloeden. En wel zoals we dat nu militair doen via de NAVO: een economische
'aanval' op één van de EU-lidstaten is een aanval op allen en allen zullen dan
tegensancties nemen. Dan is het snel afgelopen met de grote mond van Peking. Zo
verdedigen wij ons dan tegen bedreiging van de westerse vrijheid. Want vandaag
dreigt China Nederland, morgen Italië. Samen sterk!

O. Reich, Amsterdam

Blazoen  De PvdA hoopt met een ruimer kinderpardon haar blazoen op te poetsen
(Tel. 27/05). Tevergeefs, want juist dat pleiten voor een ruimhartiger
kinderpardon is er de oorzaak van dat de PvdA minder populair is bij haar
traditionele achterban. Die heeft zijn bekomst van een partijbestuur dat zich
meer inzet voor hier verblijvende illegale vreemdelingen dan voor onze
bejaarden. Bejaarden- en verzorgingstehuizen worden gesloten om kosten te
besparen om geld vrij te maken voor het huisvesten van legale en illegale
asielzoekers. Het wordt hoog tijd voor een bejaardenombudsman.

P. Kremer

Haastwerk  In het kader van de extra bezuinigingen is minister Schippers van
Volksgezondheid druk bezig om voor elkaar te krijgen dat onze vrije artsenkeuze
voorgoed verleden tijd wordt. Het is de bedoeling dat het kabinet uiterlijk
begin juni 2014 zijn fiat geeft voor aanpassing van de wet die dat mogelijk
maakt. Prettig vooruitzicht voor de vele patiënten en de allerbeste
specialisten, die worden daar straks volop de dupe van!

Mw. N. Molenaar-Hazenberg, Sassenheim

Boerenverstand  Twee nieuwe leden voor het EU-parlement, een boer en een boerin
(Tel. 27/05). Annie Schreijer-Pierik en ir. Jan Huitema. Beiden zijn met
voorkeurstemmen gekozen. Hieruit blijkt maar weer dat de agrarische sector in
ons land haar verantwoordelijkheid neemt en naar de stembus gaat en wel
gebruikmaakt van ons stemrecht. Ik wens beiden sterkte en succes met hun werk in
Brussel.

M. Nieuweboer, Aartswoud

Nutteloos  Bastaard gezonder dan rashond (Tel. 27/05). Weer zo'n voorbeeld van
een nutteloos onderzoek voor een staatssecretaris waarvan menigeen de uitkomst
allang weet. Zo wordt/werd er ook onderzoek gedaan naar het effect van de
accijnsverhoging op diesel en lpg voor de pomphouders in de grensstreken. Voor
deze maatregel werd ingevoerd was al bekend wat het effect zou zijn. Toch is het
voor een staatssecretaris kennelijk nodig eerst een rapport te hebben voor hij
maatregelen neemt. Kennelijk moet je je voor een baan als staatssecretaris goed
kunnen indekken en heeft het niets met daadkracht en logisch nadenken te maken.

Ilona Hissink, Deventer

Uitgekleed  De AOW is uitgekleed, het pensioenstelsel is uitgekleed, de zorg
wordt uitgekleed, het leenstelsel voor studenten wordt uitgekleed, alleen het
miljoenen verslindende politieke circus moet hoe dan ook in stand worden
gehouden.

Johan Gelaudie, Almere

Sieren  Per speler 270.000 euro bonus als Oranje wereldkampioen wordt. Trots en
eer zijn inderdaad al heel lang ver te zoeken binnen het voetbal. Met veel pijn
en moeite wordt er meegemompeld als het Wilhelmus wordt gespeeld. Het zou de
heren miljonairs sieren als ze collectief al hun sponsorgelden, bonussen en
premies van het WK aan het goede doel zouden schenken en in hun
vijfsterrenspelershotel afspreken 'voor volk en vaderland' de strijd aan te
gaan!

Bart Abels, Amsterdam

Meevaller  Het kabinet heeft een meevaller van 1,6 miljard, waarvan 600 miljoen
van de bezuiniging op de zorg. Héél goed gedaan. Namens alle bejaarden die uit
hun vertrouwde omgeving zijn gehaald en ergens anders moesten gaan wonen, heel
erg bedankt, ook namens de zieken en gehandicapten. Ik hoop dat alle leden van
het kabinet een mooie maar vooral zorgeloze vakantie hebben, dat verdienen zij
wel.

T. Delvers, Amsterdam

Zondag  Volgens een lezer mag er op zondag niet gewerkt worden (WUZ 27/05). Ik
hoop voor hem/haar dat hij/zij dan niet op zondag in het ziekenhuis komt te
liggen! Dan zal deze persoon snel een andere mening zijn toegedaan.

W. Keller, Ossendrecht

Plicht  'Geen sollicitatieplicht boven de 57 jaar', schrijft een lezer
http://(WUZ.nl 27/05). Nee, geen sollicitatieplicht als het aantal werklozen
boven een bepaalde grens is, bijv. 300.000, zodat het UWV de jongere werklozen
(meer arbeidskansen) gericht kan helpen. Wel sollicitatieplicht voor mensen
boven 57 jaar als het aantal werklozen weer daalt naar onder die grens.

Danny Lim, Wassenaar

Lenen  Als de basisbeurs verdwijnt, verdwijnt ook de mogelijkheid voor de
kinderen van Jan Modaal om te studeren. Het is niet meer te betalen. Er moet
weer geleend worden. De tijd wordt  100 jaar teruggezet.  Bezuinigen, dat is het
enige wat dit kabinet kan.

Harry Breevoort, Overberg

LOAD-DATE: 27 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              81 of 141 DOCUMENTS



                                  De Telegraaf

                              27 mei 2014 dinsdag

Kleine hoop op meer vuur;
Minderheid denkt dat ook in 'eurokritischer' EP alles bij het oude blijft

SECTION: WatUZegt; Blz. 6

LENGTH: 782 woorden


Voor de deelnemers aan de Stelling van de Dag is het moeilijk te zeggen of het
Europees Parlement zal opleven, nu de eurosceptici terrein hebben gewonnen.

Terwijl 10 procent zich helemaal niet aan een voorspelling waagt, voorziet maar
een heel kleine meerderheid een nieuw elan, en dan nog lijkt de wens de vader
van de gedachte.  Ik hoop dat er nu wat vuurwerk komt , zegt een jastemmer.

Veel deelnemers geloven er niet in.  Brussel gaat na de verkiezingen gewoon weer
over tot de orde van de dag , zeggen zij. Daarbij zitten de Europarlementariërs
er alleen voor hun eigen genoegen en  riante salarissen  en  interesseert het de
gekozenen geen lor wat er in Europa leeft, zolang zij maar op het pluche zitten,
links, midden of anti-Europa rechts .

Optimisten  Toch zijn de optimisten die denken dat het EP onder invloed van
extreemrechts zal veranderen, met 47 tegen 45 procent net in de meerderheid.

In het verleden waren het hoofdzakelijk zakkenvullers en jaknikkers , zegt
iemand die  blij is dat het Europarlement wat meer kleur krijgt en een vuist kan
maken tegen de Commissie . Een ander is  blij dat in een groot aantal landen in
Europa een signaal wordt afgegeven dat Europa te veel macht heeft en het huidige
beleid niet deugt .

De heersende kliek zal eindelijk beseffen dat er ook veel mensen tegen de EU
zijn , aldus een derde deelnemer.  Zij zal zich minder arrogant en betweterig
moeten opstellen. Volgens deze kliek is iedereen die tegen de EU is laag
opgeleid en/of gek.  Een ander vond het  tijd dat de gevestigde orde op de
vingers geslagen werd .

Bijna de helft denkt dat het Europarlement nu vaker op zijn strepen zal staan.
De vrouwen zien dat vaker gebeuren dan de mannen, maar ook bij deze vraag
onthoudt een grote groep (13 procent) zich van stemming.

Wel zijn de deelnemers er duidelijk in, dat zij de opmars van de eurokritische
partijen willen terugzien in een nieuwe, extreemrechtse fractie. Pas dan kunnen
deze partijen echt invloed uitoefenen. Maar of het zover komt valt nog te
bezien. Er zijn wel meer dan 25 eurosceptische parlementariërs, maar die komen
(nog) niet uit zeven lidstaten. Van de stellingstemmers hoopt 80 procent dat de
vorming van zo'n fractie wel gaat lukken.

Veel deelnemers klagen over onduidelijkheid van de procedures in Europa.  Veel
te ondoorzichtig, het is niet duidelijk genoeg voor de gewone man. Er zou veel
meer uitleg over moeten worden gegeven.  En:  De meeste kiezers hebben geen idee
waar het om gaat. Dit heeft niets met democratie te maken.

Stemhokje  De opkomst lag in ons land rond 37 procent, dat is onder het Europese
gemiddelde. In Polen kon slechts 22 procent van de kiezers het stemhokje vinden,
en in Slovenië nog minder.  Dit geeft aan hoe slecht men Europa echt vindt ,
aldus een deelnemer die niet te spreken is over de lage opkomsten.

Ruim 86 procent vindt dat een uitslag na een opkomst van 22 procent niet serieus
genomen kan worden.  Een nepstemming voor een fopparlement.

Velen geven te kennen dat zij herinvoering van de stemplicht wel zien zitten.
Als je een serieuze uitslag wilt, moet je een opkomstplicht instellen en dan
kijken wat er gebeurt.

De deelnemers hebben geen hoge pet op van 'onze' Europarlementariërs. Ten eerste
zijn zij voor ons, de kiezers, grote onbekenden. Daarom valt ook de opkomst
tegen, zei VVD-coryfee Hans Wiegel dit weekend nog een keer en 68 procent is het
met hem eens. Ten tweede zijn onze afgevaardigden in het EP onvoldoende op de
hoogte van wat er in Nederland speelt, denkt 90 procent.  De politici leven in
hun eigen droomwereld en hebben geen idee wat het leven van Jan met de pet is.

Volgens Wiegel zou het een oplossing zijn als politici zowel in de Tweede Kamer
als in het Europarlement zouden kunnen opereren, maar dat idee veegt de helft
van de deelnemers van tafel.

Nederland moet weer een nieuwe eurocommissaris leveren en na twee VVD'ers (Frits
Bolkestein en Neelie Kroes) vindt de PvdA dat zij aan de beurt is voor die
functie. Slechts 6 procent van de stellingstemmers deelt die mening.

Als de PvdA wel iemand mag aanwijzen, zou dat best een minister kunnen zijn:
Timmermans van Buitenlandse Zaken of Dijsselbloem (Financiën). Meer dan de helft
vindt echter dat zij in Den Haag moeten blijven om hun klus in het kabinet af te
maken. Op de vraag wie van de twee u liever ziet vertrekken naar Brussel,
antwoordt 66 procent dan ook: geen van beiden.

Coosje Hiskemuller

Vandaag is er weer een Stelling van de Dag. U kunt eraan meedoen tussen 11.00 en
15.30 uur via www.telegraaf.nl en www.wuz.nl.

LOAD-DATE: 26 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              82 of 141 DOCUMENTS



                                  De Telegraaf

                              24 mei 2014 zaterdag

Ruil

SECTION: Binnenland; Blz. 3

LENGTH: 241 woorden


Pensioenfondsen die miljarden euro's besteden bij zakenbankiers. De eerste
pensioenfondsen die hun jaarverslag over 2013 hebben gepubliceerd, geven een
spectaculaire inzage in de kosten.

Duidelijkheid over de kosten is uitstekend. Nog maar enkele jaren geleden was
het onduidelijk hoeveel geld fondsen uitgeven aan administratie of aan beheer
van vermogen. Maar door de openheid ontstaan ook vragen over de kosten die
fondsen maken.          Elke euro die pensioenfondsen uitgeven aan kosten, kan
niet worden uitgegeven aan pensioenen of aan vermogensopbouw. En uiteindelijk is
dat het doel van pensioenfondsen: het verzorgen van een zo goed mogelijk
pensioen, nu en in de toekomst. Daarom klinkt het wrang dat fondsen die
pensioenen verzorgen voor hardwerkende Nederlanders miljarden euro's afdragen
aan zakenbankiers; snelle jongens uit de financiële wereld die graag in dure
auto's rijden.

Toch is het te gemakkelijk om deze bonussen bij voorbaat af te wijzen. De
zakenbankiers leveren kennis en kunde die elders niet te krijgen is en waarmee
fondsen meer rendement kunnen behalen.

Tegelijk echter is het een verstandige gedachte van het pensioenfonds Zorg en
Welzijn om bankiers niet alleen te belonen als het goed gaat, maar óók om de
vergoeding te krimpen als het slecht gaat. Dat is een eerlijke ruil die
uiteindelijk ook goed is voor degenen waar het allemaal om gaat: de deelnemers
aan de pensioenfondsen.

LOAD-DATE: 23 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              83 of 141 DOCUMENTS



                                  De Telegraaf

                              21 mei 2014 woensdag

Hoe simpeler hoe beter;
'De Belastingdienst zelf komt er al niet meer uit, laat staan de gewone burger'

SECTION: WatUZegt; Blz. 6

LENGTH: 562 woorden


'Leuker kunnen we het niet maken, makkelijker wel', is al jaren de slogan van de
Belastingdienst. Maar makkelijker is het er de afgelopen jaren niet op geworden,
wel ingewikkelder, zo vindt ook staatssecretaris Wiebes van Financiën. Hij heeft
drastische hervormingen aangekondigd die ons belastingstelsel moeten
vereenvoudigen. Zal de slogan van de Belastingdienst dan toch werkelijkheid
worden?

Ruim twee derde van de deelnemers aan de Stelling van de Dag heeft er weinig
vertrouwen in. Eerst zien, dan geloven.  Zolang je met oude systemen blijft
werken en de overheid een hap-snapbeleid blijft voeren, zal er van
vereenvoudiging niets terecht komen , zegt een respondent. Toch zouden de
meesten dat wel graag zien gebeuren. Maar liefst 91 procent vindt het huidige
stelsel veel te ingewikkeld.

Dit is een aan elkaar geknoopt ratjetoe van uitzonderingen, aftrekposten,
bijtellingen en toeslagen. Simpeler moet kunnen , reageert iemand. Je moet haast
academisch geschoold zijn om het allemaal te begrijpen, vindt menigeen. Een
deelnemer meent dat het systeem door zijn ingewikkeldheid 'door en door
oneerlijk' is geworden.  Hoe beter de belastingadviseur, hoe minder belasting je
moet betalen.

Fraude  Als het aan VVD-fractieleider Halbe Zijlstra ligt, worden alle toeslagen
afgeschaft en omgezet in lagere belastingen. Zestig procent van de deelnemers
heeft daar wel oren naar.  Je kunt het zo gek niet bedenken of er is wel een
subsidiepotje voor. Miljarden kost het.

Met het toeslagensysteem wordt nodeloos te veel geld rondgepompt, vinden deze
respondenten. Dit werkt misbruik en fraude in de hand en wordt steeds moeilijker
op te sporen, is hun redenatie. Dus hoe simpeler hoe beter.

Naast het schrappen van toeslagen, pleit 36 procent voor invoering van een
vlaktaks en 59 procent voor snijden in het aantal aftrekposten. De meesten zien
dat echter niet snel gebeuren.  Zolang we in Den Haag geplaagd worden door
politici en pressiegroepen die allemaal hun puntje willen scoren voor hun eigen
achterban, zal het een zootje blijven van uitzonderingen op uitzonderingen.

Ook Wiebes gaat het niet voor elkaar krijgen, denkt de meerderheid.  Er wordt al
dertig jaar geroepen dat het eenvoudiger gaat worden. Het is er sedertdien
alleen maar moeilijker op geworden.

Eén op de drie is van mening dat een aantal toeslagen moet blijven bestaan voor
de onderkant van de samenleving.  Laat de zwakkeren niet de dupe worden zoals zo
vaak is gebeurd met allerlei herzieningen.

Ruim de helft denkt overigens dat modernisering van het belastingstelsel voor
hen niet voordeliger zal uitpakken.  Onder het mom van vereenvoudiging worden
sluiks verhogingen doorgevoerd. Dat is steeds zo geweest en zal ook zo blijven.

Achtenveertig procent zegt hulp nodig te hebben bij het invullen van de
belastingaangifte en zou alleen om die reden al een vereenvoudiging toejuichen.
Ze maken het zo moeilijk dat je zelf niet eens de aangifte kunt doen. En dat
terwijl alle gegevens gewoon bekend zijn.  Anderen zijn wat positiever gestemd.
De Belastingdienst vult alles al in, ik ben daar zeer tevreden mee. Maar het
rondpompen van geld moet stoppen.

Margo Stols

Vandaag is er weer een Stelling van de Dag. U kunt er aan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 20 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              84 of 141 DOCUMENTS



                                  De Telegraaf

                               18 mei 2014 zondag

Weinig hoop op ontknoping 'Nijvel';
Belgen reageren sceptisch op arrestatie Jean-Marie B.

SECTION: Zondag_binnenland; Blz. 6

LENGTH: 1292 woorden


door Charles Sanders en Menzo Willems  AALST, zondag  Je kunt een speld horen
vallen op de uitgestrekte begraafplaats van Aalst, Oost-Vlaanderen. 'Aandenken
aan de slachtoffers van het geweld in de Delhaize', staat er op een eenvoudig
monumentje. Hier worden elk jaar weer de acht inwoners van Aalst herdacht die 9
november 1985 door de Bende van Nijvel in de supermarkt aan de Parklaan werden
vermoord.

De 76-jarige Elisa van der Steen vouwt haar handen, leest de namen hardop voor
en zegt:  Het waren wilden, ze gingen als een gek tekeer in de winkel van
Delhaize. De Bende van Nijvel werd van hogerop aangestuurd, de coördinatie was
in handen van politici, militairen of Rijkswachters. Dat moet haast wel,
iedereen vermoedt het. Daarom ben ik sceptisch over de aanhouding van die
68-jarige Jean-Marie B.

De man werd in de kraag gepakt omdat hij in een kroeg in het Zuid-Franse
Montpellier uit de school zou zijn geklapt over de in totaal 28 moorden die
leden van de Bende van Nijvel pleegden. De procureur des Konings in Charleroi,
Pierre Magnien, wil er verder weinig over kwijt. Pijnlijk genoeg hadden
rechercheurs B., een bekende van justitie, in 1997 al eens eerder in beeld als
verdachte. Nu is het onderzoek in volle gang.

Natuurlijk willen alle 82.000 inwoners van Aalst dat deze schurken alsnog worden
gepakt, berecht en voor altijd achter tralies verdwijnen , zegt de oude mevrouw
Van der Steen.  Maar de praktijk leert dat Vrouwe Justitia er in België eigen
spelregels op nahoudt. Het zou mij verbazen als het raadsel rond de Bende van
Nijvel bijna 29 jaar na die laatste bloedige slachtpartij alsnog wordt
ontrafeld.

Want er zijn te veel vragen, te veel onzekerheden, er werd in al die tijd ook
veel te weinig resultaat door politie en justitie geboekt, zeggen ze in
Oost-Vlaanderen. Vandaar ook die al jaren circulerende complottheorieën: de
bende zou uit ultrarechtse Rijkswachten bestaan, die hun  door de instroom van
buitenlanders steeds verder verloederende land  wilden destabiliseren in de hoop
op een nieuwe en uiterst conservatieve regering.

Of de leiding van Gladio, het geheime ondergrondse NAVO-leger dat bij een
Sovjetaanval in actie moest komen, stuurde de moordenaars aan. Om een nieuwe,
militaristische wind over België te laten razen.

Maar naast al die theorieën schatten onafhankelijke onderzoekers de kans wel
degelijk hoog in dat de Bende van Nijvel sleutelfiguren in de Brusselse politiek
en bij het Openbaar Ministerie controleerde. Die zouden worden gechanteerd met
eerder betaalde steekpenningen en tv- en geluidsopnamen van prostitueebezoek. In
ruil om dat allemaal geheim te houden, kwam er na tientallen onderzoeken telkens
weer diezelfde conclusie uit de bus van politie en justitie: we weten het niet.

In Eigenbrakel, Overijse en Aalst willen lang niet alle klanten van de
Delhaize-supermarkten   daar vielen de meeste slachtoffers in de herfst van 1985
praten. Sommige mensen zijn bang. Omdat de Bende van Nijvel mogelijk nog altijd
over veel macht beschikt en koste wat kost de identiteit van de nog levende
leden tot na de verjaring van hun misdaden   9 november volgend jaar   geheim
wil houden.

De bende kreeg zijn bijnaam na de inbraak in een Colruyt-supermarkt in Nijvel.
In 1982, 1983 en 1985 werden zeer gewelddadige overvallen gepleegd. Vanaf dag
één verliep het politieonderzoek uiterst stroef. Bij de inbraak in Colruyt
werden een man en een vrouw die kwamen tanken gedood. Een patrouille van de
Rijkswacht werd eerst beschoten en vervolgens in de val gelokt. Met bijna
militaire precisie. Eén agent kwam om, de ander werd voor dood achtergelaten.

Vreemd genoeg gebeurde er in 1984 niets, waarna 1985 het bloedigste jaar van de
bende werd. Aan deze 'tweede golf misdaden' zou de nu aangehouden 68-jarige
hebben deelgenomen. Zelf ontkent Jean-Marie B. nu alle betrokkenheid, hij zou
slechts in aangeschoten toestand hebben willen pochen  En na 9 november 1985
werd nimmer meer iets van de Bende van Nijvel vernomen.

De criminelen kregen vooral buiten de Belgische landsgrenzen een bijna mythische
reputatie van mysterieuze moordenaars. Zoveel doden, tegenover relatief zo
weinig geld: er werd naar schatting minder dan omgerekend 150.000 euro
buitgemaakt. En dan de bijnamen van de drie hoofddaders: de bijna 1.90 meter
lange 'reus' die de overvallen leidde, de 'killer' die de meeste moorden pleegde
en de 'chauffeur', een volgens ooggetuigen iets ouder bendelid.

Overigens vertelden andere getuigen dat de bende uit meer leden moet hebben
bestaan. Bij één overval speelde iemand anders voor de 'reus'. Om aan diens
grote gestalte te komen, droeg de invaller laarzen met enorme blokhakken

Het bewijst wel dat die bendeleden er veel aan was gelegen om de drie leiders
het imago van onoverwinnelijkheid te geven , zegt Wilfried Goedeke, klant van de
supermarkt in Aalst.  Ze legden heel België in een wurgende angstgreep. Dat
gevoel van paniek en vrees komt voor veel mensen nu weer terug.

Op de parkeerplaats van de grote Delhaize-winkel zegt de jonge vader Jelle
Steghers:  Ik ben opgegroeid met de gruwelverhalen van de Bende van Nijvel. Mijn
moeder was zwanger van mij toen bendeleden deze supermarkt beroofde en acht
mensen in koelen bloede doodden.  Zijn vrouw Thessa Neetens:  Ik wil toch vooral
optimistisch zijn na de arrestatie van deze Jean-Marie. Wat zou het mooi zijn
als dit de sleutel is naar een oplossing. En dat al die schurken, hoe bejaard
inmiddels misschien ook, hun laatste dagen in het cachot mogen slijten!

In Nijvel, op de parkeerplaats van Colruyt, eerste supermarkt die de Bende van
Nijvel aandeed, zegt de 59-jarige Jean:  Hier vielen drie doden en dat is
natuurlijk erg. Maar weet u wat ik nou frappant vind? Dat er nu, vlak voordat de
laatste moorden verjaren, opeens iemand wordt aangehouden

De ober op het terras tegenover de monumentale Nijvelse kerk denkt dat de
regering achter alles zit.  Net als bij de affaire-Dutroux.

Afgelopen dagen zou ook weer zijn gezocht in het bos van La Houssiëre, niet ver
van de Delhaize-supermarkt in Eigenbrakel. Na hun moordpartijen daar en in Aalst
werden bendeleden in dat uitgestrekte donkere woud gezien. In hun snelle VW Golf
GTI zochten ze er een veilig heenkomen. Eén van hen, wellicht 'de reus', zeer
waarschijnlijk getroffen door politiekogels, zou daar zijn gestorven. Maar noch
zijn lichaam, noch het wrak van de Volkswagen, noch wapens of munitie werden
ooit aangetroffen.

David van de Steen was amper 9, toen zijn ouders en zijn vijf jaar oudere zusje
door de Bende van Nijvel in Aalst werden doodgeschoten. Zelf raakte hij gewond
en lag een jaar in het ziekenhuis.  Het bericht van de arrestatie sloeg in als
een bom , vertelt hij. Van de Steen, cynisch als zoveel Belgen na een reeks van
doofpotaffaires:  Wellicht is de aanhouding in scène gezet om verlenging van de
verjaringsperiode te kunnen afdwingen. Op zichzelf is dat goed, maar anderzijds
moeten nu wel snel feiten boven tafel komen waarop verder kan worden
gerechercheerd.

Van de Steen is ervan overtuigd dat de Belgische justitie de waarheid kent, maar
vanwege gebrek aan hard bewijs de bendeleden in vrijheid laat leven.

Mevrouw Elisa van de Steen op de begraafplaats:  Zo gaat het helaas veel te vaak
in dit kleine landje. Boeven worden niet gevangen, omdat ze dingen weten. En de
gewone burger is de klos.  David van de Steen:  Ik heb door de dood van mijn zus
en mijn ouders levenslang gekregen. Nu hoop ik maar dat mijn eigen kind zo
weinig mogelijk meekrijgt van het nieuwe circus dat zich sinds de arrestatie van
die Jean-Marie ontpopt rond die Bende van Nijvel.

LOAD-DATE: 17 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              85 of 141 DOCUMENTS



                                  De Telegraaf

                              16 mei 2014 vrijdag

Linkse aanval  op vermogens

SECTION: Binnenland; Blz. 9

LENGTH: 858 woorden


Als de armen niet rijker worden, dan moeten de rijken armer worden. Al met al is
dit het 'eerlijke verhaal' van de PvdA en andere partijen met een ideologische
afkeer van vermogens. Deze stemmingmakerij krijgt in crisistijd naargeestige
proporties door het vingerwijzen naar vermogenden en in het bijzonder naar
ouderen die na decennia werk, sparen en huizenbezit wat kapitaal hebben
opgebouwd. Hoe deugdelijk mensen in kleine stappen dat 'ouderenvermogen' ook
hebben vergaard, het feit dat ze meer bezitten dan de jongeren die nu naar ze
sneren, maakt ze verdacht. Ook het erven geldt in deze visie als antisociaal
gedrag dat fiscaal forser bestraft moet worden.

Zodra een politicus roept dat vermogen eerlijker verdeeld moet worden, staan
vermogens en hun bezitters te boek als oneerlijk. Dat woordje 'eerlijk' dat
PvdA-ers zo bombastisch uitspreken is een automatisch verwijt. Bovendien een
pretentieuze kreet, omdat het de foute suggestie wekt dat vermogens eerlijk
herverdeeld kunnen worden. Alsof de armen rijker worden als de rijken armer
worden. Gratuit nivelleringsdenken helpt geen financieel zwakkere vooruit. En
dan hebben we het niet eens gehad over de zeer geringe inkomensongelijkheid in
Nederland en hoe schadelijk sociale rancune is.

Zo'n nivelleringsverhaal valt ook aan diggelen als een hondsbrutale verslaggever
een PvdA-Kamerlid blijft doorzagen over een ander eerlijk verhaal: hoe komt u
aan zoveel centen? Niet zonder gêne keek ik deze week naar een door Pownews
belaagde Diederik Samsom. Hem werd gevraagd waar hij de
driehonderdvijftigduizend euro cash voor zijn nieuwe huis vandaan haalde. Samsom
bloosde tijdens het brave antwoorden met informatie uit de privésfeer. Zijn
kwetsbaarheid toonde hoe ongepast de vraag was. Maar toen hij, in de hoek
gedreven, vertelde dat hij meer dan de helft van dat bedrag had gespaard met
'hard werken', dacht ik: nu mag het eerlijke antwoord wel stoppen, voordat het
ongeloofwaardig wordt. Geen enkele gescheiden ouder van begin veertig en met een
baan die ik ken, kan zulk spaargeld ophoesten. Samsom blijkt of een
uitzonderlijke salarisonderhandelaar of een buitengewoon kundige schnabbelaar en
vermogenopbouwer. In dat ritme heeft hij tegen zijn pensioentijd een fraai
kapitaal bij elkaar dat binnen een écht eerlijk verhaal hem zeker gegund is.
Datzelfde geldt ook voor elke gewone burger die minder lucratief, maar even hard
werkend spaart.

Bestseller  Toch zal de linkspolitieke aanval op vermogens, klein en groot,
blijven groeien. Dat komt door de verheerlijking in linkse kringen van een
Franse econoom die internationaal furore maakt: Thomas Piketty. Zijn binnenkort
ook in vertaling te verschijnen bestseller 'Het kapitaal in de eenentwintigste
eeuw' is een kloeke historische kapitaalstudie. Piketty verfoeit de mondiaal
groeiende ongelijkheid tussen mensen met een (geërfd) vermogen dat vanzelf
groeit en mensen met inkomsten uit arbeid. Die kloof ziet hij het liefst slinken
door forse belastingen op hoge inkomens en vermogens, wereldwijd. De Europese
muntunie moet in zijn visie ook een belastingunie worden die inkomens en
vermogens in alle lidstaten even zwaar belast. Een bar slecht, ondemocratisch
idee.

De gretigheid waarmee Piketty als nivelleringsprofeet en erfgenaam van Karl Marx
wordt bejubeld, is verontrustend. Zelf wijst hij communisme af. Na de val van de
Muur reisde hij door Oost-Europa en kreeg naar eigen zeggen 'een levenslang
vaccin tegen antikapitalisme.' Op televisie hoorde ik Diederik Samsom zeggen dat
Piketty 'ons een argument geeft voor wat we willen: eerlijke
inkomstenverdeling.' Op initiatief van GroenLinks zal hij de Tweede Kamer
bezoeken: om draagvlak te scheppen voor een verhoging van de vermogensbelasting
in Nederland.

Relevantie  Maar hoe relevant is Piketty voor Nederland? De vermogensbelasting
gebaseerd op fictief rendement is al onevenredig hoog. De sterkste schouders
dragen hier al de zwaarste lasten. Niks nieuws onder de polderzon. Behalve
misschien het Piketty-advies dat onze politici vast minder zien zitten: schaf
voor 90% van de bevolking die nog vermogen moet opbouwen de vermogensbelasting
helemaal af. In antwoord op Piketty zei Samsom in Nieuwsuur dat een erfbelasting
van 30% of 40% niet ondenkbaar is.

Dit gegoochel met percentages laat zien hoe weinig realistisch Piketty kan zijn
en hoe selectief in zijn boek wordt geshopt. Wie garandeert bovendien dat het
innen van torenhoge vermogens- en erfbelastingen de armeren ten goede zal komen
omdat dat geld direct naar vernieuwende armoedebestrijding gaat? Niks over
gehoord binnen het eerlijke verhaal. Of de belasting op arbeid dan niet
symbolisch, maar aanzienlijk omlaag zal kunnen, is ook ongewis. De kans is
groter dat de nieuwe belastinginkomsten zullen verdwijnen door bodemloze
verspilling van een zichzelf rijk rekenende overheid. Of richting Brussel zullen
migreren ter bestrijding van onvoorziene muntunie-catastrofes. Hoe eerlijk het
Piketty-verhaal ook verkocht wordt, kijk uit dat het geen pickpocketverhaal zal
worden: er wordt nog meer geld uit uw zak geklopt. En u krijgt er niets voor
terug.

LOAD-DATE: 15 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              86 of 141 DOCUMENTS



                                  De Telegraaf

                             15 mei 2014 donderdag

'Onbegrijpelijk dat Verhofstadt zo veel kan verdienen'

SECTION: WatUZegt; Blz. 6

LENGTH: 1002 woorden


Guy Verhofstadt, een van de bekendste Europarlementariërs, verdient een kleine
EUR 8000, - per maand. Naast deze blijkbaar niet zo drukke baan, verdient hij
nog eens EUR  230000, - per jaar dankzij diverse bijbaantjes. Bovendien kun je
hem ook nog eens inhuren voor presentaties à EUR 12500, - Het is toch niet zo
verwonderlijk dat hardwerkende Nederlanders, die blij zijn dat de werkdag erop
zit, geen enkel vertrouwen hebben in Europa, de graaicultuur afwijzen en niet
begrijpen hoe een Europees parlementariër in de gelegenheid wordt gesteld om zo
veel per jaar te verdienen?

Luuk Klinkert, Groningen

Zorg  De zorg wordt steeds slechter en duurder. Oude ouder(s) die zorg krijgen
van hun kinderen, worden keihard aangepakt. Op zorg voor dementerenden wordt
alsmaar bezuinigd. De gepensioneerden worden stevig gekort doordat
pensioenfondsen allerlei regels worden opgelegd door de overheid. Ik vraag me
af, hebben diegenen die zoiets bedenken wel een greintje menselijkheid in zich?

J.M.M. Clappers, Elst (Gld)

Gemeentebesturen  Er zijn momenteel de nodige problemen rondom het kinderpardon.
Zou de werkelijke oorzaak van deze problematiek rond het kinderpardon niet
kunnen liggen bij de gemeentebesturen die een loopje hebben genomen met het uit
te voeren landelijk asielbeleid? Neem als voorbeeld grote bedrijven. Je hebt er
verschillende bestuurslagen, maar de hoofddirectie bepaalt het beleid. Als je
het daar niet mee eens bent kun je beter vertrekken. Kunnen we dit beleid ook
niet toepassen op de gemeentebesturen, die zich al die jaren lang niet aan het
huidig asielbeleid hebben gehouden? Als ze dat wel hadden gedaan, dan hadden we
nu dit probleem niet gehad.

Mario Verhees, Asten

Cultuuromslag  Minister Dijsselbloem stelt dat er een cultuuromslag nodig is
voor de accountants. Goed idee van de minister, maar moeten wij dan niet eerst
beginnen aan een cultuuromslag bij de Europarlementariërs die ook aardig weten
te graaien?         J.F. Holtrop,

Girona, (Sp.)

Durf  Deze week kregen we de kandidatenlijst in de bus bestemd voor de
verkiezing van het Europees Parlement. Lijst 3 van de PvdA heeft twee kolommen
nodig om haar kandidaten voor te dragen. Gezien de huidige peilingen moet je
toch wel durf hebben om met een dergelijk aantal kandidaten op de proppen te
komen. Misschien dat het partijbestuur uitgaat van nivelleren bij iedereen,
behalve bij zichzelf.

D.Vogelaar,

Middenmeer

Tactiek  Louis van Gaal past de tactiek van het Nederlands elftal aan. De
prestatie van Nederland op het Euro-Songfestival heeft hem er van overtuigd dat
er met slecht materiaal goede prestaties te leveren zijn.

Henk de Gooijer, Zaandijk

Stoppen  Dj Giel Beelen was voor mij een voorbeeld van een verstandige BN'er.
Helaas wil hij nu het record halen van 190 uur achter elkaar presenteren. Wil
hij hierdoor ook het record 'levenslang ongelukkig' halen? Volgens deskundigen
zijn ernstige neurologische problemen niet uitgesloten (Tel. 14/05). Laat hem
alsjeblieft stoppen nu het nog niet te laat is.

Cas Heijenk-Caspers,

Sleeuwijk

Giel  Onverstandig Giel, zo lang niet slapen. Medisch onverantwoord. Ik lig er
wakker van!

Peter Levink,

Hengelo

Koopavond  'Klant mijdt koopavond' (Tel. 13/05). Dit zou onder meer komen door
de openstelling van winkels op zondag. Ik twijfel hieraan. Als ik aan mijn
familie en kennissen in de regio Den Haag de vraag stel waarom zij de
koopavonden mijden krijg ik van meer dan 70% maar één antwoord: 'bang voor het
straattuig'. Toegegeven, mijn familie en kennissen bestaan voor het overgrote
deel uit mensen van boven de 50 jaar. Maar toch. Ik zie de toekomst somber in.

Felix E. Cohen

Boomkwekers  Staatssecretaris Dijksma houdt voet bij stuk (Tel. 14/05). Dat is
kenmerkend voor politici. Eenmaal ingenomen standpunten zijn in beton gegoten.
Boomkwekers mogen een onkruidverdelger niet gebruiken die in de overige EU
landen wel is toegestaan. Daardoor worden boomkwekers het land uitgejaagd. Tal
van bedrijven hebben inmiddels in ons land hun deuren moeten sluiten of
activiteiten moeten verplaatsen naar elders, vanwege het halsstarrige
overheidsbeleid.

Duco Douwstra,

Vleuten

Vakman  Wat een vakman is Humberto Tan. In korte tijd is zijn programma 'RTL
Late Night' onder zijn bezielende leiding uitgegroeid tot een hoog gewaardeerd
programma. Tan ontvangt zijn gasten met respect, plaatst zich niet op de
voorgrond en weet iedere keer het gespreksonderwerp uitstekend over het
voetlicht te brengen. Zonder te veel eigen mening of arrogante
zelfingenomenheid. Vele andere presentatoren van praatprogramma's zouden een
voorbeeld moeten nemen aan het vakmanschap van Humberto Tan. Helaas draait het
bij velen niet om de inhoud van het programma maar om het poppetje dat de boel
aan elkaar praat.

Niels J. Kooijman,

Amstelveen

Crisis  Het is crisis in Amsterdam. Onder leiding van D66 wordt gekeken naar de
samenstelling van een nieuw college. Er worden beschamende spelletjes gespeeld
om op het pluche te komen. D66 lijkt onmachtig om tot een werkbaar akkoord te
komen. Om de helpende hand te bieden, kunnen ze misschien aan Wouter Bos van de
PvdA vragen of zij het kwartetspel van hem mogen lenen. Verrassende combinaties
worden er mee boven tafel getoverd. Voorwaarde is wel om eventjes niet aan de
kiezers te denken.

G. Janssen, Amsterdam

Schandalig  Ouderen die in een verzorgingshuis wonen, worden verzocht elders te
gaan wonen omdat ze niet voldoende hulpbehoevend zijn. Er zijn bovendien ouderen
die min of meer gedwongen zijn om bij hun kinderen in te trekken. Aan de andere
kant wordt een kazerne met spoed omgebouwd om weer 1200 asielzoekers op te
kunnen vangen. Schandalig. Wij moeten ons schamen dat er zo met onze ouderen en
zieken wordt omgesprongen.

W van Pijlen, Huizen

LOAD-DATE: 14 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              87 of 141 DOCUMENTS



                                  De Telegraaf

                              8 mei 2014 donderdag

Italië is woedend op 'Miss Lijfrente'

SECTION: Finance; Blz. 26

LENGTH: 237 woorden


Van onze correspondent

ROME   Een Italiaanse die in de regionale raad van het eiland Sardinië heeft
gezeten gaat op haar 41ste met pensioen en strijkt vanaf nu een keurig bedrag op
van vijfduizend euro netto per maand.  Miss Lijfrente  wordt ex-politica Claudia
Lombardo daarom genoemd.

Lombardo kwam in 1994 op jonge leeftijd (pas 22) in de regionale raad in
Sardinië voor Berlusconi's Forza Italia, zonder ooit te hebben gewerkt, nadat
vader de plek aan haar afstond.

Het schandaal werd gisteren bekend en heeft leidde tot veel ophef. Italië kampt
met een staatsschuld van twee biljoen euro en wordt geteisterd door groeiende
armoede. Er is een ongekende woede over de privileges van politici op kosten van
gewone burgers.

De wet is inmiddels drastisch veranderd om dit soort 'babypensioenen' zoals
Italianen ze noemen, tegen te gaan. Politici moeten voortaan minstens 65 jaar
zijn of vier termijnen in het bestuur van de regio hebben gezeten om in
aanmerking te komen voor een pensioensvoorziening. Lombardo viel nog onder een
oude gunstige regeling.

Er zijn talloze andere politici die nog voor hun vijftigste met pensioen konden
gaan en daarna voor de rest van hun leven maandelijks een ruim bedrag kunnen
opstrijken. Dat geldt bijvoorbeeld voor de oud-parlementariër Claudio Gambale.
Hij kon in 2006 op zijn 42ste jaar met pensioen en strijkt EUR 8445 per maand
op.

LOAD-DATE: 7 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              88 of 141 DOCUMENTS



                                  De Telegraaf

                              8 mei 2014 donderdag

Motorbendes gevaar burger;
Burgemeester: geweld kanik niet meer uitleggen

SECTION: Voorpagina; Blz. 1

LENGTH: 276 woorden


door Nico Fassotte en John van den Heuvel  ECHT-SUSTEREN, donderdag  De vete
tussen de beruchte motorclub Bandidos en andere motorclubs als Hells Angels is
zo geëscaleerd dat lokale overheden vrezen voor de veiligheid van gewone
burgers.

Zo is in het Limburgse Echt-Susteren woedend gereageerd op de derde aanslag in
korte tijd op een lid van een motorbende.  In Den Haag moet maar eens duidelijk
worden hoe ernstig dit is. Ik kan dit niet meer uitleggen aan de inwoners van
onze gemeente , zegt een razende burgemeester Jos Hessels.

Sinds de komst van Bandidos dit voorjaar is de toch al sluimerende onrust in de
motorwereld letterlijk en figuurlijk geëxplodeerd. Over en weer worden
bomaanslagen en beschietingen van clubhuizen uitgevoerd. De politie moet tot nu
toe machteloos toezien hoe clubs als Hells Angels en Satudarah elkaar naar het
leven staan en elkaar intimideren. Een president van No Surrender wordt verdacht
van een gruwelijke dubbele moord. Bijna wekelijks worden leden van motorclubs
opgepakt vanwege wapen- of drugsbezit of afpersingen.

Harde knal   De bewoners van de Ruiterweg in Susteren werden gisternacht
opgeschrikt door een harde knal. Bij daglicht werd duidelijk dat vijf huizen en
een auto waren beschadigd door een explosief. In een van die huizen woont een
lid van Bandidos. In maart werden twee aanslagen gepleegd op de voorzitter van
Bandidos, die in Echt-Susteren woont.

De schade valt mee, maar de mensen voelen zich onveilig. Zo kan het niet langer
, zegt Hessels. Het moet mogelijk worden - net als in Duitsland - om motorclubs
als criminele organisaties aan te wijzen en dan te verbieden.

LOAD-DATE: 7 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              89 of 141 DOCUMENTS



                                  De Telegraaf

                               6 mei 2014 dinsdag

Pleidooi Bolkestein 'onzin';
'Nederland moet zo ver mogelijk weg van Europa blijven'

SECTION: WatUZegt; Blz. 6

LENGTH: 759 woorden


Meer dan de helft van de deelnemers aan de Stelling van de Dag is het niet eens
met oud-eurocommissaris Frits Bolkestein, die in minister van Financiën Jeroen
Dijsselbloem een goede kandidaat ziet voor het voorzitterschap van de Europese
Commissie.

Slechts 40 procent vindt Dijsselbloem 'prima voor Brussel'. De tegenstanders
vinden vooral dat er helemaal geen Nederlander meer naar Europa moet.  Nederland
moet zo ver mogelijk weg van Brussel blijven . Een andere anti-Europeaan
vermoedt dat het gepraat over  een Nederlander een functie geven alleen is
bedoeld om de onrust over de EU te stoppen .

Vele deelnemers noemen Bolkestein  oud  en  politicus-af, en daarom moet hij
zich er niet mee bemoeien . Zijn pleidooi voor Dijsselbloem is  van geen enkel
belang. De heer Bolkestein heeft weinig invloed in de politiek . Anderen vinden
het  slim van de oude vos .  Als een VVD-voorman zoiets doet is er wat aan de
hand.  Iemand meent te weten wat:  Volgens mij is dit bedoeld om PvdA gunstig te
stemmen na geluiden over haarscheurtjes in de coalitie.

Luchtje aan  Bolkestein noemde Dijsselbloem een bekwaam persoon met veel
kwaliteiten, maar de meeste deelnemers zijn het daar niet mee eens. Sommigen
merken op dat het  meestal niet degene wordt die genoemd wordt , en zij denken
dat er  een luchtje  zit aan het optreden van Bolkestein.  Mes in de rug van
Dijsselbloem  die wordt het dus niet.

Het is ook geen goede zaak dat een VVD'er reclame maakt voor een PvdA'er, vinden
de meesten.  Belachelijk , wordt gezegd, maar er zijn ook talrijke lovende
opmerkingen over de  onpartijdigheid van Bolkestein .  Hopelijk geen
partijpolitiek spelletje maar eerlijk gemeend. Dijsselbloem is m.i. een koele
kikker die zich niet gek laat maken.

Dat Bolkestein op de proppen komt met een PvdA'er zegt iets over de VVD, denken
velen. Blijkbaar zijn er  onvoldoende (of geen) VVD-kandidaten met het vereiste
niveau, dan wel die voldoende draagvlak hebben binnen deze Europese top.

Nederland is nog nooit voorzitter geweest van de Europese Commissie, en dat
wordt wel eens tijd, zegt de helft van de stemmers, hoewel 49 procent een
actieve lobby vanuit Den Haag onnodig vindt.

Voor de Nederlandse burgers zal het geen verschil maken of een Nederlander
EC-voorzitter wordt of niet, denkt driekwart. Het feit dat Nederland nog geen
voorzitter is geweest betekent volgens 56 procent niet dat Dijsselbloem een
goede kans zou maken, zoals Bolkestein suggereerde.

Engels  Dat onze minister van Financiën goed Engels spreekt, kunt u wel
waarderen. Voor 57 procent is dat een belangrijke kwaliteit, net als voor
VVD-coryfee Bolkestein, die deze vaardigheid van Dijsselbloem apart noemde.

Vele deelnemers delen de gunstige mening van Bolkestein. Zij vinden Dijsselbloem
beheerst, correct met zeer verzorgd uiterlijk en voorkomen, weet goed uit te
leggen, niet alleen bekwaam, maar ook representatief en realistisch, bovendien
met beide benen op de grond staand.

De meesten (51 procent) echter zijn Dijsselbloem minder goedgezind. Dat hij van
de PvdA is, spreekt tegen hem. Volgens sommige deelnemers is hij onbetrouwbaar.
Hij struikelt over zijn eigen benen om nog meer Nederlands geld per express naar
Brussel te dragen , merkt iemand op. Enkelen vinden dat hij nog te weinig
ervaring heeft of 10 jaar te jong is voor een job in de EU.

Dat is voor sommige deelnemers tevens een goede reden om hem vooral in Den Haag
te houden.  Minister Dijsselbloem kan beter in Nederland de staatsfinanciën op
orde houden.  Een ander meent:  Hij is een goede minister, geeft goede uitleg
bij besluiten in de Kamer aan de gewone man.  Bovendien is  hij door de
Nederlandse bevolking gekozen om in Nederland werk te doen.

Het zou echter kunnen zijn dat Dijsselbloem sowieso naar Brussel verdwijnt. De
coalitie zou hebben afgesproken dat de nieuwe Nederlandse eurocommissaris een
PvdA'er zou moeten zijn, en Dijsselbloem lijkt de kandidaat. Hij is als minister
van Financiën voorzitter van de eurogroep, maar raakt die functie waarschijnlijk
na de Europese verkiezingen kwijt. Een derde vindt dat hij een zware
financieel-economische post zou moeten krijgen binnen de Commissie.

Maar, verwacht iemand:  Dijsselbloem zal streng zijn voor knoflooklanden en
profiteurs, en daarom zal men tegen hem stemmen.

Coosje Hiskemuller

Vandaag is er weer een Stelling van de Dag. U kunt meedoen tussen 11 en 15.30
uur via www.telegraaf.nl en www.wuz.nl.

LOAD-DATE: 5 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              90 of 141 DOCUMENTS



                                  De Telegraaf

                               2 mei 2014 vrijdag

Haal uw klassieker uit de garage;
Doe mee aan het Nationaal Autovisie Concours

SECTION: Auto; Blz. 19

LENGTH: 151 woorden


Op zaterdag 21 en zondag 22 juni wordt op de terreinen van het voormalige
koninklijk Paleis het Loo in Apeldoorn voor de elfde keer het Concours
d'Élégance georganiseerd.

Zoals gebruikelijk kent dit klassiekerfestijn twee onderdelen: een
internationaal concours met voornamelijk 'grote' vooroorlogse auto's en een
nationaal concours, met jonge klassiekers uit het eigen Nederlandse wagenpark.
Het laatstgenoemde evenement wordt traditioneel door Autovisie georganiseerd.

Deelname aan het Nationaal Autovisie Concours staat open voor auto's die
minstens 25 jaar oud zijn. De auto's zullen in diverse klassen ingedeeld worden,
waaronder 'sportwagen voor de gewone man', 'filmhelden', 'reclamekarren' en '50
jaar Ford Mustang'. Dus poets uw klassieker en meld u aan. Kijk voor een
compleet overzicht van de klassen en informatie betreffende aanmelding op
www.autovisie.nl/concourshetloo .

LOAD-DATE: 1 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              91 of 141 DOCUMENTS



                                  De Telegraaf

                             26 april 2014 zaterdag

Held tegen wil en dank;
Weduwe Soldaat van Oranje over haar eeuwigdurende liefde

SECTION: Reportage; Blz. 3

LENGTH: 1682 woorden


Ook sinds zijn dood staat haar leven in het teken van de Soldaat van   Oranje.
Door de records  brekende musical, door zijn zojuist in het Engels gepubliceerde
autobiografie, door al die oorlogsherdenkingen dit jaar. Karin, weduwe van Erik
Hazelhoff Roelfzema, over een eeuwigdurende liefde:  Alsof hij nog altijd bij me
is, over me waakt, met me praat.                                Ze oogt
breekbaar, de lange reis vanuit Hawaï heeft kracht gekost. Desondanks bezocht
Karin Hazelhoff Roelfzema afgelopen week Soldaat van Oranje, de prachtige
musical. Voor de vijftiende keer. Haar man, verzetsheld Erik, vertelde vlak voor
zijn dood tegenover deze krant op zijn tropische eiland in de Stille Oceaan:  Ze
gaan iets raars over me maken. Nou, ik moet het allemaal nog zien hoor. Mensen
die zingen en vervolgens praten. Vechten, vliegen en weer liedjes neuriën  Wat
moet je daar nou toch mee?

Karin lacht als we die woorden van de Soldaat van Oranje memoreren.  Zo dacht
Erik. Met musicals had hij weinig. Hij stierf nog voor de première. Toch weet ik
zeker dat hij enthousiast was geweest als hij het allemaal had meegemaakt. Want
de voorstelling op het voormalige marinevliegkamp Valkenburg volgt het echte
verhaal, zíjn leven. Meer nog dan de wereldberoemd geworden film.

Het is de langstlopende voorstelling uit de Nederlandse theatergeschiedenis. Met
louter uitverkochte zalen. Tijdens de première op 30 oktober 2010 waren koningin
Beatrix en prinses Irene eregasten. In juni 2011 zaten kroonprins
Willem-Alexander en prinses Máxima op de tribune. Die belangstelling is tot op
de dag van vandaag gebleven.

Karin:  Willem-Alexander, nu als Koning, bezocht Soldaat van Oranje kortgeleden
met prinses Amalia. Vader en dochter, in alle stilte. Erik zou trots zijn
geweest, dat weet ik zeker. En niet alleen vanwege de adellijke gasten, maar ook
omdat bijna anderhalf miljoen gewone Nederlanders al die jaren na de oorlog nog
steeds belangstelling tonen. Bewijs dat zijn in 1970 geschreven boek voortleeft.

De weduwe was aanwezig bij de uitreiking van de Oranjefonds Soldaat van
Oranjeprijs en de Erik Hazelhoff Roelfzema Jong Talentprijs. Om schrijverschap
te ambiëren. Zelf publiceerde Erik veel, graag en goed. Ook voor De Telegraaf:
zijn column De Verre Tamboer kreeg wekelijks honderden reacties.

Afgelopen dagen stond Karin Hazelhoff Roelfzema stil bij 'Voor hen die vielen',
het oorlogsmonument aan de Schouwweg in Wassenaar. Plek ook waarnaar de as van
haar man in 2008 werd overgebracht. 'Vrij, onverveerd', staat in marmer boven
zijn naam. Hij stierf in haar armen, 26 september 2007, negentig jaar oud. Vlak
daarvoor had hij nog gezegd:  Dank dat je zo goed voor me zorgt.   Daar zijn
echtgenotes voor , had ze geantwoord.

Karin heeft ervoor gekozen vandaag, eerste Koningsdag, in Nederland te zijn. Pas
volgende week reist ze terug naar Hawaï. Want net als Erik in zijn lange leven
draagt ze de Oranjes een warm hart toe.

Ik weet nog dat ik de eerste mail van Willem-Alexander kreeg toen hij Koning
werd , lacht ze.  Heel erg dierbaar, ik ken de familie al zo lang. Gelukkig gaat
het weer beter met Bernhard jr. Ik was bij de kroning van Willem-Alexander, hij
doet het geweldig. Erik zei altijd: 'Een land met een koninklijke familie als de
Oranjes en het gehele volk dat hen onvoorwaardelijk steunt, hoeft zich geen
zorgen te maken over de toekomst. Dat komt altijd goed'.

Karin stond nooit in de schaduw van haar beroemde man. Daarvoor heeft ze een te
sterke persoonlijkheid en is ze een te opvallende verschijning. Hazelhoff
Roelfzema viel als een blok voor Karin   Friese vader, Zweedse moeder   toen hij
haar in 1951 op een feest in New York ontmoette.

Ze was lang, slank, blond. En half Zweeds, wat wellicht verklaart dat haar ogen
blauw waren met gele vlekjes. Toen ze die van mij dwars door die volle kamer
ontmoetten, hielden ze elkaar vast in een tunnel van stilte , zo schreef de
oorlogsheld in 'Uit het leven van de Soldaat van Oranje'.

Karin zag hem destijds heel anders. Ze wist wie hij was.  Een grote naam,
iedereen sprak over hem. Enorme verhalen over zijn heldendaden. Maar als
Amerikaanse was ik natuurlijk niet onder de indruk. Erik was aantrekkelijk, een
rokkenjager. Ik was net getrouwd, moest niets van hem hebben. Maar we bleven
elkaar ontmoetten. Op hockey- en voetbalwedstrijden. Pas veel later realiseerde
ik me dat ik al zijn woorden had onthouden.

Veertien jaar later trouwden ze.  Erik zei altijd: 'Als je de ware liefde hebt
ontdekt, word je als de wijzer van een kompas naar het magnetische noorden
getrokken'. En zo was het ook.

In haar woning op Hawaï, The Big Island, en in het Haagse hotel Bel Air, waar ze
dezer dagen verblijft, werkte Karin aan 'Win a Few, The Autobiography of The
Soldier of Orange'. Ze stuurde de proefdrukken vorige week naar koning
Willem-Alexander en prinses Margriet.

Bekend werd de foto van Erik, die de prinsesjes Irene en Beatrix uit de Dakota
op Nederlands grondgebied tilde, na jaren van Duitse overheersing , vertelt ze.
En eerder, toen hij aanwezig was bij de terugkeer van koningin Wilhelmina en
prinses Juliana op vliegbasis Gilze-Rijen, 2 mei 1945.

'Win A Few' is Eriks werk, maar door zijn weduwe aangevuld met actuele
gebeurtenissen waaraan de Engelandvaarder zelf niet meer toekwam. Zoals de dood
en begrafenis van zijn goede vriend prins Bernhard. De prins bezocht hen twee
keer op Hawaï. Een trouwe gast in hun ver van de buitenwereld gebouwde huis
Cloud Cuckooland.

Hazelhoff Roelfzema zei over de dood van prins Bernhard in De Telegraaf in de
zomer van 2007, zijn laatste interview, luttele maanden voor hij zelf stierf:
Hij mocht oud worden, Bernhard. Hij had een prachtig en rijk leven. Dat kan ik
nu ook al van mezelf zeggen. Zijn overlijden was een grote klap. Mijn eerste
verjaardag na de begrafenis. Voor het eerst geen telefoontje, geen bericht, geen
grappen en grollen. Nooit meer die schaterlach.

In 'Win a Few' komt ook de rol van Hazelhoff Roelfzema als voorvechter van de
vrije Republiek der Zuid-Molukken aan bod. Met een ultrageheime missie wilde
Erik contact leggen met het verzet op de Molukken en de door een Indonesische
scheepsblokkade geïsoleerde eilanden voorzien van wapens.

Op de Filipijnen bemachtigde hij een klein watervliegtuig en met die Republic
Seabee vloog de Soldaat van Oranje naar het verre Ambon. Zijn actie mislukte en
de communistische dictator Soekarno eiste de scalp van Hazelhoff. Maar die gaf
geen krimp en de Molukse zaak stond dankzij hem wél op de kaart.

We vertellen Karin dat linkse advocaten de mariniers die in 1977 een einde
maakten aan de treinkaping bij De Punt, voor de rechter willen slepen. Ze zegt:
Zo'n proces had zijn goedkeuring nooit gehad, hoe zeer Erik de Ambonezen ook
steunde. Want geen volkerenstrijd rechtvaardigt geweld en gijzeling. Militairen
die toen de trein bestormden, wilden slechts onschuldige reizigers redden.

Ze staat nog midden in de wereld van nu. Actualiteit, zoals de Oekraïnecrisis,
volgt Karin Hazelhoff Roelfzema op de voet. Hetzelfde geldt voor de inzet van
Nederlandse commando's in de woestijn van Mali. Met in hun gelederen kapitein
Marco Kroon, net als haar overleden echtgenoot drager Militaire Willems-Orde.

Erik was een getalenteerd vlieger , vertelt ze over zijn heldendaden.  Hij werd
na Contact Holland, die beroemd geworden landingen op de stranden van
Scheveningen en Katwijk, RAF-piloot en diende bij elitesquadron 139. Als
Pathfinder baande hij de weg voor de grote bommenwerpers. Erik vloog maar met
één doel: Europa bevrijden. Zijn Mosquito was de Q van Queenie. Na de oorlog is
hij nooit meer achter de stuurknuppel gaan zitten. Zijn missie was immers
volbracht.

Volgende week is het dodenherdenking, de dag waarop Erik en Karin in hun ruim
40-jarige huwelijk samen terugkeken naar die oorlog. Karin laat een unieke foto
zien. Een zwart-wit beeld uit vergane tijden, de zomer van 1973. Vier al wat
oudere mannen en zijzelf, stralend middelpunt. Haar gezelschap: Chris Krediet,
Erik Hazelhoff Roelfzema, Peter Tazelaar.

Drie mannen die zendapparatuur en agenten op het Nederlandse strand afzetten en
weer oppikten. Drie mannen die adjudant van koningin Wilhelmina zouden worden.
Drie Soldaten van Oranje. En nog een held: Ben Vlielander Hein, navigator van
Hazelhoff Roelfzema op de meeste van diens 72 levensgevaarlijke missies naar
nazi-Duitsland in de snelle, houten Mosquito.

In dat rijtje onverschrokken Engelandvaarders die opstonden toen het echt nodig
was, mag de vijfde niet ontbreken: Spitfire-vlieger Bob van der Stok. Hij
bedacht het plan om met een motortorpedoboot tot vlak bij het Zuid-Hollandse
strand te varen.

Van der Stok schoot Luftwaffe-vliegtuigen neer, werd zelf omlaaggehaald en zat
krijgsgevangen in Stalag Luft III. Als één van slechts drie officieren wist hij
naar Engeland te ontsnappen in wat later als The Great Escape zou worden
verfilmd. 74 andere gevluchte geallieerden werden aangehouden, vijftig van hen
door de Gestapo doodgeschoten.

Van der Stok en Hazelhoff waren aanvankelijk geen vrienden. Toen de Soldaat van
Oranje de Vlieger van Oranje decennia na de oorlog uitgerekend in een bar op
Hawaï tegen het lijf liep, werd dat knokken.

Erik Hazelhoff Roelfzema, zeven jaar geleden tegenover deze krant:  Twee mannen
op leeftijd, verwikkeld in een ordinair kroeggevecht. Tja, bepaald niet iets om
trots op te zijn. Maar uiteindelijk hebben we samen een biertje gedronken...

Erik wordt wel afgeschilderd als avonturier , vertelt Karin.  Misschien was hij
dat na de oorlog, maar zeker niet tijdens de Duitse bezetting. Hij dacht in
recht en onrecht, hield van het anonieme leven op Hawaï. Maar kon zich zelfs
daar opwinden over onderdrukking, waar ook ter wereld. Die boodschap leeft
voort. Ook straks, tijdens dodenherdenking. Dankzij film, musical,
autobiografie. Dankzij een held tegen wil en dank.

LOAD-DATE: 25 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              92 of 141 DOCUMENTS



                                  De Telegraaf

                             26 april 2014 zaterdag

Taskforce dweilt met de kraan wagenwijd open

SECTION: Reportage; Blz. 3

LENGTH: 547 woorden


De drugscriminaliteit in Brabant is veel omvangrijker dan wordt aangenomen,
schreef de leiding van een speciale antihennep Taskforce deze week in een
toekomstplan voor de komende jaren. Ik vraag me dan meteen af wát vooraf werd
aangenomen. De Taskforce bestaat al sinds 2010, maar ook daarvoor was de
situatie in Brabant en Zeeland zeer alarmerend.

Drugsoorlogen worden in Eindhoven, Breda en Tilburg open en bloot op straat
uitgevochten met meerdere doden tot gevolg. Criminele bendes investeren
miljoenen in het opzetten van hennepkwekerijen in loodsen, woonhuizen,
woonwagenkampen of in verborgen ruimtes van viaducten. Gewone burgers worden
soms gedwongen kwekerijen in huizen of garages te beginnen, met alle dramatische
gevolgen van dien als ze worden betrapt. Gezinnetjes worden lekker gemaakt een
hennepkwekerijtje op zolder te beginnen en zijn bij ontdekking hun huis en
tienduizenden euro's kwijt.

De miljoenenwinsten worden niet alleen gebruikt om nieuwe kwekerijen op te
zetten, maar ook om geld weg te sluizen en wit te wassen. Daarbij wordt dankbaar
gebruik gemaakt van de zogenaamde notabelen van onze maatschappij; notarissen,
makelaars en advocaten. Alleen al in Tilburg zou jaarlijks tussen de 728 en 884
miljoen aan de illegale teelt van hennep worden verdiend. Met dat geld wordt de
samenleving in veel opzichten gecorrumpeerd.

Gelukkig is de Taskforce Brabant Zeeland in het beleidsplan ervan doordrongen
dat ondanks goede cijfers van aangepakte bendes en afgepakt crimineel vermogen
het effect slechts beperkt is. Zo is de strijd tegen criminele elektriciens die
voor hennepkwekers werken slechts een speldenprik. Capaciteit om de verkoop te
bestrijden van materiaal dat nodig is voor hennepkwekerijen is er al helemaal
niet. Op smokkel via de havens van Zeeland en Moerdijk en via Eindhoven Airport
is nauwelijks zicht. Eigenlijk is de conclusie dat de Taskforce dweilt met de
kraan wagenwijd open.

Het team wil zich de komende jaren meer richten op succesvolle kopstukken uit de
Brabantse en Zeeuwse misdaad. Op zich een goed streven, maar niet vergaand
genoeg. De Taskorce kán dit probleem eenvoudigweg niet alleen oplossen. Het
slappe overheidsbeleid van gedogen en gebruiken van wietpassen veroorzaakt
alleen maar ellende. De aanpak moet meer worden gericht op het wegnemen van de
vraag naar hennep én het inzetten van meer capaciteit om ook de facilitators uit
de bovenwereld aan te pakken. Daarbij is ook de hulp nodig van de
beroepsorganisaties van advocaten en notarissen, die veel adequater moet
inspelen op signalen van fout gedrag.

Gelukkig bestaat sinds kort weer de mogelijkheid burgers te laten infiltreren in
drugsbendes, waardoor dit soort criminele organisaties van binnenuit wordt
bestreden. Veel mensen denken nog altijd aan kruimelwerk als ze horen van
wiettelers en hennepkwekers. In werkelijkheid gaat het om keiharde
georganiseerde misdaad die feitelijk een nog veel grotere bedreiging vormt voor
veiligheid op straat en maatschappelijke integriteit dan de in omvang beperktere
handel in cocaïne. Het pappen en nathouden van de wietmaffia heeft inmiddels te
veel schade veroorzaakt. Het wordt tijd voor een echt offensief.

Reacties of tips? Mail naar: jvdheuvel@telegraaf.nl

LOAD-DATE: 25 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              93 of 141 DOCUMENTS



                                  De Telegraaf

                             25 april 2014 vrijdag

'Behoren ze soms tot een bedreigde diersoort?'

SECTION: WatUZegt; Blz. 6

LENGTH: 1061 woorden


De 'polderjihadi's' treden in vreemde krijgsdienst, komen dan terug naar hun
veilige Nederlandje, waar zij met open armen worden ontvangen. Wat is dit voor
krankzinnig beleid? Burgers worden hard aangepakt met idioot hoge boetes voor
simpele overtredingen en dit soort vijandige en levensgevaarlijke types loopt
vrij rond. Onbegrijpelijk. Behoren ze soms tot een bedreigde diersoort? Ik krijg
zo langzamerhand de indruk dat onze overheid een hekel aan gewone burgers heeft,
want die mogen het gelag betalen en de risico's lopen in onze zogenaamde
'rechtsstaat'. Ik ben ervan overtuigd dat Poetin, waar onze overheid zoveel
kritiek op heeft, dit beter zou aanpakken.

A.W. de Haas, Niedorp

Spitsplan  De meeste mensen begrijpen de achterliggende gedachte niet van de NS
bij het plan voor een hoger spitstarief. Op deze manier willen ze iedereen uit
die trein hebben, de spoorwegen asfalteren, zodat ze eindelijk hun veelgebruikte
slogan als lijfspreuk kunnen introduceren: de NS zet bussen in!

Raymond van Oudshoorn,

Schoonebeek

Miniformaat  Inmiddels weet bijna niemand meer hoe hard je mag rijden op de
snelweg als gevolg van de vele wisselende maximumsnelheden. Nu is er het plan om
op die kleine hectometerbordjes in de berm ook de maximumsnelheid te laten zien,
tot zover begrijpelijk. Maar bij situaties waar de snelheidslimiet variabel is,
komt er dan ook nog een verklarend tekstje bij te staan, en dat alles in
miniformaat. Je moet straks zowat stoppen om te lezen wat er allemaal op zo'n
bordje staat. Dit zal de verkeersveiligheid niet ten goede komen, lijkt mij,
maar Den Haag zal het wel beter weten.

Ron Koster, Hoogwoud

Verbeek  FC Utrecht, stop meteen de onderhandelingen met Alflen. Nu Gertjan
Verbeek ontslagen is bij Nürnberg, is er een kans op een succesvollere toekomst.
Kijk naar Heerenveen, Heracles en AZ. Daar heeft Verbeek laten zien te kunnen
presteren met een redelijke begroting en middelmatige selecties. Hij zal na de
afkoopsom van AZ en Nürnberg niet het onderste uit de kan eisen. Van Seumeren,
wees slim en pak deze buitenkans. Een trainer van niet zeuren maar werken, past
echt bij Utrecht. En we kunnen weer genieten van Verbeek langs de lijn.

Gertjan Bolweg, Alkmaar

Hetzelfde geld  De 79-jarige Harry Belderbos kreeg een boete van 377 euro omdat
hij, per ongeluk, zijn auto had geparkeerd op een invalidenparkeerplaats. Hij
had voor hetzelfde geld ook het verkeer in gevaar kunnen brengen door met 70
km/u binnen de bebouwde kom te razen (boete 176 euro) én 20 km te hard op een
provinciale weg (168 euro). Dan had hij nog geld over om 5 km binnen de bebouwde
kom te hard te rijden (32 euro). In plaats daarvan had hij veilig zijn auto
geparkeerd. Mocht hij de boete niet tijdig (kunnen) betalen, dan kost hem dat
zijn hele AOW-maandinkomen (1117 euro).

Jan van Ingen Schenau,1e Exloërmond

Ambitieus  Het is duidelijk dat onze ambitieuze minister Plasterk de
geschiedenis in wil als de man die grenzen verlegde.

Wim Niesten, Beverwijk

Zicht  De VVD wil geen leningen meer aan Aruba zolang Aruba geen sluitende
begroting heeft http://(Tel.nl 24/04). Kamerlid Bosman van diezelfde VVD zegt:
Het kan toch niet zo zijn dat Nederland gaat inschrijven op leningen van Aruba
zonder dat ook maar enig zicht is in wat er gaande is?  Kan dhr. Bosman aan de
kiezers eens uitleggen waarom dat dan destijds met Griekenland en Cyprus wel zo
is gebeurd?

Frans de Boer, Zeist

Commandant  Willem van Oranje krijgt een standbeeld in Breda, terecht in de
juiste stad. De stichtingsakte van de Koninklijke Militaire Academie zou door
Huub Stapel als koning Willem I op 11 juni worden overgedragen aan de
KMA-gouverneur Vleugels (Tel. 24/04). Maar al meer dan een jaar is de titel
gouverneur helaas afgeschaft. Er is nu een commandant KMA, een kolonel, die valt
onder de Commandant Nederlandse Defensie Academie (NLDA), de generaal Vleugels.

Willem Heijster, Breda

Gedram  Een Armeense vreemdeling die in Duitsland een verblijfsvergunning had en
daar dus thuishoorde, heeft in Nederland zelfmoord gepleegd. Dit is natuurlijk
koren op de molen voor de linkse asielmaffia in ons land. Op immigratie- en
asielbeleid heeft de VVD al haar forse standpunten al ingeleverd. Hopelijk
houden de VVD en staatssecretaris Teeven in deze kwestie hun rug recht en geven
zij niet toe aan het linkse politieke gedram.

G. Verhulst, Arnhem

Eigenwijs  De kwaliteit van ons onderwijs tuimelt al vele jaren structureel
achteruit. De onderwijsbranche zelf laat dit kennelijk gewoon gebeuren, zonder
effectief daarop te corrigeren. Nu komt de overheid dan met een harde maatregel
om dit tij te keren. Dat doet ze met de verhoging van de leerplichtige leeftijd
voor diplomaloze leerlingen. In plaats van de maatregel toe te juichen, is het
weer diezelfde, falende onderwijsbranche, die daar bezwaar tegen maakt. Een
onderwijsbranche, die zich altijd profileert met zijn eigenwijze houding, waar
niets van te verwachten valt. Het is prima dat de overheid nu zelf met een
harde, corrigerende maatregel komt. Het is hoog tijd dat de wantoestanden op de
scholen stevig worden aangepakt en dat weer duidelijk wordt, wie er op de
scholen de baas is!

Joop van Dam, Breukelen

Zorgkosten  Er lopen in de zorg te veel managers en maatschapchirurgen rond.
Veel ingrepen, medicijnen, hulpmiddelen en aanpassingen zijn vreemd duur.
Inefficiënt werken en bureaucratie brengen hoge kosten met zich mee.
Ziekenhuizen en andere behandelaars declareren te veel en ten onrechte.
Zorgverzekeraars controleren de declaraties niet. Apotheken slaan een slaatje
uit uitlegkosten en herhaalrecepten. Wat zegt Den Haag? 'De zorgkosten rijzen de
pan uit, voornamelijk door de vergrijzing.'

G. Marina, Oegstgeest

Korte lijnen  Er is veel te doen over de zorgkosten die steeds maar oplopen.
Gemeenten in Nederland zouden niet capabel zijn om eerstelijnszorg te verlenen
en uit te voeren. Nog niet zo heel lang geleden waren er de kruisverenigingen en
wijkverpleegsters, die precies de knelpunten in de gemeenten kenden. Zij
verleenden eerstelijnszorg met grote liefde en toewijding. Hiermee is aangetoond
dat korte lijnen in de zorg het beste zijn.

Ineke Hoge-Mensink, Emmen

LOAD-DATE: 24 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              94 of 141 DOCUMENTS



                                  De Telegraaf

                            17 april 2014 donderdag

Hysterische verering van de Passie

SECTION: WatUZegt; Blz. 6

LENGTH: 127 woorden


Ik snap de bijna hysterische verering van de Mattheus Passion niet. Het Erbarme
Dich is schitterend, maar de overige drie uur zijn niet om door te komen voor
een muzikaal oprecht mens. In een halfuur Brandenburgische Konzerte, een veel
origineler werk van Bach, gebeurt melodisch meer dan in drie uur Passie. Toch
zou de Passie Bachs meesterwerk zijn. Ik vermoed dat dat komt omdat Brandenburg
veel beter in het gehoor ligt. En dat dus snobisme de motor is achter de
Passie-heisa. Je houdt van de Radetzkymars, maar daar deint ook Jan met de pet
op mee, dus beluister je die stiekem. Frederik de Grote, die verplicht de Passie
eens per jaar moest bijwonen, zei al:  Mijn vader heeft dat rotwerk uit kunnen
zitten, dus kan ik het ook.

L. Venede, Amsterdam

LOAD-DATE: 16 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              95 of 141 DOCUMENTS



                                  De Telegraaf

                             15 april 2014 dinsdag

Bubba's bubbel;
Eigenzinnige Watson op roze wolk naar tweede Masterstitel

SECTION: Sport; Blz. 18

LENGTH: 553 woorden


AUGUSTA    Hij is hét voorbeeld van de Amerikaanse droom. Golflessen waren niet
aan Bubba Watson besteed. Goed bedoeld advies over zijn swing gaat het ene oor
in en het andere weer uit. Hij leeft in zijn eigen wereld, in een bubbel. Het
kind in hem laat `Bubba' dingen doen, die het gewone volk aanspreekt. Eigenlijk
gaat alles wat hij doet regelrecht in tegen alle traditionele golfregels. En
toch kon hij gisteren opnieuw janken van geluk na het veroveren van zijn tweede
Masterstitel.

Op de achttiende green knuffelde hij innig zijn vrouw Angie en geadopteerde
zoontje Caleb. De miljoenen mensen die het tafereel aanschouwden, bestonden even
niet. Zijn hart sprak op dat moment en wanneer dat gebeurt, voert hij die
opdracht zonder tegenstribbelen uit.  Toen ik in 2012 voor de eerste keer hier
in Augusta won, waren ze er niet bij om het te vieren. Ik ben zo blij dat ze er
nu wel zijn. Dat maakt het nog specialer , aldus de 35-jarige kampioen, die de
aan zijn rug geblesseerde Tiger Woods een beetje deed vergeten.

Bubba Watson ging als een hongerig roofdier af op zijn doel. De pas 20-jarige
Jordan Spieth ging nek aan nek (-5) met zijn Amerikaanse landgenoot de vierde
ronde in. De jongeling nam zelfs een voorsprong van twee slagen (-8 om -6).
Bubba gaf geen kik en draaide die achterstand binnen twee holes (op 8 en 9) om
in dezelfde stand, maar dan in zijn voordeel. Na die machtsgreep werd het één
triomftocht van negen holes naar de Masterstitel.

Met afgrijzen kijken golfcoaches naar zijn `selfmade' golfswing. Heel zijn lijf
beweegt wanneer Watson de bal een ram geeft, terwijl dat volgens hen juist niet
de bedoeling is. Bubba heeft er maling aan. Hij ramt de bal het verst van
iedereen. En ja, met een roze driver. Wanneer hij die uit de tas haalt,
schreeuwt het publiek van geluk.

Spiegels, of technische snufjes als camera's om te kijken wat er beter kan, zijn
niet aan hem besteed.  Een swingcoach? Daar kan ik niets mee. Mijn vrouw geeft
me wel eens wat technische tips. Dan zegt ze dat mijn ellebogen te veel bewegen.
Ik weet dan echt niet waar ze het over heeft , aldus de kersverse nummer vier
van de wereld, die bijna 1,2 miljoen euro op zijn rekening kreeg bijgeschreven.

Watson schaart zich nu bij een select groepje legendarische golfers   onder wie
Ballesteros   die tweemaal deze eerste en belangrijkste major van het jaar
wonnen.  Het is ongelooflijk dat ik tussen al die grote namen sta. Ik vraag me
nu ook weer af waarom ik, Bubba Watson uit Bagdad Florida, zoveel geluk heb.

Na zijn eerste Masterszege werd de term Bubba-golf  een hot item en reken maar
dat die nu nieuw leven in wordt geblazen. De meeste golfers piekeren tijdens hun
ronde na over hun `swing' of `puttingstroke', Bubba niet:  Vier uur lang golfen
is lang hoor. Je hebt veel om over na te denken. Wat voor schoenen ik ga kopen.
En of ik mijn auto moet wassen.

Het is blijkbaar ook een manier om tweemaal het meest begeerde groene colbert
ter wereld te veroveren.

The Masters. Eindstand:  1. Watson (VSt) 280 (-7), 2. Spieth (VSt), Blixt (Zwe),
283, 4. Jiménez (Spa) 284, 26. Luiten (Ned) 292.

Bubba Watson verovert in Augusta zijn tweede Masterstitel en mag bijna 1,2
miljoen euro op zijn rekening bijschrijven. FOTO: AFP

LOAD-DATE: 14 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              96 of 141 DOCUMENTS



                                  De Telegraaf

                             5 april 2014 zaterdag

Harteloze justitie

SECTION: Binnenland; Blz. 7

LENGTH: 1177 woorden


De gebeurtenis in een juwelierszaak in Deurne houdt thans zeer veel Nederlanders
bezig. Zoals bekend werd op vrijdag 28 maart jl. de juwelierszaak Goldies van de
familie Sanders in Deurne overvallen door twee criminelen. Of om het in het
gangbare politiekcorrecte Nederlands te zeggen: 'door twee niet-westerse
allochtonen met een mediterrane Noord-Afrikaanse uitstraling'.

De juwelier was alleen in zijn zaak, maar hij had een videoverbinding met zijn
woonhuis. Daar zag zijn echtgenote op het scherm de overval. Ze pakte haar
pistool, sprong in de auto, reed naar de zaak en schoot beide overvallers, ieder
met een enkel schot, neer. De misdadigers overleefden dat niet. Thans is wederom
de discussie losgebroken in hoeverre de bedreigde burger zijn have en goed tegen
criminelen mag verdedigen.

Tot voor kort was het gebruikelijk dat de werkelijke slachtoffers, dus de
bedreigde burgers, zich eigenlijk niet te weer mochten stellen. Alleen als hun
leven direct in gevaar zou zijn, was een gewelddadige verdediging toegestaan.
Dat heette dan 'noodweer' of 'noodweer exces'. Maar in ieder geval moest de
persoon die zich verdedigd had, rekenen op een voorlopige arrestatie met
opsluiting in de cel totdat de rechtbank het onderzoek had afgerond. Niets is
frustrerender en meer vernederend dan als slachtoffer van een overval als een
soort crimineel te worden opgesloten. Dat kan dagen, maar soms ook weken duren.

Schrijnend  Thans, voor het eerst in de geschiedenis van de Nederlandse justitie
zijn de echte slachtoffers, dus de zich verdedigende juweliers, niet primair
opgesloten. Dat is te danken aan een besluit dat in 2011 genomen is. Het werd
tijd, want veel te lang werden de aangevallen of bestolen burgers soms wekenlang
als misdadigers opgesloten gedurende het vooronderzoek van de zaak. Z.g. op
beschuldiging van doodslag. Uit het recente verleden zijn een tweetal uiterst
schrijnende gevallen van juridische harteloosheid bekend.

Het eerste geval was de KLM-stewardess Annemiek van Soest die in september 1981
na een lange vlucht 's nachts thuiskwam. Ze woonde in de Amsterdamse Bijlmer,
die later herdoopt is in Amsterdam-Zuidoost, omdat het woord 'Bijlmer' vrijwel
synoniem was geworden voor het begrip 'allochtonen criminaliteit'. Annemiek werd
in een van de lugubere gangen opgewacht door twee Surinaamse criminelen die haar
handtas wilden stelen onder bedreiging met een mes. Annemiek had een pistool bij
zich en schoot beide overvallers neer.

Eén ervan overleefde dat niet. Annemiek werd gearresteerd, opgesloten en
berecht. Tenslotte werd ze, maanden later, slechts veroordeeld wegens illegaal
wapenbezit. Maar haar baan bij de KLM was ze kwijt geraakt en ze kon nergens
meer ander werk krijgen. Sindsdien leidt ze nu al meer dan dertig jaar een
marginaal bestaan, moeizaam rondkomend van een uitkering. Haar leven is verwoest
omdat ze zichzelf had verdedigd.

Smartelijk  Zeer smartelijk is de geschiedenis van wijlen de garagehouder Cees
Gardien te Leidschendam. Aan de wat afgelegen Stompwijkseweg had hij al drie
overvallen en negen inbraken meegemaakt. Omdat hij vreesde voor meerdere
overvallen schafte hij zich een pistool aan. Cees was bovendien ziek. Hij leed
aan ernstige suikerziekte en aan keelkanker. Daar was hij voor geopereerd. Zijn
strottenhoofd was verwijderd, dus hij kon nauwelijks nog praten en al helemaal
niet om hulp roepen. Hij liep moeilijk.

Op 15 december 2003 werd hij wederom overvallen. Dat geschiedde in het duister.
Cees trok zijn pistool en schoot op een van de vijf Turkse criminelen die hem
belaagden. Dat was een beruchte misdadiger genaamd Yacup Yuruyucu. Yacup werd
dodelijk getroffen. De zieke en invalide Gardien werd echter opgesloten in z.g.
'voorlopige hechtenis'.

Buitengewoon onheus was het optreden van de officier van Justitie. Die had de
ongehoorde brutaliteit om op te merken dat Cees Gardien al eerder was overvallen
en dat hij dus beter had kunnen verhuizen met zijn garagebedrijf. De doodzieke
Gardien werd eerst na ruim vier maanden voorarrest en een eis van 1,5 jaar cel
wegens doodslag en acht maanden cel wegens illegaal wapenbezit vrijgelaten. Zijn
advocaat pleitte gelukkig succesvol 'noodweerexces'. Maar het OM bleef zoeken
naar een mogelijkheid om Gardien alsnog voor jaren achter de tralies te krijgen.

In al deze zaken was er sprake van een totaal gebrek aan medeleven met de echte
slachtoffers, namelijk de bedreigde en bestolen burgers. Ook is er een stuk
overdreven sympathie op de merken met foute allochtonen. Dat past in het
denkraam van vooral politiek links geïndoctrineerde intellectuelen. Die hebben
thans ook de mond vol met opmerkingen als:  Het moet hier geen wildwest worden.
Ook spreken die softe wereldverbeteraars over hun vrees voor 'Amerikaanse
toestanden'. Zelfs gewone Nederlanders poneren graag de stelling 'dat men geen
eigen rechter mag spelen'.

Dit is de grootste lariekoek die er bestaat. Een rechter is een overheidspersoon
die uitvoerig de tijd krijgt om alle gegevens, rapporten, verslagen en verhoren
te lezen en te bestuderen. Tijdens de rechtszitting heeft hij uren tot dagen de
tijd de van 'doodslag' beschuldigde daders te ondervragen. Hij kan zijn
literatuur bestuderen, met deskundigen overleggen en er grondig over nadenken.

Broodwinning  Evenwel heeft de door criminelen overvallen burger al die
mogelijkheden niet. Hij wordt onverwacht geconfronteerd met (veelal gewapende)
misdadigers, die het voorzien hebben op zijn broodwinning, zijn bestaan of zelfs
zijn leven. Veelal zijn de bedreigde slachtoffers hardwerkende middenstanders,
die al op hoge kosten gejaagd zijn door de tegenwoordig onmisbare
veiligheidsmaatregelen. Zeker indien het gaat om een juweliersbedrijf. In enkele
seconden moet het bedreigde slachtoffer beslissingen nemen. Daar heeft hij geen
weken tot maanden de tijd voor, zoals de rechter.

Het z.g. 'voor eigen rechter spelen' is dan ook een volkomen misplaatste
opmerking, afkomstig uit de 'softe sector'. Die bepleit o.m. via het Centrum
voor Criminaliteitspreventie en Veiligheid (CCV) en de Brancheorganisatie
Detailhandel Nederland, dat middenstanders zich niet mogen verzetten tegen
criminelen. Ze moeten rustig blijven, hun geld afgeven en 'de dader goed
bekijken voor het latere signalement' (hoe moet dat dan met een bivakmuts, de
werkkleding van een crimineel?).

Het lijkt wel of de dagen van de vroegere minister Donner (2003) van Justitie
zijn teruggekeerd.

Die stelde voor de overvaller een klapsigaar aan te bieden, heel hard 'boe' te
roepen of de crimineel af te leiden door te zeggen 'Kijk, kijk, een groene
ijsbeer!' Daarna zou men de verbijsterde misdadiger kunnen aanhouden en aan de
politie overleveren.

Duidelijk is wel dat vele gezagsdragers bij Justitie vaak geen menselijk
mededogen voor de echte slachtoffers hebben en dat er wellicht meer gestoorde
personen rondlopen op het Binnenhof en in de rechtbanken dan op de luchtplaats
van psychiatrische inrichtingen.

LOAD-DATE: 4 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              97 of 141 DOCUMENTS



                                  De Telegraaf

                             29 maart 2014 zaterdag

Onbetaalbare TOP-reclame;
Nederland ongekend positief in schijnwerpers  door bijeenkomst wereldleiders

SECTION: Pagina; Blz. 5

LENGTH: 1429 woorden


Het kostte een stevig bedrag, maar het leverde véél meer op. De nucleaire top
Nuclear Security Summit (NSS) die afgelopen week werd gehouden in Den Haag,
heeft ons land op een ongekend positieve manier in de schijnwerpers van de
wereld gezet. Betrokkenen én deskundigen zijn het over één ding eens: dit was
onbetaalbare reclame voor Nederland!                              DEN
HAAG/AMSTERDAM, zaterdag De beelden van de Amerikaanse president die voor De
Nachtwacht in het Rijksmuseum staat, gingen de hele wereld over. Kranten,
websites, tv-zenders, óveral was het te zien. Maar eigenlijk is Jos Vranken,
algemeen directeur van het Nederlands Bureau voor Toerisme en Congressen, nog
blijer met de foto's van de Chinese president en diens echtgenote in een
zonovergoten Keukenhof.

Dat beeld is terechtgekomen bij honderden miljoenen Chinezen. Zij hebben in één
klap een prachtig beeld van Nederland gekregen. En China is dé groeimarkt als
het gaat om toerisme. Het was een uniek moment , zegt Vranken.

Voor Nederland is een goed imago in het buitenland van groot belang. Vooral op
basis van zo'n imago wordt het land gekozen; dat geldt voor toeristen, maar ook
voor organisatoren van congressen of bedrijven die een vestiging openen.

De Haagse burgemeester Van Aartsen rekent het belang voor:  Alleen al in de
Haagse regio praat je over 500 internationale bedrijven en organisaties. Die
zijn samen goed voor 30.000 banen. Want vergeet niet: tegenover elke directe
baan bij een organisatie staat een extra baan, bijvoorbeeld bij de bakker of de
school in de buurt.

Nederland heeft van oudsher een grote aantrekkingskracht op internationale
organisaties en bedrijven. Prof. dr. Cees van Riel, verbonden aan de Rotterdamse
Erasmus Universiteit, maakt studies naar het imago en de beeldvorming van
bedrijven, organisaties of landen. Hij snapt wel waarom Nederland goed scoort:
De reputatie van een land hangt af van de algemene aantrekkelijkheid, de
stabiliteit van de samenleving en de economische kracht. Nederland doet het
vooral goed als stabiel land: hier is alles gewoon goed geregeld. Maar we zijn
ook wel een beetje saai!

En juist daarom was Van Riel zo onder de indruk van de foto's van Obama in het
Rijksmuseum.  Er is cultuur toegevoegd aan het imago dat Nederland heeft. Dat is
heel goed, we hebben toch een culturele geschiedenis om trots op te zijn. Laten
we dat vooral meer uitdragen.

Kosten  De totale organisatiekosten van Nuclear Security Summit zijn niet
precies te becijferen. Duidelijk is wel dat er 24 miljoen euro is uitgetrokken
voor directe kosten zoals extra beveiliging, de huur van hekken, wegafzettingen
enzovoorts. Daarbij komen nog tientallen miljoenen voor   bijvoorbeeld   het
laten vliegen van F-16's, die de boel moesten bewaken, of het afzetten van het
Amsterdamse Museumplein omdat de helikopter van president Obama daar moest
landen.

Maar de investering was elke cent dubbel en dwars waard, want Nederland staat op
de kaart. Burgemeester Van Aartsen:  We hebben laten zien dat we dit soort grote
evenementen aankunnen. De organisatie verliep vlekkeloos, zelfs het weer werkte
mee!

Dat enthousiasme is ook terug te vinden bij premier Rutte. Hij was de gastheer
van de 57 wereldleiders op de conferentie.  De impact was heel groot , vertelt
Rutte in het Torentje over het evenement. Hij heeft net de bedankbrieven de deur
uitgedaan aan de talloze Nederlandse diensten die bij het ordentelijk en veilig
verlopen van de top betrokken waren.  Die duizenden mensen verdienen allemaal
hartelijke dank voor hun inspanningen. Net als zij die in de file stonden of
moesten thuiswerken vanwege de top.  Naast Rutte was ook de hele ministerraad
druk in de weer met bilaterale ontmoetingen met de wereldleiders, die in de
marge van de conferentie plaatshadden.

Kassa   Overal werd geld verdiend , zegt Rutte.  We weten van de anderhalf
miljard euro aan overeenkomsten die met China zijn gesloten. Maar denk ook eens
aan die foto van de Chinese presidentsvrouw die haar eigen tulp doopt. Het stond
op zowat alle voorpagina's van de Chinese kranten!  De BV Nederland ging als een
warm broodje over de toonbank.

Dat beeld wordt door staatssecretaris Dijksma (Economische Zaken) bevestigd.  De
ledverlichting die wij hier in onze kassen hebben, een Nederlandse uitvinding,
hangen ze nu ook in Chinese kassen op. De Chinezen waren ook erg benieuwd naar
onze innovaties in de landbouwsector. Hoe je met minder water toe kan om
gewassen te laten groeien bijvoorbeeld. Of hoe je veilig zuivel kunt produceren,
kijkend naar de ervaringen die ze daar hebben gehad met babyvoeding. En ze waren
natuurlijk enorm onder de indruk van onze bloemen , meldt de bewindsvrouw.

Nederland staat er dankzij de voorspoedige organisatie goed op, denkt de
premier.  Alles begon op tijd, dat is ook wel eens anders bij dit soort
ontmoetingen.  Hij noemt het simulatiespel van een aanslag met nucleair
materiaal als voorbeeld van de verrassende Nederlandse aanpak.  Het was een 24
-achtige opzet, waarin steeds nieuwe dingen gebeurden , vertelt hij, hintend op
de actieserie over een Amerikaanse antiterreureenheid.  Op die ontwikkelingen
moesten de leiders dan weer reageren. Obama deed heel enthousiast mee, sommige
landen waren aanvankelijk wat terughoudend. Maar na afloop zeiden er veel: dit
hadden we niet verwacht!

Het bezoek van Obama trok een extra wissel op de organisatie van de afgelopen
week.  Voor elk onderdeel van het bezoek leken de Amerikanen een ander team
verantwoordelijk te hebben gemaakt. Wij deden alles steeds met hetzelfde, toch
kleinere team. Elke keer als we een programmapunt met Obama hadden voltooid,
moest de uitkomst ervan worden teruggekoppeld naar de White House. En onze
protocolmedewerker zei dan maar dat ze het ging terugkoppelen naar de Cats House
, lacht Rutte.

Toekomst  Maar de positieve uitstraling die er nu is, moet ook in de toekomst
blijven, benadrukt Vranken van het Bureau van Toerisme en Congressen.  Neem nu
een wereldcongres van cardiologen dat vorig jaar in Amsterdam is gehouden. Dat
werd bezocht door zo'n 19.000 deelnemers. Dat levert een miljoenenimpuls op voor
de stad.

De buitenlandse toeristen en congresgangers leveren ons land in totaal jaarlijks
zo'n acht miljard euro aan omzet op. Vooral de congresgangers zijn
aantrekkelijk. Uit onderzoek blijkt dat zij per dag ruim twee keer zo veel geld
uitgeven als een toerist. Vorig jaar bezochten 200.000 bezoekers Nederland om
deel te nemen aan een internationaal congres en dat leverde een economische
impuls op van bijna 200 miljoen euro, zo berekent het Bureau van Toerisme en
Congressen.

De zorgen van Vranken betreffen vooral de bijdragen van de overheid om reclame
te kunnen blijven maken voor Nederland.  Ieder land snapt het belang van
toerisme en congressen, de komst daarvan levert gewoon geld op. Kijk naar landen
als Duitsland en Zwitserland; die landen investeren fors in reclame en promotie
van het eigen land. Door de bezuinigingen moeten wij het met steeds minder geld
doen, dat is jammer.

Trots  Maar wat overblijft van de afgelopen week, is een trots gevoel, Nederland
kan zoiets groots organiseren. Professor Cees van Riel:  Eindelijk een evenement
dat niet werd verstoord door een actiegroep of iets anders, maar een perfecte
organisatie. Daar mogen én moeten we trots op zijn.

Als premier Rutte, de gastheer van de grootste internationale conferentie ooit
in Nederland, terugkijkt, is er maar één conclusie:  Het liep als een uurwerk.
En iedereen bleef stralen. We kúnnen het!

Jos Vranken, verantwoordelijk voor het binnenhalen van zo veel mogelijk
buitenlandse toeristen en congresgangers:  Ja, natuurlijk is het imago van ons
land er vooral één van gedegen en betrouwbaar. Maar dat hebben we kunnen
combineren met kunst en cultuur. En, voordat iedereen het vergeet, we hebben ook
een imago als een open en liberale samenleving. Het is schitterend om te zien
hoe Mark Rutte juist dát gevoel kan uitstralen. Echt waar, héél knap van de
premier.

Burgemeester Van Aartsen geeft toe dat hij in de afgelopen week maar weinig uren
heeft geslapen. Erg?  Welnee, het was prachtig om te doen. Wie mag nu zo veel
topleiders ontmoeten en betrokken zijn bij zo iets belangrijks? Fantastisch!
Rust is er niet bij, want dit weekeinde is Den Haag middelpunt van de viering
'200 jaar Grondwet'. Geen Obama, maar gewone Nederlanders. Voor de burgemeester
geen probleem:  Dit is ook leuk.

LOAD-DATE: 29 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              98 of 141 DOCUMENTS



                                  De Telegraaf

                             28 maart 2014 vrijdag

FILM VANDAAG

SECTION: RTV; Blz. 2

LENGTH: 229 woorden


Jumpin' Jack Flash.  (RTL4, 12.50) (VS, 1986, komedie)6

Emma.  (RTL8, 20.30) (VS, 1996, romantische komedie)7

Rango.  (RTL5, 20.30) De onhandige kameleon Rango komt in een uitgedroogd
woestijndorpje terecht, waar hij zich voordoet als een onverschrokken
revolverheld en zo het dorp van de ondergang probeert te redden. (VS, 2011,
animatiefilm)8

Mama is boos!  (FXNL, 20.30) (NL, 1986, komedie)6

La source des femmes.  (BEL2, 20.40) (FR, 2011, drama)7

Secret Window.  (RTL5, 22.35) Een schrijver die aan lager wal is geraakt, krijgt
af te rekenen met een man die beweert dat hij de auteur is van een van zijn
vorige boeken. (VS, 2004, thriller)7

The Duchess.  (NL2, 23.15) De mooie, charismatische Georgiana trouwt op jonge
leeftijd met de hertog van Devonshire. Ze is geliefd bij het gewone volk, maar
haar echtgenoot verwaarloost haar en ze hunkert naar liefde. (GB, 2008,
biografie)7

Point Break.  (BEL1, 23.20) (VS, 1991, actiefilm)7

Cross of Iron.  (RTL7, 00.05) Ten tijde van de Tweede Wereldoorlog moet een
groep Duitse soldaten zich staande zien te houden aan het Oostfront. (VS, 1977,
oorlogsfilm)8

Thirteen Days.  (BBC2, 00.05, VS, 2000, drama)8

The Promotion.  (SBS6, 01.00) (VS, 2008, komedie)6

The Girl from Petrovka.  (RTL4, 05.40) (VS, 1974, drama)6

LOAD-DATE: 28 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              99 of 141 DOCUMENTS



                                  De Telegraaf

                            27 maart 2014 donderdag

'Emigratie enige optie';
Moordenaar Pim Fortuyn hier niet veilig

SECTION: Binnenland; Blz. 7

LENGTH: 817 woorden


Van onze verslaggevers  AMSTERDAM , donderdag Al sinds hij op 6 mei 2002 Pim
Fortuyn op het Hilversumse Mediapark doodschoot, komt over Volkert van der G.
één grote vraag steeds terug. Hoe moet het met hem verder als de celdeur voor de
laatste keer openzwaait en de milieuactivist weer vrij man is?

Antwoord geven is geen sinecure, want binnen de rijksoverheid is afgesproken
formeel niets los te laten over het bewakingsprogramma. Ook zijn raadsman Stijn
Franken wil niks over zijn cliënt zeggen. Van der G. is volgens hem alleen
gebaat bij radiostilte.  Ik wil alleen kwijt dat de Staat bij iedere concrete
dreiging tegen een burger moet ingrijpen. Ook als het gaat om iemand die is
veroordeeld en die op proefverlof gaat of zijn straf heeft uitgezeten.

Betrokkenen binnen het Openbaar Ministerie zijn bang erover te praten omdat ze
vrezen dat iedereen die met het dossier te maken heeft nauwlettend door de baas
in de gaten wordt gehouden. Bijvoorbeeld door het volgen van zijn of haar e-mail
en mobiele telefoon. Het beeld dat zich in de wandelgangen aftekent, is stukken
minder spannend dan menigeen denkt.

Als Volkert van der G. ervoor kiest zich in eigen land te vestigen, dan zal er
géén speciaal team over hem komen waken:  Als je voorwaardelijk vrij bent, ben
je hetzelfde als een gewone burger. Als gewone burgers ernstig worden bedreigd,
kunnen ze bescherming krijgen. Maar op voorhand is er geen extreme beveiliging
opgetuigd.

De beveiliging van Pim Fortuyns moordenaar zal beperkt starten met onder meer
camerabewaking en een paniekinstallatie in zijn woning, zeggen bronnen. Of hij
nu besluit terug te keren naar Harderwijk, waar hij ten tijde van de moord
woonde, of zich ergens anders in het land vestigt. Mocht het noodzakelijk zijn,
dan kan Van der G. meer bescherming krijgen. De verantwoording daarvoor ligt bij
het arrondissementsparket in de regio waar hij gaat wonen. Waar dat is, wordt
omwille van zijn veiligheid geheimgehouden.

Pim Fortuyn zijn oudste broer Marten denkt dat substantiële bewaking op zijn
plek is. Hij denkt zeker te weten dat er twaalf jaar na dato nog genoeg mensen
zijn die de dood van de LPF-lijsttrekker willen wreken. Reacties op het
neonazistische internetforum Stormfront lijken hem gelijk te geven.

Ik hoop dat ze (Volkert van der G. en Mohammed B.) gerechtvaard aan hun einde
zullen komen.   En:  Hebr. 10:30 Mijn is de wraak, Ik zal het vergelden, spreekt
de Heere.   Of :  Het lijkt me eerder dat Volkert met naamsverandering richting
een exotisch oord vertrekt, levend van een ruim salaris of hij word geliquideerd
zodra hij uit de gevangenis komt of bijna vrijkomt  , aldus bezoekers van het
internationale forum dat ook een grote Nederlandse en Vlaamse aanhang heeft.
Marten Fortuyn denkt dat vanwege de dreiging emigreren de beste optie voor
Volkert van der G. zou zijn.

Of hij het doet, betwijfelt Fortuyn, want hij schat in dat Van der G. te
eigengereid is om weg uit Nederland te gaan. Volgens Reclassering Nederland,
waar Van der G. verplicht onder toezicht komt te staan, is de optie in Nederland
blijven vooralsnog de meest waarschijnlijke. Directeur Sjef van Gennip zegt dat
er geen voorbereidingen voor emigratie zijn getroffen en dat daar ook geen
aanleiding voor is.

Het emigratiescenario blijkt echter binnen justitie ook in beeld te zijn. Zo
gaat het verhaal dat Van der G. zou emigreren naar Duitsland. Al dan niet in
combinatie met een kleine aanpassing van zijn uiterlijk via plastische
chirurgie. Zo zou herkenning moeilijker moeten worden. Tijdens proefverloven
droeg Van der G. snorren en baarden om deze reden. Een ingewijde die ongenoemd
wil blijven, is ervan overtuigd dat Van der G. eigenlijk helemaal geen keuze
heeft.

Emigratie is volgens hem voor Van der G. de enige optie.  Er wordt nog altijd op
hem gejaagd.

Hij is bovendien zo herkenbaar en Nederland is zo klein en dichtbevolkt dat het
ondoenlijk is om hem hier voor wraakacties te behoeden , zegt de bron.

Onverkoopbaar   Het is publicitair onverkoopbaar voor justitie. Nederlanders
zullen het niet pruimen dat er onafzienbaar lange tijd enorme bedragen in de
beveiliging van Van der G. worden gepompt. Dat leidt binnen de kortste keren tot
Kamervragen.

Mocht de moordenaar van Pim Fortuyn naar het buitenland vertrekken, dan is het
volgens de ingewijde een optie dat hij in een soort traject wordt ondergebracht
dat lijkt op de beschermingsprogramma's voor belangrijke getuigen in strafzaken.

Het gebeurt vaker dat landen, ook Nederland, onderling voor elkaar zulke
personen onderdak bieden. Zeer aannemelijk is dat justitie ook voor Van der G.
een gelijksoortig traject heeft gerealiseerd. De enkelband die hij in het kader
van de voorwaardelijk invrijheidstelling moet dragen en de wekelijkse
meldingsplicht vormen daarbij geen beletsel.

LOAD-DATE: 27 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              100 of 141 DOCUMENTS



                                  De Telegraaf

                             25 maart 2014 dinsdag

Verdeeld over opbrengst;
'Top is een grandioos uithangbord voor ons land. Ik ben er best trots op'

SECTION: WatUZegt; Blz. 6

LENGTH: 669 woorden


Zal Nederland wijzer worden van de nucleaire veiligheidsconferentie NSS die ook
vandaag nog in Den Haag plaatsvindt? De deelnemers aan de Stelling van de Dag
zijn er niet zeker van.

De top is een kostbare geschiedenis, de overlast voor de burger is groot. Aan de
andere kant zet het ons land positief op de kaart. Ook het bedrijfsleven zal
profiteren, want de 58 aanwezige wereldleiders nemen uitgebreide
handelsdelegaties mee. Maar hoe de eindafrekening zal uitpakken, is nog duister.
De stemmers op de Stelling zijn verdeeld.

De critici zijn vooral ontevreden over de kosten.  Giga geldverspilling voor een
land in crisis.   Een grote geldverslindende bijeenkomst waarvan de
slotverklaring al klaar is. Hij hoeft alleen nog maar getekend te worden en het
levert niets op.

Aandacht  Maar daar zijn de voorstemmers niet zo zeker van.  De top geeft een
positief beeld van Nederland.   Uitstekend dat Nederland voor even in het
centrum van de internationale aandacht staat.

Iemand beaamt:  Als klein landje hebben we niks in te brengen, maar we komen nu
toch een beetje in beeld. Toename van toerisme is geweldig voor Nederland. Fijn
dat de Keukenhof er nu zo goed bij staat en dat ook het Rijksmuseum weer onder
de aandacht komt.

Prima!  zegt een ander.  Goed voor de uitstraling van Nederland en Den Haag.
Obama in het Rijksmuseum... betere pr kan je niet krijgen, zeker niet in de VS.

Van de deelnemers denkt 57 procent er anders over. Zij zijn niet trots dat de
conferentie in Nederland wordt gehouden.  Nederland mag gastheer spelen, maar
staat aan de kant tijdens de gesprekken.  De top geeft veel te veel overlast
voor de burger, vinden de meesten.

En Den Haag vindt meer dan de helft ook geen gelukkige keuze, ook al is de stad
de internationale hoofdstad van recht en veiligheid.  Ze hadden het in Zeeland
of in de regio Friesland/Groningen moeten houden , zeggen verscheidene
deelnemers.  Niet handig in de Randstad  veel te druk.

Sommigen vinden dat ze  voor dit soort evenementen, Olympische Spelen, etc., één
locatie moeten inrichten die goed te beveiligen is. Dat kost de gemeenschap
bakken minder geld.

Beveiliging  Wat de beveiliging betreft, is het verscheidene deelnemers een
doorn in het oog dat  voor deze top Schengen ineens wel uitgeschakeld kan
worden, maar voor de gewone burger niet .

De ambitie van premier Rutte dat de top de wereld een beetje veiliger zal maken,
zal volgens de meerderheid niet vervuld worden. Maar dat neemt niet weg dat de
nucleaire top volgens de stemmers op de Stelling wel zin heeft.

Er wordt gesproken over maatregelen tegen de verspreiding van nucleair
materiaal.  Het onderwerp verdient aandacht en wellicht na veel praten en
onderhandelen zal het in de toekomst iets opleveren. Niks doen is in ieder geval
niet goed , meent een deelnemer. Deze stemmer hoort tot de 55 procent die
geenszins van mening is dat de dreiging van nucleair terrorisme wordt
overdreven, zoals sommige deskundigen hebben gezegd.

Een andere deelnemer heeft  het gevoel dat we op een tijdbom leven .  Nucleair
product kan gevaarlijk zijn en daarom moet erover gepraat worden. Jammer dat dit
moet.

Een derde vindt de bijeenkomst  ook goed voor de onderlinge verbanden.

De wereldleiders zullen in Den Haag de crisis op de Krim niet onbesproken laten
en volgens 48 procent zal de Krim de NSS zelfs overschaduwen.

Een deelnemer betreurt het dat president Poetin verstek laat gaan:  Jammer dat
hij er niet bij is. Zonder overleg kom je nergens.

De NSS zal compleet papierloos verlopen. Een speciale app vervangt de A4'tjes.
Van de deelnemers vindt 58 procent dat een goed initiatief.

Papierloos is mooi, dan kan er ook niets in de onderste lade verdwijnen

Coosje Hiskemuller

Vandaag is er weer een Stelling van de Dag. U kunt eraan meedoen tussen 11.00 en
15.30 uur via www.telegraaf.nl of www.wuz.nl.

LOAD-DATE: 25 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              101 of 141 DOCUMENTS



                                  De Telegraaf

                             24 maart 2014 maandag

Ter verantwoording

SECTION: Sport; Blz. 19

LENGTH: 529 woorden


We zijn van dezelfde generatie en mogen elkaar al lang. Hij speelde in het
Nederlands voetbalelftal en ik in het nationale basketbalteam. Voor zijn
pensioen was Otto een captain of industry geweest en hij bekleedde nu een hoge
bestuursfunctie bij een topclub. Zijn club speelde tegen mijn AZ en we
ontmoetten elkaar voor de wedstrijd in de bestuurskamer van de Alkmaarders.

Kan het niet wat rustiger aan?  viel hij met de deur in huis.  Je pakt in je
columns op nogal grove wijze bestuursleden in de sport aan. Sommigen hebben er
slapeloze nachten van.

Zei de bezorgde bestuurder , antwoordde ik sarcastisch.  Gelukkig sorteert mijn
kritiek dan toch nog enig effect. Wijziging van beleid of gedragsverandering zie
ik echter nooit.

Soms kloppen de feiten gewoon niet , negeerde hij mijn agressieve reactie.

Dat is mogelijk. Ik schrijf als zeer geïnteresseerde leek. Mijn kennis krijg ik,
in tegenstelling tot een echte onderzoeker, alleen maar uit de media. Die
informatie is, ondanks de zogenaamde transparantie, maar mondjesmaat. Dan mag en
moet ik interpreteren om er een logisch geheel van maken. Als de feiten niet
kloppen, geef dan de juiste feiten. Ik probeer vanuit het standpunt van de
consument te schrijven. Toch de belangrijkste en vreemd genoeg de meest
onderschatte stakeholder van onze professionele sport. In de Amerikaanse sport
heeft men dat beter begrepen.

Vanwaar dat fanatisme ten aanzien van bestuurders?  vroeg hij.

Van bestuurders, de top van organisaties, mag je enige competentie verwachten.
Ze verdienen meestal veel geld en hebben in elk geval macht. Noblesse oblige,
maar ze zijn vaak zo slecht. Over de incompetentie, het gemanipuleer en de
zelfverrijking ben ik verschrikkelijk verontwaardigd. Wat te denken van het
bestuur van de FIFA en van veel sportorganisaties? Voorbeelden te over.

Maar dat kan je toch negeren? Of ben je soms jaloers?  jende Otto. Wij konden
veel tegen elkaar zeggen.

Ik negeer het niet omdat ik, als gewone burger, afhankelijk van die mensen ben.
Slecht bestuur, bijvoorbeeld in de politiek, treft me meteen. Als mijn sport,
basketbal, niet zo waardeloos geleid was, hadden we nu in de top van de wereld
gespeeld. En had ik, als coach, simpelweg meer geld verdiend.

Het meest erger ik me eigenlijk aan het grenzeloze gemis van zelfkritiek en
daarmee een volledig gebrek aan bescheidenheid van de hoge heren , kwam ik op
stoom.  Tegelijkertijd verbaas ik me erover dat wij, het publiek, al het
geklungel zonder enige kritiek maar accepteren. Geen kritiek en zelfkritiek, dan
is er geen hoop op verbetering.

Maar nu een tegenvraag. Heb jij dan helemaal geen kritiek?  probeerde ik het
initiatief over te nemen.

Ik moet nu naar mijn plaats, de wedstrijd begint zo , had Otto plotseling haast.
Ik bel je nog wel om eens rustig een kop koffie te drinken. Misschien kan ik je
haat tegen bestuurders wegnemen.

Je begrijpt het nog steeds niet, Otto. Ik heb helemaal geen hekel aan
bestuurders, ik heb een hekel aan sléchte bestuurders. Prettige wedstrijd,
hoewel ik toch hoop dat jullie verliezen.

LOAD-DATE: 24 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              102 of 141 DOCUMENTS



                                  De Telegraaf

                             21 maart 2014 vrijdag

'Mark, ga vooral door op de ingeslagen weg'

SECTION: WatUZegt; Blz. 6

LENGTH: 1010 woorden


De uitslagen zijn zeer nadelig voor de regeringspartijen, maar dat is niet
ongewoon als die impopulaire maatregelen moeten nemen, die velen als
onrechtvaardig en onnodig ervaren. Maar Nederland is ziek en om de patiënt weer
gezond te krijgen worden medicijnen toegediend die volgens de bijsluiter
negatieve bijwerkingen teweeg kunnen brengen. En dit is er een van. Maar ga
vooral door op de ingeslagen weg, Mark, want als bij de volgende verkiezingen de
patiënt weer gezond is, is de hele familie weer blij.

Jan Zuidewind, Echtenerbrug

Bedelnap  We hebben de laatste paar weken zo hard gewerkt! We hoorden het op de
verkiezingsavond ettelijke malen, de laatste weken werden er fanatiek folders en
rozen uitgedeeld. Maar de jaren daarvoor hebben de verliezers hun tijd besteed
aan het leegschudden van de hardwerkende Nederlanders ten faveure van de minima,
immigranten die met de bedelnap in de achterzak ons land binnenstromen, dubieuze
buitenlandse projecten en onduidelijke subsidies. De hardwerkende Nederlander
pikt het niet langer, op naar de volgende verkiezingen!

Carl J. Hirsch, Amsterdam

Directeur  Met verwondering heb ik geluisterd naar de fractieleiders bij de
verkiezingsuitslag. 'Ze (kiezers) hebben ons niet goed begrepen', zegt de
verliezer. 'Onze boodschap is niet goed overgekomen'. Verliezer. 'De kiezers
hebben onze boodschap goed begrepen'. Winnaar. 'De kiezers hebben naar ons
geluisterd'. Winnaar. Politiek is een bedrijf leiden en besturen. Het
directiesalaris van de fractieleiders is bekend. Een investering van 1,5 miljoen
rozen kost op z'n minst 1,5 ton. Wie betaalt dat? Wie wordt hierop afgerekend?
Ga een partijleider beschouwen als directeur van een bedrijf met
winstverantwoordelijkheid! Niet goed? Direct ontslaan.

Willem van Ommeren, Capelle a/d IJssel

Dooie mus  Maken we onszelf niet blij met een dooie mus? De PvdA heeft wel
verloren, maar het overmatig door 'rood' vertegenwoordigde ambtenarenkorps
blijft zitten. Gaan we daar ook eens verkiezingen voor organiseren? Anders zal
er weinig veranderen vrees ik.

E. ten Cate, Ermelo

Schuld  Iedere partij die aan de huidige regering heeft deelgenomen, zou verlies
hebben geleden. Niet de puinveroorzakers maar de puinruimers krijgen altijd de
schuld!

Willem van der Veer, Urk

Gepamperd   D66 de grootste in Amsterdam! Fantastisch! De Partij van de
Ambtenaren verslagen, het IJ ingedreven. Hopelijk zal D66 die zelfingenomen
ambtenarencultuur weten te breken door die gepamperde ambtenaren met hun goede
salarissen en nog betere secundaire arbeidsvoorwaarden er zeer dringend op te
wijzen dat zij er ten dienste van de (werkende en ondernemende) burger zijn en
niet andersom.

E. Oterdoom, Amsterdam

Doodzwijgen  Als de wil d'r is en we zwijgen met zijn allen, politici,
journalisten en weldenkende burgers van welke komaf dan ook, Wilders dood, dan
stopt zijn onsmakelijke gezwets ter meerdere eer en glorie van zichzelf, al snel
en kan hij als ongewenst zonderling worden opgeslagen in de geschiedenisboeken.

Gerhard Kwak, Zeewolde

Vrijwilligers  Wat mij woensdag opviel, is dat er in een leeg stembureau drie
mensen achter een tafeltje zitten die hiervoor betaald worden, terwijl de
(ouderen)zorg en ziekenhuizen moeten draaien op (gratis) vrijwilligers.

W. Uytterhoeven, Sluis

Een les  Eindelijk is de kiezer zo wijs geweest om zijn verstand te gebruiken.
Hij heeft laten zien dat de tijd van het voor de gek houden van een bevolking
voorbij is. Laten we hopen dat dit een les is geweest voor de pluchezitters in
Den Haag en dat het beloven en oeverloos gezwets tot het verleden mag behoren.

J.H. Posthumus, Veghel

Terroristen  Nederland geeft honderden miljoenen uit aan terrorismebestrijding
door de krijgsmacht in Irak, Afghanistan en binnenkort Mali, en Wilders creëert
hier terroristen met een paar oneliners. Wat moeten we met een groep mensen die
zo gevaarlijk is voor ons land met een leider die geen enkel
verantwoordelijkheidsbesef heeft? Weren uit de media om te beginnen!

Willem Heijster, Breda

De Krim  Napoleon is het niet gelukt Rusland op de knieën te krijgen. Duitsland
ook niet en dat domme Brussel evenmin, ook niet met een EU.

A.J. Hellemons, Schiedam

Eenvoudig   Nog steeds begrijp ik niet dat men het zo moeilijk vindt om de
kiezer enthousiast te maken voor verkiezingen. De oplossing is zó eenvoudig,
beloon de opkomst met zegeltjes van bijv. winkelketens of tuincentra. Succes
verzekerd.

Piet van Baren, Leerdam

Beveiliging   De beveiliging tijdens de nucleaire top lijkt mij buitengewoon
waterdicht. Vanuit de 'expertise' van James Bondfilms lijkt mij echter zo'n
luchtafweerinstallatie dé achilleshiel van de beveiliging. Zo zag ik in de krant
een foto van een luchtafweerinstallatie met slechts een stuk of drie soldaten
(technici). In een beetje James Bondfilm wordt zo'n luchtafweer dan ook
eenvoudigweg gekaapt waarna terroristen direct alles in handen hebben om van
deze top een   althans voor hen   daverend succes te maken. Hopelijk blijft het
bij de fictie in films.

W. Everwijn, Capelle a/d IJssel

Schaamteloos   De oproep van Wilders voor minder Marokkanen is een schaamteloze
vertoning. Oproepen voor minder criminelen juich ik toe, maar net als in de
jaren dertig krijgt één bevolkingsgroep de schuld van alles en nog wat. Nu
worden de Marokkanen door Geert Wilders in de hoek gezet. De PVV en de NSB
hebben veel overeenkomsten. Nationalistisch tot op het bot en vol
vreemdelingenhaat. Wilders en zijn beweging is een zwarte pagina in onze
geschiedenis.

Aad Nijmeijer

Yuppen  Arm Nederland, van een bestuurderspartij voor de arbeiders naar een
machtspartij voor de yuppen, managers en de rechterlijke macht. Ik zie er nog
van komen dat ik in de toekomst op de VVD moet stemmen om machtspoliticus
Pechtold uit het Torentje te houden.

Ben Janssen, Haarlem

LOAD-DATE: 21 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              103 of 141 DOCUMENTS



                                  De Telegraaf

                            20 maart 2014 donderdag

Onkunde en willekeur;
'Overheveling van zorgtaken naar gemeenten grote fout'

SECTION: WatUZegt; Blz. 6

LENGTH: 626 woorden


Dom en kortzichtig.  Met die kwalificatie verwijst een meerderheid van de
deelnemers aan de Stelling van de Dag de overheveling van zorg- en
werkloosheidsbeleid naar de gemeenten naar de prullenmand. De decentralisatie
van de rijkstaken, die gepaard gaat met forse kortingen op het beschikbare
budget, drijft velen van u tot wanhoop.  Dit wordt een nationale ramp van
ongekende grootte.

De verontruste reacties, van deelnemers die menen dat de burger in het algemeen
en de ouderen in het bijzonder de dupe worden van het geschuif met
verantwoordelijkheden, zijn legio. Raadsleden, wethouders én ambtenaren kunnen
het nieuwe werk niet aan, vreest u. Incapabel, zo luidt het oordeel. Eén
deelnemer spreekt met gezag:  Ik werk zelf voor een gemeente. Dit gaat ons niet
lukken.

Niveau  Toch zijn er onder u ook die de decentralisatie, die voor 2015 op de
agenda staat, wél zien zitten. Zo denkt twaalf procent dat de jeugd- en
ouderenzorg voor minder geld op hetzelfde niveau blijft. Het werkloosheidsbeleid
is volgens ruim een derde in goede handen bij de gemeente.

Sommige deelnemers maken de grap dat  gemeenteambtenaren nu eindelijk eens
moeten gaan werken voor hun geld . Andere reacties zijn serieuzer.  Veel beter,
dan zitten er niet zoveel schijven meer tussen , noemt iemand de voordelen.  Als
alle systemen worden gekoppeld, is fraude sneller opgespoord. En schrijnende
gevallen kun je meteen aanpakken.  Een ander merkt op dat  kleinschaligheid
altijd beter werkt .

Daarmee is het wat de optimisten betreft ook wel gedaan. Negen op de tien
deelnemers verwachten problemen bij de overgang van het beleid van Rijk naar
gemeente, slechts een kwart denkt dat de bezuinigingen op zorg- en
werkloosheidsbeleid 'best kunnen'. De vrees voor ongelijkheid en willekeur is
groot.  Wat in de ene gemeente wel kan, kan niet in de andere , zegt een
deelnemer. Iemand anders stelt:  Als een ambtenaar je niet mag, kun je het wel
schudden.

Daarbij ontbreekt het de gemeenten aan geld en aan kennis van zaken, denkt u.
Alles draait om geld, naar kwaliteit wordt niet gekeken , vreest een respondent.
Deze operatie levert geen winst op , voorspelt iemand anders.  Niet op
financieel en niet op menselijk vlak.  Een derde deelnemer ziet de
decentralisatie als  een botte bezuiniging die nog decennialang zal nadreunen .

Onrijp   Wederom een onrijp plan van onze puberregering , foetert een ander. Met
grote gevolgen, zo getuigen de ouders van een meervoudig gehandicapte jongen.
We zijn er trots op dat hij nog bij ons thuis is, maar zien op deze wijze de
toekomst met angst en beven tegemoet en sluiten niet uit dat hij naar een
instelling zal moeten. Een schande toch? Zoals de zorg nu geregeld is (pgb),
hadden we het nog wel een paar jaar vol kunnen houden.

De vraag is ook hoe verder, want de kans dat de decentralisatie alsnog niet
doorgaat lijkt uitermate klein. Iets minder dan twee derde van u vindt het een
goed idee dat gemeentelijke ambtenarenapparaten nauwer gaan samenwerken. Fusies
van gemeenten kunnen op veel minder steun rekenen: amper dertig procent ziet het
zitten als naast de ambtenarij ook de gemeenteraden en colleges van B en W
samengaan.

En over een paar jaar, als we gewend zijn aan de nieuwe rol van de gemeenten?
Eén deelnemer denkt het zeker te weten:  Decentralisatie kost miljarden, en
straks als het misgaat omdat de onderlinge verschillen landelijk te groot
worden, wordt het beleid weer gecentraliseerd. Dat kost ook weer miljarden. De
leiders houden werk, maar de gewone man moet eronder lijden.

Martijn Klerks

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 20 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              104 of 141 DOCUMENTS



                                  De Telegraaf

                             19 maart 2014 woensdag

Rollenspel

SECTION: Binnenland; Blz. 3

LENGTH: 539 woorden


De politieke analyses van Paul Jansen mogen dan onovertroffen zijn, hij moet
niet alles met zijn lezers willen delen.

Wij moeten nog wat langer mee, ziet u.

Ik citeer enkele opzienbarende regels uit zijn Telegraaf-column van gisteren,
toen Paul PvdA-leider Diederik Samsom onder de loep nam:  Bij de voorbereiding
op de tv-debatten kreeg hij hulp van Lodewijk Asscher en Frans Timmermans, die
bij een rollenspel in de huid kropen van respectievelijk Alexander Pechtold en
Emile Roemer. Jeroen Dijsselbloem ging los als Buma. Martijn van Dam speelde
Zijlstra.

Collega Jansen wordt bedankt. Het is, me dunkt, toch een belangrijke dag
vandaag. Er rust een gewichtige taak op onze schouders. De keuze telt voor vier
lange jaren, dus dient weloverwogen te zijn. Ik wil om die reden zo weinig
mogelijk gehinderd door bijgedachten het stemhokje binnenstappen.

En wat doet vervolgens het Orakel van het Binnenhof?

Hij geeft ons met een zin als 'Jeroen Dijsselbloem ging los als Buma' plots
uitzicht op de hedendaagse sociaaldemocratische werkelijkheid.

Onverantwoordelijk.

Dit wordt een dwangneurose, wat ik je brom. Het is een allesoverheersend beeld,
waar ik zelfs in dat stemhokje niet meer vanaf kom. Jeroen Dijsselbloem semi gay
als Sybrand van Haersma Buma? Hallo hee. Zelfs de laag eelt op míjn ziel is niet
overal tegen bestand. Ik heb al moeite genoeg met Jeroen Dijsselbloem als Jeroen
Dijsselbloem.

Tuurlijk, sinds de Wouter Tapes weten we dat PvdA-politici heel ver gaan in het
voorbereiden van hun publieke optredens.

Maar een rollenspel?

Goed, jongens, de rolverdeling. Wie doet wie?

Mag ik Pechtold doen, Diederik? Please? Ik heb gisteravond voor de spiegel
steeds dat moment geoefend waarop hij altijd enigszins buiten adem raakt en zijn
stem overslaat. En ik moet zeggen: ik heb het inmiddels aardig onder de knie.

Prima, Lo, jij doet Pechtold. En jij, Franske?

Met carnaval heb ik laatst een uitstekende Emile Roemer neergezet, al zeg ik het
zelf. Als Mestreechtenaar had ik wel even moeite met dat rare Noord-Limburgse
accent van 'm, maar hé: je bent een talenwonder of je bent het niet. Wie
Russisch spreekt, kan zelfs het Boxmeers aan.

Enzovoorts.

De humor van PvdA'ers is tegenwoordig tamelijk beperkt, dat weten we. Doorgaans
schieten ze alleen nog in de lach wanneer ze Jan Modaal nóg meer centen afhandig
hebben kunnen maken. Nivelleren is een feestje, zei partijvoorzitter Hans
Spekman nog niet zo lang geleden. En toen begon hij heel uitbundig te schateren.
Ik bedoel maar.

Maar ik kan me toch niet voorstellen dat die vijf PvdA-hotemetoten daar op de
werkkamer van Diederik Samsom tijdens dat rollenspel niet voortdurend bulderend
over de vloer lagen te rollen.

Ach, toe nou, Martijn. Nog één keer Halbe Zijlstra.

Oké, komt-ie: het is natuurlijk wel héél toevallig dat mevrouw Klijnsma twee
dagen voor de verkiezingen de minima een eenmalige uitkering van honderd euro
toezegt. Wij liberalen hebben daar maar één woord voor: ronselen.

Wat zullen we nou krijgen?

Het blijft ineens oorverdovend stil op de werkkamer van Didi.

LOAD-DATE: 18 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              105 of 141 DOCUMENTS



                                  De Telegraaf

                             15 maart 2014 zaterdag

Ongepolijste  parel;
Macedonië

SECTION: Reiskrant; Blz. 10

LENGTH: 1078 woorden


Indrukwekkende bergen, kristalheldere meren, eeuwenoude stadjes. Samengebald
rond het meer van Ohrid vind je alles wat Macedonië, het onbekende kindje van
voormalig Joegoslavië, te bieden heeft.

De bomen weerspiegelen in de kreek, hoog daarachter besneeuwde bergtoppen, in de
verte zingen vogels, een enkele mug zoemt rond ons hoofd en vertraagd maken
druppels die van de roeispaan vallen kringen in het wateroppervlak. Dan begint
Nicolai Pavleski, die al 17 jaar boottochtjes verzorgt naar de bronnen van het
meer van Ohrid, zachtjes een oud-Macedonisch liedje te zingen. Hij tikt met zijn
voet op de vloer de maat. Geen idee waar het over gaat, is ook niet belangrijk.
Het is gewoon een magisch moment.

In het ondiepe water zijn, naast waterplanten en visjes, kleine bergjes te zien
waaruit wolkjes lijken te ontsnappen: het water dat ondergronds vanuit het 157
meter hoger gelegen meer van Prespa een weg heeft gezocht, hier uit 45 bronnen
opborrelt en vervolgens het meer van Ohrid instroomt. Het is een wonderbaarlijk
mooie plek en de Joegoslavische dictator maarschalk Tito, die hier vlakbij een
huis had, kwam na de Tweede Wereldoorlog graag lunchen in een nabijgelegen
restaurant. Na zijn dood in 1980 werd het ook een toeristische trekpleister voor
het gewone volk. Een paar kilometer verderop, in Albanië, zijn ook bronnen op
net zo'n mooie plek en daar lunchte de Albanese communistische leider Enver
Hoxha regelmatig. De overlevering weet niets van geheime ontmoetingen tussen die
twee.

Na nog wat verhalen over het meer en het land, roeit Nicolai ons terug naar de
aanlegsteiger aan de voet van het klooster van St. Naum, een lokale heilige die
in de tiende eeuw leefde en over genezende gaven beschikte. Kassier Danco, die
ons een rondleiding geeft, vertelt bij zijn graf dat het 100% zeker is dat zijn
botten hier liggen. Sommige mensen geloven nog steeds dat als ze maar goed
genoeg luisteren met hun oor dicht op de steen, ze zijn hart nog horen kloppen
en hij hen of hun geliefden geneest. Ter afsluiting schenkt Danco ons een
straffe borrel, van druiven gestookte rakija, 50%, die hij net als iconen en
kaarsen vanuit zijn hokje verkoopt. Een slokje is genoeg, de rest plengen we op
de grond voor de doden   is blijkbaar de gewoonte hier.

Langs het op 700 meter hoogte gelegen bergmeer   een van de diepste en, met 2,5
miljoen jaar, oudste meren van de wereld, qua categorie vergelijkbaar met het
Titicacameer, op de grens van Peru en Bolivia, en het Baikalmeer in Rusland
rijden we in een half uurtje weer terug naar Ohrid, dat net als het meer op de
lijst van Unesco-werelderfgoed staat. Een leuk stadje, al kan er hier en daar
wel een likje verf overheen. Het toerisme staat nog in de kinderschoenen   al
jaren. 'Verwacht geen tot in de puntjes verzorgd toerisme, maar men doet er
alles aan om uw vakantie zo goed mogelijk te maken', meldt de brochure van
Holland International. Maar dat ongepolijste maakt het juist wel weer charmant.

We beginnen onze verkenning in het Holland Park, een initiatief van de
Nederlands-Macedonische Kamer van Koophandel om het toerisme een beetje te
bevorderen. Het bevat een kunstwerk van een aantal oranje fietsen en een
monument voor A. den Doolaard. Deze schrijver-journalist bracht hier in de jaren
dertig veel tijd voor. Zijn Bruiloft der zeven zigeuners  gaat over Ohrid,
Herberg met het hoefijzer  schreef hij hier.  Hij heeft Macedonië op de kaart
gezet, daarom kwamen er in de jaren 80 hier zoveel Nederlanders , vertelt gids
Vasko Kocirov, een Macedoniër die al jaren in Nederland woont en van daaruit
reizen door het voormalig Joegoslavië organiseert. Men is de schrijver zo
dankbaar, dat er drie jaar geleden een herdenkingskamer aan Den Doolaard werd
gewijd in cultureel centrum Cultura 365 (ul. Car Samoil 34). Daar staan ook al
zijn boeken   in het Macedonisch.

Via de brede wandelboulevard komen we bij de haven, waar de kikkers kwaken dat
het een lieve lust is. Van de veerboot naar klooster St. Naum komen vrolijke
deuntjes, steeds meer tafeltjes op de terrasjes raken bezet, een orthodoxe
priester drentelt met zijn kind langs. Er wordt gezegd dat Ohrid ooit 365 kerken
had, voor elke dag van het jaar één. Zoveel zijn er niet meer, maar je kunt geen
bocht omgaan of je ziet wel een kerk of kapelletje. In de Sveta Sofia, ten tijde
van A. den Doolaard in gebruik als paardenstal, worden nu concerten gegeven, en
de overblijfselen van de 11e-eeuwse fresco's zijn zeker een bezoek waard.
Binnenlandse toeristen betalen 50 denari, buitenlandse 100 (1,60 euro). De Sveta
Bogorodica Perivleptos heeft de meeste fresco's, die het leven van Maria
uitbeelden. Vreemd genoeg zijn van sommige heiligen de ogen weggekrast.  Mensen
vermengden thuis de kalk van de ogen met water en dronken dat; ze dachten dat
dit goed voor ze was , legt Vasko uit. Naast de kerk is een iconengalerij, met
de meest waardevolle iconen uit heel Macedonië.

Ondanks al die kerken is het centrum levendig (en ook 's avonds in het
vakantieseizoen kan het flink druk zijn). Smalle kronkelende straatjes, met
pittoreske huizen, kleine winkels en ateliers, terrasjes en restaurants, honden
die de schaduw zoeken onder een auto, oude mannen die dat doen onder een boom.
En omdat het tegen een heuvel ligt, steeds maar weer uitzicht over dat meer dat
er zo vredig bijligt. En waar overigens een heel lekkere forelsoort in zwemt die
nergens anders ter wereld voorkomt.

Voor we naar huis gaan, brengen we een bezoek aan Struga. Een plaatsje half zo
groot als Ohrid op een kwartiertje rijden aan de noordkant van het meer. Een
ritje dat sowieso al een belevenis is. De wegen zijn hier niet goed genoeg om
hard te rijden, zullen we maar zeggen. We passeren een herderin, zigeuners met
een zaag op een kar waarmee ze de huizen langsgaan en kunnen nog net een
overstekende schildpad vermijden.

In Struga slenteren we over de Poëtenbrug. Onder die brug stroomt het water uit
het meer in de rivier de Drim, die uiteindelijk weer in Albanië in de
Adriatische Zee uitmondt; je zou er filosofisch van worden. Op de oever zitten
enkele vissers. Om de haverklap halen ze hun hengel op. Aan de lijn schitteren
steeds vier, vijf, zes visjes. Placidza. Een soort sardientjes. Ook uniek. Net
als het meer.

Kijk voor een verhaal over  wandelen in het Pelister-gebergte op
www.reiskrant.nl/weekjeweg Meer tips over deze omgeving?  Ga naar
www.reiskrantreporter.nl

LOAD-DATE: 14 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              106 of 141 DOCUMENTS



                                  De Telegraaf

                             15 maart 2014 zaterdag

Buma wil kiezers terug;
Harde aanval op premier: 'Rutte heeft grens overschreden'

SECTION: Reportage; Blz. 12

LENGTH: 1288 woorden


WOENSDAG mag de burger naar de stembus. Maar komt de kiezer wel? Cynisme over de
politiek viert hoogtij en volgens CDA-leider Sybrand Buma is vooral één persoon
daarvoor verantwoordelijk: Mark Rutte. De VVD-premier is door zijn 'loze
beloften' uit 2012 een grens overgegaan, vindt de christendemocraat.
DEN HAAG, zaterdag   Gezinnen en ondernemers, mensen met een middeninkomen,
voelen zich verraden. De hardwerkende Nederlanders die het gevoel hadden
beschermd te worden door de VVD, zijn het hardst gepakt. Dat heeft hen
ongelooflijk boos gemaakt. En dat maakt mij ook boos. Mark Rutte schaadt door
zijn loze beloften het aanzien van de politiek.

Pats. Boem. Sybrand Buma haalt uit. De CDA-leider heeft duidelijk nagedacht over
deze aanval op de electorale concurrent. De VVD kaapte bij de verkiezingen in
2010 en 2012 flink wat kiezers weg bij het CDA, dat na jaren van regeren en
compromissen najagen aan gruzelementen lag. Nu staan de christendemocraten er
weer. En wil Buma de kiezers terug.

De grote vraag is echter of burgers woensdag überhaupt naar het stemhokje komen.
Bij de gemeenteraadsverkiezingen van vier jaar geleden was de opkomst al
dramatisch, en nu dreigt meer dan de helft van de kiesgerechtigden thuis te
blijven.

Het cynisme viert hoogtij, signaleert Buma in zijn zonnige werkkamer aan het
Haagse Plein.  Mensen horen beloften die niet worden waargemaakt en vragen zich
af waarom ze nog zouden stemmen.

Hij zegt tijdens de campagne op straat veel klachten te horen over de laatste
verkiezingen van 2012, en dan vooral over de VVD-belofte van duizend euro aan
werkenden. Buma:  Dat is een symbool geworden voor niet ingeloste beloften. Een
dag na de verkiezingen bestond die belofte al niet meer. Of een andere
VVD-belofte: geen cent meer naar Griekenland. Het was wel onze premier die dat
zei. De premier van Nederland heeft toen beloften gedaan waarvan iedereen al
dacht: dat kan helemaal niet, en waarvan ook later bleek dat ze niet waargemaakt
gingen worden. Er is nu dus een gevoel ontstaan dat politici maar wat beloven.

Het is toch niet alleen de schuld van Rutte dat mensen cynisch zijn over de
politiek?    Wij moeten dit ons allemaal aantrekken. Ik ook, ja. Maar er ligt
een grote verantwoordelijkheid bij de premier, die meer dan anderen beloften
deed die niet konden worden waargemaakt.

Is de premier volgens u onbetrouwbaar?    Nou, wat ik hoor is dat gezinnen en
ondernemers, mensen met een middeninkomen, zich verraden voelen. De hardwerkende
Nederlanders die het gevoel hadden beschermd te worden door de VVD, zijn het
hardst gepakt. Dat heeft hen ongelooflijk boos gemaakt. En dat maakt mij ook
boos. Rutte schaadt door zijn loze beloften het aanzien van de politiek.

Wil het CDA dan in de toekomst nog wel regeren met de VVD, geleid door Rutte?
Dat is nu niet aan de orde.

Nou, u sluit de PVV van Geert Wilders anders wel uit.    Daar geldt dat ik mijn
les heb geleerd van iemand die na zeven weken onderhandelen in het Catshuis
wegliep.

Toch klinkt het raar. Het CDA, de machtspartij bij uitstek, de partij die werd
afgestraft vanwege het eeuwige compromis (lees: het breken van beloften), die
anderen nu de maat neemt.    Ik vind dat ik het moet doen, omdat ik zie wat de
consequenties zijn. Er is een grens overgegaan door de VVD. Dat vond ik toen al.

Is het breken van beloften ook niet inherent aan ons politieke systeem, met
coalities tussen partijen die compromissen moeten sluiten. Er moet altijd water
bij de wijn.    Het klopt dat er een verschil zit tussen wat partijen voor
verkiezingen willen bereiken en wat ze kunnen bereiken na verkiezingen. Daar
hebben burgers begrip voor. Maar als je er een spel van maakt, dan prikken
mensen dat door.

Vergeet niet dat Rutte in de verkiezingscampagne van 2012 de SP als grote vijand
neerzette en even later datzelfde etiket op de PvdA plakte, toen die groter
werd, om daar vervolgens mee in zee te gaan. Als je het ene moment een partij
een gevaar voor ons land noemt en het andere moment er een kabinet mee vormt, is
dat onverantwoord.

De gangen bij het CDA liggen toch ook geplaveid met de scherven van gebroken
beloften? Bijvoorbeeld over de hypotheekrente, dat in 2010 nog een breekpunt was
en even later niet meer?    Ik heb er in 2012 nadrukkelijk op gelet om geen
breekpunten te formuleren. Ik besef de kwetsbaarheid van de politiek.

U ging in 2012 wel akkoord met een Lenteakkoord vol lastenverzwaringen en riep
even later vanuit de oppositie: geen lastenverzwaringen.    Het klopt dat de
verantwoordelijkheid bij ons allemaal ligt. De gebroken belofte uit het
Lenteakkoord is dat de belastingverhoging via de btw gecompenseerd zou worden
door een verlaging van de belasting op arbeid. Die hebben VVD en PvdA in het
regeerakkoord geschrapt. Wij hebben daar in onze alternatieve begrotingsplannen
aan vastgehouden.

Heeft u spijt van maatregelen waarmee u heeft ingestemd?    Eerdere
accijnsverhogingen. Er zat er ook één in het Lenteakkoord. Dat was een maatregel
waar ik bewust mee heb ingestemd, maar waarvan we de gevolgen onvoldoende hebben
erkend.

Terecht spreken mensen me daarop aan. De gevolgen van die verhoging zijn veel
erger geweest dan het Centraal Planbureau ons destijds voorspiegelde, want
grenseffecten werden niet meegewogen in de adviezen.

Nu wil het CDA meepraten over de begroting van 2015, heeft u gezegd. Er staan
echter anderhalf miljard aan lastenverzwaringen in de begrotingsplannen van het
kabinet. Als u wilt meepraten, bent u dan bereid uw eis 'geen
lastenverzwaringen' los te laten?    Nee, minder lasten leidt tot meer banen. Ik
denk dat de drie oppositiepartijen D66, CU en SGP bij het Herfstakkoord te
makkelijk hebben ingestemd met twee miljard aan extra lastenverzwaringen. Ze
hadden er veel meer uit kunnen halen. Nu hebben ze wat spiegels en kralen
gekregen. Minister Dijsselbloem (Financiën, red.) heeft gezegd dat hij het
zonder ons denkt af te kunnen. We zien het wel. Volgens mij heeft hij een
probleem, en niet ik. Het kabinet heeft namelijk geen meerderheid in de Eerste
Kamer, en als de ChristenUnie bijvoorbeeld afhaakt door de strafbaarstelling
illegaliteit, dan ben ik benieuwd hoe de coalitie een meerderheid denkt te
kunnen gaan halen.

Ziet u de komende gemeenteraadsverkiezingen als een rapportcijfer voor uw
leiderschap?    Zo ben ik er niet mee bezig. Ik kan ook niet de uitslag van
lokale verkiezingen claimen. Ik zie wel dat het optimisme in de partij
terugkeert.

Waar merkt u dat verschil aan met bijvoorbeeld de lokale verkiezingen in 2010?
In 2010 werden wij als landelijke politici op afstand gehouden. Lokale
afdelingen zeiden: kom alsjeblieft niet, we doen het zelf wel. Nu moet ik mezelf
in tienen splitsen om aan alle verzoeken te voldoen. Het is ook een wereld van
verschil hoe we op straat worden bejegend. De grauwsluier die sinds 2010 over
het CDA lag, is weg.

En waar zijn de immer klagende CDA-partijcoryfeeën gebleven?    Het mooie is dat
ze niet alleen stil zijn, maar ook meedoen. Een aantal van hen is lijstduwer bij
de Europese verkiezingen. Ik heb vanaf 2012 echt geïnvesteerd in CDA'ers die de
partij de rug hadden toegekeerd. En men ziet ook dat ik nu met het CDA geen heel
verrassende dingen doe, maar teruggrijp op het CDA uit de dagen van Ruud Lubbers
en Jan Peter Balkenende. Er waren wonden geslagen die geheeld moesten worden. Nu
kan ik zeggen: de partij is weer bij elkaar gekomen.

Sybrand Buma:  Rutte schaadt door zijn loze beloften het aanzien van de politiek
FOTO: Matty van Wijnbergen

LOAD-DATE: 14 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              107 of 141 DOCUMENTS



                                  De Telegraaf

                             15 maart 2014 zaterdag

'Rutte schuld lage opkomst  verkiezingen';
CDA-leider haalt uit naar premier Buma: cynisme burgers  komt door loze beloften

SECTION: Voorpagina; Blz. 1

LENGTH: 297 woorden


door Paul Jansen en Wouter de Winther DEN HAAG, zaterdag Premier Rutte treft de
meeste blaam voor de verwachte, historisch lage opkomst bij de
gemeenteraadsverkiezingen van aanstaande woensdag.

Dat stelt CDA-leider Buma, die het cynisme onder burgers over de politiek
verklaart door loze beloften van de VVD-leider in de aanloop naar de laatste
stembusgang van 2012.

De premier van Nederland heeft toen beloften gedaan waarvan iedereen al dacht:
dat kan helemaal niet, en waarvan ook later bleek dat ze niet waargemaakt gingen
worden. Er is nu dus een gevoel ontstaan dat politici maar wat beloven , zegt de
CDA-leider vandaag in een interview met De Telegraaf.

Peilingen wijzen erop dat meer dan de helft van de kiezers aanstaande woensdag
thuisblijft, hoewel deze gemeenteraadsverkiezingen vanwege het overhevelen van
taken van Rijk naar gemeenten belangrijker zijn dan ooit.

Verraden  Buma zegt veel mensen te ontmoeten die zich verraden voelen door de
VVD. De duizend euro die 'hardwerkende Nederlanders' in het vooruitzicht werd
gesteld, staat daar volgens hem symbool voor.  Dat heeft hen ongelooflijk boos
gemaakt. En dat maakt mij ook boos. Rutte schaadt door zijn loze beloften het
aanzien van de politiek.  Rutte beloofde ook volledig behoud van de
hypotheekrenteaftrek, zou geen cent meer aan de Grieken geven en noemde de PvdA
een gevaar voor ons land, terwijl de VVD er even later mee ging regeren.

Buma heeft spijt van het akkoord gaan met eerdere accijnsverhogingen in
voorgaande kabinetten. Zo zat er in het Lenteakkoord van 2012 een verhoging van
deze extra heffing op brandstof. Het kabinet deed daar per januari nog een
schepje bovenop. Volgens Buma heeft het Centraal Planbureau nooit mogelijke
grenseffecten meegerekend.

LOAD-DATE: 14 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              108 of 141 DOCUMENTS



                                  De Telegraaf

                             11 maart 2014 dinsdag

'Knap je eigen  wijk maar op!';
Gemeenten wentelen bezuinigingen af op inwoners

SECTION: Pagina; Blz. 5

LENGTH: 575 woorden


AMSTERDAM, dinsdag Wen er maar vast aan: de burger wordt een onbezoldigde
ambtenaar. Het wijkplantsoen schoffelen, losliggende stoeptegels weer in het
zand timmeren, het trapveldje voor de jeugd verticuteren en bemesten. En nee, de
gemeentelijke belastingen gaan zeker niet omlaag, want er moet worden bezuinigd
en dat gebeurt door de burger de schoffel in de handen te duwen.

En wie deze nieuwe burgerplichten verzaakt, moet niet zeuren over verloedering
van wijken en dorpen. Waar de animo niet groot is om de handen uit de mouwen te
steken kunnen gemeenten misschien de terugval naar complete achterstandswijken
nog enigszins afremmen met het leger aan gratis werkkrachten dat hen nu ter
beschikking wordt gesteld. Namelijk mensen in de bijstand die voor hun uitkering
maar moeten gaan werken. Er gaat al het gerucht dat gemeenten lobbyen bij de
rechterlijke macht om zoveel mogelijk taakstraffen uit te delen: wordt het
papier tenminste geprikt.

Meerderheid  Reken niet op de gemeenteraden die op 19 maart worden gekozen. Een
stevige meerderheid van de scheidende raadsleden en de kandidaten loopt er
helemaal warm voor om de burger voor het gemeentelijke karretje te spannen.
Onderzoek na onderzoek wijst uit dat gemeenten dik tevreden zijn met het idee
van de participatiesamenleving. De inwoners moeten voortaan het gemeentelijk
zwembad maar zelf runnen, de sportparken zelf onderhouden of de boeken weer
terugzetten in de plaatselijke bibliotheek.

Zeker is dat vrijwel alle gemeenten fors zullen moeten bezuinigingen. De 25
grootste gemeenten bijvoorbeeld moeten tezamen zo'n 1,3 miljard minder uitgeven
in 2015. Bovendien hikken gemeenten aan tegen de overheveling van taken van het
Rijk naar de gemeenten, zoals de jeugdzorg en ouderenzorg. Als ze daar geld
tekort komen, moet het ergens anders vandaan komen. Dan moet de burger de
lantaarnpaal maar inklimmen om een lamp te vervangen en worden gaten in wegen
niet meer gedicht. Lokale rekenkamers hebben al voor de gevaren gewaarschuwd. De
enorme bezuinigingen op wegen en fietspaden vormen een gevaar voor de
verkeersveiligheid.

De openbare ruimte is de klos, zoveel is zeker. Uit tal van onderzoeken blijkt
dat nu al veel gemeenten daarop flink snoeien. Zo worden bosschages uit de grond
getrokken en vervangen door gras, wat goedkoper is in het onderhoud. Groen kost
een middelgrote gemeente al snel een paar miljoen op jaarbasis, daar valt veel
te halen.

In de campagnes voor de verkiezingen is het openbaar groen een belangrijk
onderdeel. Partijen beloven de bezuinigingen terug te draaien als hardwerkende
burgers klagen dat ze in hun schaarse vrije tijd wel wat anders te doen hebben.
Recente enquêtes tonen aan dat veel kiezers helemaal niets zien in al die
zelfwerkzaamheid. Snoei maar in het ambtenarenwoud of rammel wat minder
ruimhartig met de subsidiepot, krijgen de partijen te horen.

Bij de VNG, de organisatie van de gemeenten, is het mantra al enige tijd dat
'alles dat niet per se door een professional hoeft te worden gedaan gemakkelijk
kan worden overgedragen aan de burger'. Dat ademt ook de wetgeving op het
terrein van maatschappelijke zorg, jeugdzorg en werk en inkomen, de grote taken
in het sociale domein die vanaf 2015 bij de gemeenten liggen. Zoals bijvoorbeeld
scheidend wethouder Erik Dannenberg van Zwolle het typeert:  De burger krijgt de
maatschappij weer terug.  Maar dan moeten de handen wel uit de mouwen.

LOAD-DATE: 11 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              109 of 141 DOCUMENTS



                                  De Telegraaf

                             8 maart 2014 zaterdag

HSMR: statistisch verantwoord sterven

SECTION: Binnenland; Blz. 7

LENGTH: 1055 woorden


In toenemende mate zijn medische en verpleegkundige resultaten een speeltje van
het ziekenhuismanagement geworden. Het probleem is dat in de top van de medische
zorg vrijwel geen artsen meer actief zijn, maar hoofdzakelijk managers. Het is
in Nederland dan ook een uitzondering geworden dat de minister van
Volksgezondheid enig verstand van geneeskunde heeft. De laatste die dat nog had,
was dokter Els Borst, de hemaetologe die van 1994 tot 2002 minister van
Volksgezondheid was.

Al haar voorgangers en opvolgers wisten, medisch gezien, van toeten noch blazen.
Ze laten zich dikwijls door ziekenhuisdirecties en ziekenhuisartsen een oor
aannaaien. Persoonlijk heb ik meegemaakt dat een minister een ziekenhuis kwam
inspecteren nadat er enige ernstige fouten waren gemaakt in de operatiekamer. Zo
zou onder meer de apparatuur sterk verouderd zijn. De minister liet zich door
een hooggeplaatste ziekenhuismanager op de operatieafdeling rondleiden. Daar was
ik ook bij, omdat ik op verzoek van de advocaat van de medische staf tot medisch
deskundige was benoemd.

Terwijl de ziekenhuismanager vol trots de fraaie beademings- en
anesthesieapparatuur aan de minister liet zien, viel het mij op dat de apparaten
er zo vreselijk nieuw uitzagen. Aan een ervan hing zelfs nog een soort
prijskaartje dat men vergeten had te verwijderen. Tussen de verpleegkundigen
ontdekte ik opeens een vertrouwd en bekend gezicht. Het was van een van de
medewerkers die nog in mijn eigen ziekenhuis en mijn eigen instituut (het
toenmalige Academisch Ziekenhuis te Utrecht) was opgeleid.         Voorzichtig
vroeg ik hem hoe lang die nieuwe apparatuur al in gebruik was. Hij keek eerst
wat schichtig rond en fluisterde toen:  Sinds gistermiddag.  Maar de minister
vond het prachtig. Er wordt altijd het zelfde spelletje gespeeld als er een
minister van Volksgezondheid komt kijken. Hij of zij wordt bij de ingang van het
ziekenhuis al door een klein comité opgewacht en naar de bestuurskamer geleid,
waar koffie met gebak klaarstaat. En er mooie cijfers uit de jaarverslagen
worden getoond.

De minister vond het ook leuk om eens een echte operatie te zien. Hij of zij
werd dan in een operatiepak gehesen, met witte schoenen, een mondmasker en een
steriele muts of cap. Die operatie was ook zorgvuldig gepland. Meestal een grote
ingreep zoals een longoperatie of een indrukwekkende ingreep aan de grote
lichaamsslagader of de buikorganen. Alles wat er aan geavanceerd instrumentarium
aanwezig was, werd zo mogelijk gebruikt. Diep onder de indruk reisde de
gezondheidsminister terug naar Den Haag, in het gelukkige maar onterechte besef
dat het in de bezochte ziekenhuizen prima geregeld was. Als de minister gezegd
had dat hij of zij in grote long- en vaatchirurgie niet was geïnteresseerd, maar
dat hij of zij graag eens een simpele liesbreuk of een blindedarmoperatie zou
willen zien, dan had hij of zij een heel ander beeld van de operatiefaciliteiten
van dat ziekenhuis gekregen.

Goochelwerk  Al die hooggeplaatste bestuurders zijn altijd zeer geïnteresseerd
in cijfers, getallen, codes en statistieken. Dat zijn voor hen de zogenaamde
kwaliteitscriteria, ook al weten ze niets over het statistisch goochelwerk dat
eraan is voorafgegaan. Vanaf deze maand moeten alle Nederlandse ziekenhuizen
jaarlijks een overzicht publiceren van hun sterftecijfers. Via een ingewikkelde
berekening komt er dan een getal uit dat 'Hospital Standard Mortality Ratio'
oftewel de gestandaardiseerde ziekenhuissterfte wordt genoemd. Want minister
Edith Schippers zegt dat ze fors gaat optreden tegen ziekenhuizen die tegen het
einde van dit jaar nog geen erkend 'veiligheidsmanagementsysteem'  hebben. Want,
zegt ze, de kwaliteit van de zorg moet  transparant  zijn. Momenteel hebben 81
van de 93 Nederlandse ziekenhuizen zulk een managementsysteem.

Zo heeft het AMC een Hospital Standardized Mortality Ratio (HSMR) van 119, het
Onze Lieve Vrouwe Gasthuis (Amsterdam) 108, het BovenIJ Ziekenhuis (eveneens te
Amsterdam) 100 en het VUmc zelfs 96, hetgeen dus erg fraai is. Op grond van dit
systeem zou het veiligste of het beste ziekenhuis van Nederland het Martini
Ziekenhuis te Groningen zijn, met een sterftescore van slechts 62. Het slechtste
ziekenhuis wordt niet met name genoemd. Maar dat heeft een gestandaardiseerde
sterfteratio van 123!

Aanbod  Het ligt voor de hand dat gewone burgers denken dat je als patiënt beter
naar een ziekenhuis kunt gaan dat een laag sterftecijfer heeft. Maar dat is niet
juist. Vaak is het zo dat de ziekenhuizen met de beste medische voorzieningen en
de allerbeste medewerkers, van andere ziekenhuizen de moeilijkste gevallen en de
zwaarst gewonde patiënten krijgen toegestuurd.

Het spreekt dan vanzelf dat in zulk een gecompliceerd patiëntenbestand er meer
zieken zullen overlijden dan bij routinezaken. Dan krijgt dat uitstekende
ziekenhuis te maken met een hogere patiëntensterfte. Gewoon door de aard van hun
patiëntenaanbod. Maar, zoals gezegd, de managers houden van cijfers, getallen en
statistieken, omdat dat voor hen, meestal geheel ten onrechte, een maatstaf voor
kwaliteit is.

In dit systeem schuilt echter een groot gevaar. In de niet te onderdrukken drang
naar zelfverheerlijking zullen vanaf nu ziekenhuizen de neiging ontwikkelen hun
sterftecijfers (dus hun 'mortality rate') zo laag mogelijk te houden. Dat kunnen
ze doen door geen hoogrisicopatiënten op te nemen en ook zieke bejaarden zo veel
mogelijk naar andere ziekenhuizen te verwijzen.

Het wordt tijd dat de hogere en leidende functies binnen de geneeskunde weer
zullen worden vervuld door politici die een medische opleiding hebben gehad. Die
van de hoed en de rand weten. En die zich geen oor laten aannaaien door besturen
en directies die klaar zitten achter de koffie en die
operatietoneelvoorstellingen organiseren om de schone schijn op te houden
tijdens het continu uitbraken van nietszeggende managementtermen. Die hebben
slechts tot taak de niets wetende overheidsbureaucraat met voze uitdrukkingen
het kritisch denken te ontnemen. Dat alles wél met inachtneming van de juiste
invalshoek, de DBV-zorgproductiecode, de transparantie, de grensverschuivende
randvoorwaarden, het draagvlak en de intentie een referentiekader te creëren ten
behoeve van de beleidsontwikkeling.

LOAD-DATE: 7 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              110 of 141 DOCUMENTS



                                  De Telegraaf

                              7 maart 2014 vrijdag

Antillen

SECTION: Binnenland; Blz. 3

LENGTH: 239 woorden


De VVD-poging om de instroom van Antillianen te reguleren heeft tot een storm
van protest geleid. Tegenstanders van de liberale initiatiefwet spreken van een
stigmatiserend, zo niet discriminerend voorstel, waarmee een hele groep mensen
wordt weggezet. Coalitiepartner PvdA weigert de plannen te steunen.

De opwinding geeft te denken. Antillianen zijn in Nederland al jaren zwaar
oververtegenwoordigd in criminaliteitscijfers (want circa zes keer vaker
verdachte dan autochtonen) en hebben bovengemiddeld vaak een uitkering (een op
de vijf mannen is werkloos). Bovendien zijn in het verleden jonge Antilliaanse
criminelen doelbewust op het vliegtuig naar ons land gezet. Wie is er dan
schuldig aan een stigma voor deze bevolkingsgroep? In ieder geval niet een
politieke partij die probeert de probleemgevallen hier weg te houden. Sterker
nog: het gros van de circa 140.000 Antillianen in ons land betreft goedwillende,
hardwerkende burgers die daarvan zouden profiteren.

De eisen die de VVD voor toelating heeft geformuleerd, zijn ook allerminst
extreem. Wie van het Caribische deel van ons Koninkrijk naar hier komt en langer
dan zes maanden wil blijven, moet aan een van de volgende voorwaarden voldoen:
werk hebben, of voldoende inkomen, of onderwijs genieten of een gezinslid hier
hebben wonen. Links mag dat noemen wat het wil, het is gezond verstand.
Afzwakken van de plannen dient alleen struisvogelpolitiek.

LOAD-DATE: 6 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              111 of 141 DOCUMENTS



                                  De Telegraaf

                              7 maart 2014 vrijdag

'Ministers moeten het bedrijfsleven eens bedanken'

SECTION: WatUZegt; Blz. 6

LENGTH: 1005 woorden


We lezen in de kranten dat het beter gaat met de economie. Wat zien we, foto's
van een blij kijkende Rutte, Kamp en Dijsselbloem. Het is alsof zij ervoor
gezorgd hebben dat de economie aan het herstellen is. Vergeet het maar, ze
hebben er niets aan gedaan. Het is het actieve bedrijfsleven dat alle zeilen
heeft bijgezet om te overleven en voort te bestaan. Het zou goed zijn als deze
ministers eens een woord van dank zouden richten aan dat bedrijfsleven, dat
zorgt immers voor een verbetering van de staatskas door toevloed van meer
belastingcentjes! Ik dank dat bedrijfsleven, nu de regering nog!

V.H.M. de Weijer, Alkmaar

Vergaloppeerd  In de jacht op een steeds groter wordend Europa en een steeds
groter wordende 'familie' heeft de EU zich nu lelijk vergaloppeerd. Haar drang
om Oekraïne in het EU-kamp te halen heeft Poetins Rusland in het nauw gedreven.
Verblind door de eigen Unie-ambities zijn de verantwoordelijken in de Europese
Commissie alle verhoudingen in deze wereld uit het oog verloren. Nu Rusland
terugbijt, laat ditzelfde Europa zijn onvermogen blijken door geen oplossing te
weten voor dit conflict. Begint hier het faillissement van de Unie?

M. de Jager, Bussum

Geld kwijt  En weer worden we door Den Haag voor de gek gehouden en weer
verdwijnen er miljarden euro's naar het buitenland. Een meerderheid van de
Tweede Kamer steunt het Europese voorstel voor miljardensteun aan het
noodlijdende Oekraïne en er gaat ruim 11 miljard euro naartoe. De regering geeft
aan dat het leningen betreft, maar een land dat failliet is, kan niet
terugbetalen, zie het mooiste voorbeeld Griekenland. M.a.w. we zijn het geld
kwijt. Oekraïne is een bodemloze put en supercorrupt. Wanneer gaan we eens aan
onze eigen mensen denken? Het blijkt des te meer dat we niets meer te vertellen
hebben sinds we bij de EU zijn.

Theo Hageman,Eindhoven

Gewoon  Wel beveiliging voor de atoomtop in Den Haag. Verregaande bevoegdheden
voor politie en marechaussee met vooraf verdachte personen fouilleren, extra
bewaking van de grenzen. En na die top? Nou, gewoon, doen wat de EU zegt, geen
bewaking en open die grenzen, we zijn toch zeker maar gewone burgers?

A. Schipper

U  Drie rijen van zes bankjes maal twee zijn 36 leerlingen, in mijn tijd heel
gewoon op de lagere school. Ik kan goed hoofdrekenen en mijn taalgebruik en
spelling zijn prima. Alles weer naar vroeger terugbrengen geeft een goed
opgevoede maatschappij. Vereist zijn: goed opgeleide schoolkrachten. Alle nieuwe
benamingen terugdraaien: lagere school, ulo, mulo, hbs, ambachtsschool,
huishoudschool etc. Een maatschappij waar het 'je' weer wordt vervangen door
'u'. Gegarandeerd een maatschappij waar de wereld dan U tegen zegt.

Joop Jansen, Hoofddorp

Nummer  Woensdagavond het voetbalshirt van de Fransen gezien? Goede vormgeving
en de namen groot achterop. Het is geen wonder dat ze ons versloegen. De
Nederlandse spelers zijn letterlijk en figuurlijk een 'nummer', omdat hun namen
op de nieuwe Nike-shirts ontbreken. Dat is onbegrijpelijk. De KNVB heeft hier
duidelijk zitten slapen. Aan de binnenkant staat een dun rood-wit-blauw, alsof
we makke schapen zijn. Het lijkt wel een poldermodelshirt. Snel veranderen lijkt
mij de boodschap aan Zeist, want zo hebben we in Brazilië niets te zoeken.

J. Tolsma, Leiden

Pedoclub  Ook ik vind dat de pedoclub Martijn verboden moet worden (Tel. 06/03).
Maar op dezelfde pagina worden namen genoemd van de top van het Openbaar
Ministerie en Rijksrecherche in verband met seksueel misbruik van minderjarigen.
Dus de opspoorders en aanklagers schijnen het zelf wél/ook te doen! Wie kunnen
we nu nog vertrouwen als de mensen die een pedoclub moeten verbieden zelf wél
dit soort misbruik plegen? Deze instanties moeten boven élke verdenking verheven
zijn. Wat moeten we nu denken als simpele burger in Nederland? Ik weet het niet
meer. Help! De Nederlandse overheid lijkt tot op het bot verrot in al haar
facetten.

Dirk Rieuwers, Tiel

Enkelband  De burgemeester van Rotterdam grijpt een dief met een enkelband om.
Hoe kan deze dief gewoon zijn gang gaan? Kan dus een pedofiel of een moordenaar
ook rustig zijn huis verlaten zonder dat de politie achter hem aanzit? De
rillingen lopen over mijn rug als ik daaraan denk. Er moet nog maar eens goed
worden nagedacht over het opheffen van de gevangenissen. Het wordt steeds gekker
in ons land.

E. Plokker, Den Haag

Vergelding  Het zal niet de eerste keer zijn dat hoge heren kwalijke zaken onder
de pet, in dit geval hoge hoed, houden. Maar eens zal een vergelding komen. En
dat is niet in de laatste plaats te danken aan de politierechercheurs. Dat het
recht moge zegevieren!

W. Bakker, Amstelveen

Offerte  Goede doelen 'sparen' om een onderzoek te bekostigen. Men weet dus al
wat een onderzoek gaat kosten. Ik ontvang graag een week voor de collectanten
komen een gespecificeerde offerte met nut/noodzaak/motivatie. Dan kan ik zelf
controleren welk percentage/bedrag waaraan wordt besteed.

F.C.A. Brouwer,Den Haag

Geschikt  Kan iemand mij vertellen waar ik de opleidingen 'Liegen of het gedrukt
staat' en 'Hoe klets ik mij eruit' kan volgen? Na het voltooien van beide
opleidingen, ben ik, als 'opgeleid' projectiel, volledig geschikt voor een
plaats in de landelijke en Europese politiek.

P. Vos, Castricum

Hek  Met verbazing lees ik dat Nederland in Den Haag een groot hek gaat plaatsen
om de veiligheid van de regeringsleiders te garanderen. De ondernemers in het
bewuste gebied lopen daardoor vele klanten mis. En vanuit de Nederlandse
politiek hoor je er niemand over. Als Israël zijn burgers wil beschermen tegen
bedreigingen van kwaadwillende mensen en daarom een muur bouwt, staat heel de
politiek op z'n kop en reageert verontwaardigd. Zijn die regeringsleiders meer
waard? Ik weet het niet, maar ik vind het wel raar.

Jan van Loopik,

Schoonrewoerd

LOAD-DATE: 6 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              112 of 141 DOCUMENTS



                                  De Telegraaf

                             1 maart 2014 zaterdag

Koof tussen politie en burgers alleen maar groter

SECTION: Reportage; Blz. 3

LENGTH: 584 woorden


Wie wel eens slachtoffer was van een gewapende overval, weet dat het leven
daarna niet meer hetzelfde is. De impact wordt nog eens vergroot als de beroving
in je woning plaatsvindt. Het gevoel van geborgenheid en veiligheid in je eigen
huis is in een klap weg en komt nooit meer helemaal terug. Zelfs bij mensen die
wel wat gewend zijn, komt de dreun keihard aan.

Ik zag het afgelopen donderdag ook bij Menno Buch, die 's nachts in zijn huis
was overvallen. De ontreddering en angst stonden in zijn gezicht gegrift, toen
ik 's ochtends een paar uur na de beroving bij hem op bezoek ging. De
televisiepresentator en zijn vriendin kregen in hun woning een vuurwapen op zich
gericht.

Bij Buch werd ook nog een scherpe priem in de halsstreek geduwd. Het bleek de
overvallers slechts te gaan om een verzameling horloges. Dat ze de bewoners de
stuipen op het lijf joegen, interesseert ze waarschijnlijk niets.

Ook 'Bonnie en Clyde' gaven afgelopen week weinig blijk van compassie met hun
slachtoffers. Onschuldige mensen werden beroofd, gegijzeld en zelfs
neergeschoten omdat het desperate duo koste wat kost uit handen van de politie
wilde blijven. Ook hier werden trauma's vergroot omdat de daders het veilig
geachte domein van het slachtoffer binnendrongen.

Vanwege de aaneenschakeling van gebeurtenissen konden politie en justitie in dit
geval niet anders dan massaal in actie komen. Uiteindelijk werkten 150
rechercheurs mee aan de klopjacht op de voortvluchtige daders. Dankzij
oplettende burgers konden ze worden ingerekend. Helaas is dit soort zoektochten
naar overvallers een uitzondering.

De gewone burger of winkelier die wordt overvallen, moet het met heel wat minder
politieaandacht stellen. Ik heb dat nooit goed begrepen. De kern van politiewerk
wordt goed samengevat door de spreuk die ooit op het korpsembleem stond van de
vroegere gemeentepolitie. 'Vigilat ut quiescant', ofwel 'gaat u rustig slapen,
de politie waakt voor u'. Tegenwoordig is zelfredzaamheid veel meer het
gedachtegoed van de politie. Ondernemers en burgers moeten zelf maar zorgen voor
hun veiligheid. Bij inbraken komt de politie nog amper kijken en de afhandeling
van een overval is vaak plichtmatig lopendebandwerk. Daar komt nog eens bij dat
de nationale politie steeds meer vastloopt in een stroperig reorganisatieproces,
dat immense frustratie op de werkvloer veroorzaakt. Overplaatsingen en
onzekerheid over carrièreperspectief zorgen voor een verlammende werksfeer.
Politiechefs die volgens een reportage van Brandpunt tijdens cursussen met
paarden moeten knuffelen, vergroten het vertrouwen van burgers en de
politieleiding niet.

Het lijkt erop dat de reorganisatie bij de Nationale Politie veel te ambitieus
is opgezet. Het beoogde doel om de veiligheid in Nederland te vergroten is nog
heel ver weg. De kloof tussen politie en burgers wordt alleen maar groter. Dat
gevoel wordt nog eens versterkt door het schijnbaar ontbreken van een duidelijke
visie op het veiligheidsbeleid van de Nationale Politie.

Die visie is er misschien wel, maar wordt niet duidelijk naar de maatschappij
toe gecommuniceerd. De Nationale Politie bestaat nu ruim een jaar, maar is nog
ver verwijderd van de oprichtingsdoelstelling. Respect en vertrouwen dwing je
onder meer af met een keiharde aanpak van steeds brutaler wordende inbrekers en
overvallers, niet met vergaderen, navelstaren en paarden knuffelen.

Reacties of tips? Mail naar jvdheuvel@telegraaf.nl

LOAD-DATE: 28 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              113 of 141 DOCUMENTS



                                  De Telegraaf

                             1 maart 2014 zaterdag

Het damt criminaliteit in;
'Bewaking in welke vorm dan ook werkt preventief'

SECTION: WatUZegt; Blz. 2

LENGTH: 584 woorden


Het is eigenlijk al te laat. Er is al heel wat gespuis Nederland binnen
gedrongen.  Dat zegt een deelnemer aan de Stelling van de Dag. De meeste
respondenten zijn erg somber over de veiligheid in Nederland en negentig procent
van hen is dan ook een warm voorstander van het invoeren van permanente
grenscontroles.

Tijdens de nucleaire top in Den Haag deze maand wordt de grensbewaking tijdelijk
opnieuw ingevoerd. Driekwart van de deelnemers kan zich deze maatregel van
staatssecretaris Fred Teeven (Veiligheid) goed voorstellen. Een meerderheid van
zestig procent verwacht overigens geen veiligheidsproblemen tijdens deze top. U
ergert zich aan het feit dat er wel grenscontroles plaatsvinden als er
hooggeplaatste personen naar Nederland komen maar dat deze controles
onmiddellijk weer worden afgeschaft als ze weer weg zijn.

Wereldleiders   De veiligheid van wereldleiders is blijkbaar belangrijker dan de
veiligheid van de Nederlandse burger.  Driekwart van de deelnemers onderschrijft
deze bewering.  De bevolking is van geen belang voor de hoge heren en dames in
Den Haag , moppert iemand.  Grenscontrole is essentieel. Alleen zo kan
criminaliteit en ongewenst personenverkeer worden ingedamd , zegt een ander.

Slechts negen procent vindt het niet nodig om de controles aan de Nederlandse
grenzen weer in ere te herstellen. U heeft daar uw redenen voor:  Het is niet
waarschijnlijk dat grenscontroles al die gelukszoekers en boeven tegen zullen
houden. Strengere controles op illegalen zonder werk- en verblijfsvergunning en
meer politie op straat in de dorpen en steden. Dan ben je misschien weer veilig
in je huis en op straat.

Rooftocht  Deze week zijn twee verdachten in Duitsland opgepakt die op rooftocht
waren geweest in Nederland. Van u zegt 72 procent dat ze eerder aangehouden
hadden kunnen worden als er grensbewaking, zoals dat vroeger plaatsvond, geweest
zou zijn.

Vijftien procent gelooft daar helemaal niets van.  Grenscontrole is nutteloos en
een kwelling voor de gewone burger. En die criminelen zijn toch gewoon gepakt in
Duitsland? Waar praten we dan verder over. Als je ongezien de grens wilt
passeren, kan dat altijd. Vroeger waren er ook sluiproutes waar geen controles
plaatsvonden.

U wijst op een bijkomend effect van het opnieuw invoeren van grenscontroles,
namelijk werkgelegenheid.  Meer mensen aan het werk langs de Nederlandse
grenzen. Dat is voor de betrokken regio's in het oosten en zuiden van het land
goed nieuws.  Een ander wijst op de consequentie daarvan:  Dat gaat de
belastingbetaler natuurlijk weer geld kosten. De tekorten op de rijksbegroting
zijn nu al torenhoog.

Driekwart van de deelnemers zegt zich wel eens onveilig te voelen. Hoe onveilig
u zich voelt, blijkt uit de reactie van een respondent:  Vroeger was een simpel
slot voldoende om ongewenste lieden buiten te houden. Nu heb ik op de voor- en
achterdeur en de tussendeur in totaal zeven grendels zitten om het inbrekers
moeilijk te maken.

Een advies voor de Haagse politici:  Luister eens naar wat de mensen er van
vinden en beslis niet alles zelf.  Een deelnemer vat de gevoelens van de
meerderheid nog eens samen:  Grensbewaking moet meteen weer worden ingevoerd en
had eigenlijk nooit afgeschaft mogen worden. Je haalt toch ook niet de
balustrade van het balkon?

Ina Eggink

Maandag is er weer een Stelling van de Dag. U kunt eraan meedoen van 11.00 tot
15.30 uur via www.wuz.nl en www.telegraaf.nl.

LOAD-DATE: 28 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              114 of 141 DOCUMENTS



                                  De Telegraaf

                           26 februari 2014 woensdag

Ontruiming overvalt Haagse lunchzaak

SECTION: Binnenland; Blz. 9

LENGTH: 335 woorden


door Alexander Bakker  DEN HAAG, woensdag  De familie Otten voelt zich compleet
overvallen door de snelle ontruiming van hun bekende lunchzaak op de Haagse
Markt. Eigenaar Herman Otten dacht nog een paar dagen te krijgen om de kiosk
leeg te halen, maar toen hij gisterochtend rond half negen arriveerde, was de
ontmanteling al twee uur bezig.

De grootste openluchtmarkt van Europa gaat op de schop en 'Otten' zit die
modernisering in de weg. De operatie ging gisteren gepaard met grof geweld. De
gerechtsdeurwaarder moest een speciaal team laten komen om de rolluiken met een
slijptol open te breken. Door deze actie ging het inbraakalarm af en werd
eigenaar Herman Otten gewekt. Eenmaal ter plaatse moest hij vanaf de Herman
Costerstraat toezien hoe zijn zaak werd leeggehaald onder begeleiding van
tientallen politieagenten. Het marktterrein mocht de ondernemer niet betreden.

Dit is gewoon diefstal , foetert de Hagenaar.  Ik hoor drie dagen de tijd te
krijgen om alle spullen mee te kunnen nemen. In de kluis ligt zelfs nog geld uit
de kassa.  Maar de gerechtsdeurwaarder moet hem teleurstellen. Door het
aanspannen van een kort geding heeft Otten juridisch gezien al dagen langer de
tijd gekregen om zijn biezen te pakken.

De eigenaar van de zaak die al meer dan veertig jaar de gewone man heeft
bediend, blijft beteuterd achter. Hij vraagt zijn kleinzoon Sjakie, vernoemd
naar de oude marktkoopman Sjakie Otten, om een filmpje te maken.  Dan kun je
ooit aan je kinderen laten zien wat eigenlijk van jou had moeten zijn.

Wat de altijd zo hardwerkende Hagenaars nu gaan doen, is nog niet duidelijk.
Drie gezinnen verdienden hun brood met de zaak. Ze willen kijken of het mogelijk
is om op een andere plek in de stad een doorstart te maken. De dag van de
ontruiming zullen ze in ieder geval niet snel vergeten. Herman, die vandaag
jarig is, kan het niet begrijpen dat er zoveel politie nodig is bij het einde
van zijn geliefde lunchstek.  Er zijn meer agenten dan bij ADO.

LOAD-DATE: 25 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              115 of 141 DOCUMENTS



                                  De Telegraaf

                           26 februari 2014 woensdag

Otten verrast door snelle ontruiming

SECTION: DenHaag; Blz. 9

LENGTH: 317 woorden


door Alexander Bakker  DEN HAAG, woensdag  De familie Otten voelt zich compleet
overvallen door de snelle ontruiming van hun bekende lunchzaak op de Haagse
Markt. Eigenaar Herman Otten dacht nog een paar dagen te krijgen om de kiosk
leeg te halen, maar toen hij gisterochtend rond half negen arriveerde, was de
ontmanteling al twee uur bezig.

De operatie ging gepaard met grof geweld. De gerechtsdeurwaarder moest een
speciaal team laten komen om de rolluiken met een slijptol open te breken. Door
deze actie ging het inbraakalarm af en werd eigenaar Herman Otten gewekt.
Eenmaal ter plaatse moest hij vanaf de Herman Costerstraat toezien hoe zijn zaak
werd leeggehaald onder begeleiding van tientallen politieagenten. Het
marktterrein mocht de ondernemer niet betreden.

Dit is gewoon diefstal , foetert de Hagenaar.  Ik hoor drie dagen de tijd te
krijgen om alle spullen mee te kunnen nemen. In de kluis ligt zelfs nog geld uit
de kassa.  Maar de gerechtsdeurwaarder moet hem teleurstellen. Door het
aanspannen van een kort geding heeft Otten juridisch gezien al dagen langer de
tijd gekregen om zijn biezen te pakken.

De eigenaar van de zaak die al meer dan veertig jaar de gewone man heeft
bediend, blijft beteuterd achter. Hij vraagt zijn kleinzoon Sjakie, vernoemd
naar de oude marktkoopman Sjakie Otten, om een filmpje te maken.  Dan kun je
ooit aan je kinderen laten zien wat eigenlijk van jou had moeten zijn.

Wat de altijd zo hardwerkende Hagenaars nu gaan doen, is nog niet duidelijk.
Drie gezinnen verdienden hun brood met de zaak. Ze willen kijken of het mogelijk
is om op een andere plek in de stad een doorstart te maken. De dag van de
ontruiming zullen ze in ieder geval niet snel vergeten. Herman, die vandaag
jarig is, kan het niet begrijpen dat er zoveel politie nodig is bij het einde
van zijn geliefde lunchstek.  Er zijn meer agenten dan bij ADO.

LOAD-DATE: 25 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              116 of 141 DOCUMENTS



                                  De Telegraaf

                            25 februari 2014 dinsdag

Autorevolutie  uit Twente;
TenCate  komt met superlicht  chassis

SECTION: Voorpagina; Blz. 1

LENGTH: 294 woorden


door Joris Polman   AMSTERDAM, dinsdag   Dankzij Nederlandse technologie staat
de auto-industrie aan de vooravond van een revolutie die auto's lichter en
sterker dan ooit maakt.

Het beursgenoteerde TenCate uit Nijverdal heeft een deal gesloten met Alfa Romeo
om een superlicht chassis te leveren voor de Alfa Romeo 4C. TenCate is hiermee
binnen de auto-industrie in één klap uitgegroeid tot een belangrijke speler in
de koolstofvezelrevolutie.

Dat maakt het bedrijf, dat wereldwijd onder meer bekend is van kunstgrasvelden,
vandaag bekend.

TenCate werkt al een aantal jaren hard om aan te haken in de wapenwedloop naar
superlichte en supersterke auto's. Die maakt dat het verbruik en de CO2-uitstoot
met reuzensprongen kan worden teruggedrongen.

De deal met de Italiaanse fabrikant is voor het Twentse bedrijf dan ook een
mijlpaal, zegt directeur Frans Meurs van de divisie TenCate advanced composites.
Het is vooral een mijlpaal omdat onze vezels vanaf nu worden gebruikt in
massaproductie. We gaan in Italië een speciale fabriek bouwen die het mogelijk
maakt dat er jaarlijks drie- tot vierduizend van deze sportauto's van de band
rollen. Dat is in deze vorm nog niet eerder vertoond.

Aanschafprijs  Een 4C is met een aanschafprijs van circa zestigduizend euro nog
altijd een auto die niet voor iedere consument bereikbaar is. Maar daar kan nu
snel verandering in komen, zegt Meurs.  Achter de schermen zijn we druk met
andere autobouwers in gesprek over onze technologie. Met deze deal geven wij nu
een visitekaartje af. Naar onze inschatting rijden 'Henk en Ingrid' vanaf 2016
ook in auto's rond waarin hoogwaardige koolstofvezels zijn verwerkt.  Die vezels
zijn tot 50% lichter dan staal en 20% lichter dan aluminium.

LOAD-DATE: 24 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              117 of 141 DOCUMENTS



                                  De Telegraaf

                           22 februari 2014 zaterdag

FRED TEEVEN  kan tegen stootje;
Staatssecretaris Veiligheid en Justitie vindt regeren met PvdA 'uitdaging'

SECTION: Pagina; Blz. 5

LENGTH: 1734 woorden


'Rechtsbuiten VVD' wil volledige steun van coalitiepartner  bij
strafbaarstelling illegaliteit                              Fred Teeven (55)
heeft als staatssecretaris van Veiligheid en Justitie misschien wel de
gevoeligste portefeuille van het kabinet-Rutte II. Enerzijds staat de VVD'er
symbool voor harde aanpak van criminelen en een streng vreemdelingenbeleid,
anderzijds moet hij coalitiepartner PvdA te vriend houden, die vindt dat het
allemaal wel een tandje minder kan. De rechtsbuiten van de VVD moet spitsroeden
lopen en dat gaat niet altijd van harte.  Als je deze portefeuille doet, moet je
tegen een stootje kunnen.                               DEN HAAG, zaterdag  We
treffen Fred Teeven in zijn streng beveiligde ministerie van Veiligheid en
Justitie, dat tegenwoordig een gebouw deelt met het ministerie van Binnenlandse
Zaken. Op de achtste etage, waar alle vier de bewindspersonen zetelen, is het
druk. Terwijl de jassen worden opgehangen wandelt de buurman van Teeven langs.

Het is minister Plasterk van Binnenlandse Zaken, die vorige week nog moest
vechten voor zijn politieke leven vanwege de afluisteraffaire. Na een korte
groet aan de Telegraafjournalisten beent de PvdA'er snel door naar zijn
werkkamer.

Het is heel handig om de collega's zo dicht in de buurt te hebben, stelt Teeven,
want zo kan je snel tot zaken komen. Maar hij bekent dat 'aanpakken' met de PvdA
moeilijker gaat dan in de vorige kabinetsperiode, waar hij nog met CDA en PVV
samenwerkte.

Veiligheid en vreemdelingenbeleid waren toen makkelijker te realiseren.

Rutte II zit nu bijna anderhalf jaar. Is het nog leuk om met de PvdA te regeren?
Ja.

Eerlijk zeggen, meneer Teeven.   Het is een uitdaging. Ik vind het moeilijker,
omdat ik soms zaken moet uitvoeren die zijn binnengehaald door de PvdA. Zaken
waar ik zelf een totaal andere mening over heb. Dat is de consequentie van
elkaar wat gunnen. Vooral op vreemdelingenbeleid zie je daar elke dag
voorbeelden van.

Op een bijeenkomst in de Rode Hoed sprak u laatst over 'eerst het zuur, dan het
zoet'. Het zuur was dan het kinderpardon en het zoet de strafbaarstelling
illegaliteit. Dat viel niet lekker bij de PvdA.   PvdA en VVD denken totaal
verschillend over het vreemdelingenbeleid. Mijn partij is er niet voor. Het
heeft onrechtvaardige bijwerkingen. Denk aan minderjarigen die wel Nederland
hebben verlaten omdat het moest. Die zitten nu in het buitenland te denken:
degenen die geen gehoor gaven aan de opdracht om weg te gaan, mogen nu blijven.

Je kan je afvragen of dat rechtvaardig is. Maar goed, het is afgesproken en dan
geldt: een man een man, een woord een woord.

Wordt er rond de strafbaarstelling van illegaliteit niet door de PvdA
terugonderhandeld?   Nee, de waarheid is dat ik boven op het wetsvoorstel dat er
al lag van Rutte I een schepje wilde doen om het wat effectiever te maken. Om
daadwerkelijk te zorgen dat het wetsvoorstel in de praktijk wat voorstelt. Ik
had het aangescherpt. Die aanscherping is er weer af.

U zegt eigenlijk dat de strafbaarstelling niets voorstelt?   Nee dat zeg ik
niet. De aanscherping was om het nog wat meer te laten voorstellen. Zaken konden
nog effectiever. Maar dat stond helaas niet in het regeerakkoord en dus ging het
niet door.

Heeft u wel eens met uw portefeuille moeten zwaaien?   Nee, ik heb het wel
overwogen of ik kon aanblijven, toen de discussie speelde rond de dood van de
Russische activist Dolmatov. Het ging hier om iemand die doodging en niet eens
in de cel had mógen zitten. Bij de Schipholbrand, toen ministers aftraden, ging
het om mensen die terecht vastzaten en helaas overleden.

En speelde bij Dolmatov mee hoe de PvdA zich opstelde?   Zeker, je kunt niet
hebben dat een lid van een regeringspartij een bewindspersoon niet steunt. Dat
is ondenkbaar. Je moet die volledige steun ook hebben voor het kabinetsbeleid.
Dan kan je niet hebben dat er één of meerdere leden van een coalitie-fractie
zijn die dat niet doen. Van beide regeringspartijen moet je iedereen binnenboord
houden als het gaat om het uitvoeren van regeringsbeleid.

Dat geldt dus ook als straks de strafbaarstelling illegaliteit in de Kamer in
stemming wordt gebracht? Dat betreft kabinetsbeleid dat is afgesproken en
vastgelegd in het regeerakkoord.   Daar geldt dus in feite een man een man, een
woord een woord. Of in dit geval misschien: een vrouw een vrouw, een woord een
woord.

Dus u verwacht dat de hele PvdA-fractie instemt?   Als je dingen met elkaar
afspreekt, dan is het wel van belang dat iedereen die lid is van een
regeringsfractie daarachter gaat staan. Ook als het zaken zijn die jou misschien
niet bevallen.

Nu weten wij van zeker één PvdA-Kamerlid, die dat tegen ons heeft gezegd, dat
deze persoon weigert de strafbaarstelling te steunen. Is dat aanvaardbaar?
Ach, daar wordt heel veel over gezegd, ook na de kwestie-Dolmatov. Ik moet
vaststellen dat toen alle leden van de regeringsfracties mij hebben gesteund.

Weet de PvdA-fractie dat u de volle steun verwacht?   Ik vind dat
vanzelfsprekend. Als de hele VVD-fractie het kinderpardon steunt, is het
volstrekt logisch dat de PvdA dat met de strafbaarstelling doet.

U moest deze week uitleggen waarom 'zwempedo' Benno L., die tientallen kinderen
heeft misbruikt, nu in een woonwijk in Leiden bivakkeert. Snapt u de
verontwaardiging daarover?   Ik voel natuurlijk mee met slachtoffers en ouders
van strafzaken. Ik begrijp die boosheid en die kwaadheid. Maar als overheid heb
je de verplichting om ook voor deze burgers zorg te verlenen. Hoe vervelend je
dat ook vindt, hoe naar dat ook is, hoe boos je daarover kan worden. Maar zolang
de regels zijn zoals ze zijn, voer ik ze ook uit. Zo zit ik wel in elkaar. Je
kan dit soort mensen niet op een boorplatform op de Noordzee laten wonen.

Benno L. vroeg in de rechtszaal snikkend om een tweede kans. Heeft iemand die
zoveel kinderen heeft misbruikt die kans niet al lang willens en wetens
verspeeld?   In een rechtsstaat worden mensen afgestraft en in dit geval onder
controle gezet van de reclassering met een enkelband. Zo weet je waar ze zijn.
Op dit moment zit er een termijn van maximaal 9 jaar aan dat toezicht. Ik ben nu
met wetgeving bezig, waardoor iemand tot zijn dood onder toezicht kan worden
gehouden.

Nu weten we door publicatie van de NRC dat hij in Leiden woont, in een woonwijk,
vlak bij een middelbare school. Waarom worden aso's in een containerwoning aan
de rand van de stad gezet en een pedofiel in een woonwijk bij een school?
Laten we wel wezen, de ene pedoseksueel is de andere niet. Deze man hield zich
wel aan de aanwijzingen van de reclassering. Dat is niet altijd zo. Ik ken ook
voorbeelden waar iemand volstrekt onbeheersbaar werd. Die hebben we ook weer
teruggeplaatst in de gevangenis. Maar elke straf houdt op een gegeven moment op.
Wat ik triest vind van dit verhaal is dat sommige media het nodig vonden om de
verblijfplaats onthullen, terwijl het nu juist goed ding. Als je de rechten van
veroordeelden en verdachten als medium hoog in het vaandel hebt staan, dan vind
ik ook wel dat je dan zelf ook de verplichting hebt om dat serieus te nemen. En
daar past dit niet in.

Maar de buurt wordt in feite opgezadeld met een risico. Waarom gaan de rechten
van zo'n man boven de rechten van gewone burgers?   Daar is geen sprake van.
Maar je moet voorkomen dat er geleurd wordt met dit soort mensen. Misschien was
dit wel niet de eerste gemeente waaraan gedacht is, maar was dit wel een
gemeente waar het mogelijk was. Er is ook geen mogelijkheid om hem het land uit
te zetten.

Een ander lastig dossier op uw bord is het lot van Volkert van der G., de
moordenaar van Pim Fortuyn. Hoe dicht is Nederland bij zijn vrijlating?
(stilte)  Dat zullen we in de laatste week van maart weten. Dan is het OM klaar
met vierluik aan onderzoek met onder meer een psychiatrische rapportage en de
beoordeling van het detentieverloop.

Bent u dan geneigd uitkomsten van onderzoek te volgen?   Dat kan ik nu niet
zeggen. Ik heb wel de wettelijke mogelijkheid aan het OM te vragen de
voorwaardelijke invrijheidstelling uit te stellen of af te stellen. Daar mag het
OM dan weer op reageren. En dat laat nog onverlet wat de rechter dan weer met de
vordering van het OM doet.

Er wordt gesuggereerd dat Van der G. niet vrij mag komen, omdat hij geen spijt
heeft van zijn daad    Geen spijt is geen criterium. Wel kan de
persoonsstructuur van de veroordeelde wijzen op gevaar op recidive. In het
vonnis van het gerechtshof van 18 juli 2003 stond dat er groot recidivegevaar is
van de veroordeelde. Het is dus interessant om te zien hoe het er eind maart
voorstaat met deze veroordeelde. Het hangt voor een groot deel af of de
beoordeling nog steeds zo is als die was tijdens de veroordeling van 18 juli
2003. Dat is denk ik een belangrijk criterium. Maar uiteindelijk is het de
rechter die beslist.

Volgende maand moet u bij de rechter tekst en uitleg geven over wat u met de van
corruptie verdachte ex-wethouder Van Rey uit Roermond heeft besproken. Waarom
niet eerder openheid van zaken geven?   Ik wil alle openheid van zaken geven.
Maar bij de rechter-commissaris is de plaats waar je verantwoording aflegt. Ik
heb echt niks te verbergen.

Gaan we opkijken van wat u daar gaat vertellen?   Nee u gaat totaal niet
opkijken. Het stelt geen donder voor. Maar ik wil er verder nu niks over kwijt.

Uw baan komt al met al loodzwaar over. Is het de moeite waard?   Het geeft me
ook de mogelijkheid om veel voor slachtoffers te doen. We hebben het spreekrecht
voor slachtoffers in de rechtszaal flink verruimd. En nu komen ook de eerste
resultaten van de nieuwe wet om schadeloos te stellen na een misdrijf. In zes
weken hebben we een half miljoen binnengehaald.

Zo was er een mantelzorger die een oude dame 17.000 euro aan schade had
toegebracht. Er is toen meteen beslag gelegd op de auto van die mantelzorger.
Leverde meteen 13.000 piek op. Dat kon vroeger nog niet. Toen kon je wel een
schadevergoeding toegekend krijgen, maar moest je nog maar zien of je het geld
kreeg. Nu konden we tegen die oude dame zeggen: die mantelzorger gaat gelijk bij
jou aftikken. Boter bij de vis. Dat soort dingen maakt mijn werk zeer de moeite
waard.

LOAD-DATE: 21 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              118 of 141 DOCUMENTS



                                  De Telegraaf

                           22 februari 2014 zaterdag

Gouden handjes;
Nederlandse bobfabrikant wint olympische strijd tegen grote automerken

SECTION: Sport; Blz. 19

LENGTH: 1426 woorden


WIM NOORMAN Ondernemer Achter het gouden bobsleesucces van Canada gaat een
Nederlandse ondernemer schuil. Wim Noorman van Eurotech uit Venlo begon in 2008
bij de Nederlandse bond met het leveren van de zelfgebouwde ijsraketten. Hij
heeft zijn werkterrein sinds 2010 uitgebreid en vierde al grote triomfen met een
hattrick aan Canadese eindzeges in de wereldbeker. In 2012, '13 en '14 was
Kaillie Humphries namelijk oppermachtig.  Ook Lyndon Rush zat in een puur
Nederlandse slee toen hij de cyclus in 2013 won met zijn viermansslee.

Humphries en remster Heather Moyse maakten het sprookje deze week compleet door
zelfs de olympische race in het ijskanaal op hun naam te schrijven.  Het was de
kroon op het werk voor Noorman. Hij houdt zich gewoon staande, ook nu grote
automerken als Ferrari, McLaren en BMW hun intrede hebben gedaan in de bobwereld
en daar met groot financieel geweld aan de weg timmeren.  Want wij staan met
onze poten in de modder. De truc is in álle facetten je vermogensverlies te
reduceren , zegt de ondernemer. Het zou hem zelfs niet verbazen als het in de
bobsport dezelfde kant opgaat als in de Formule 1.  Misschien koppelt Audi zijn
naam wel aan Eurotech, zoals Mercedes dat in de Formule 1 doet bij McLaren.
SOTSJI   Wim Noorman staat het hele seizoen met zijn neus vooraan bij de
bobsleesport. De oprichter (1991) en voormalig directeur van metaalverwerker
Eurotech volgt het circus op de voet, nu hij de zaak voor een groot deel
verkocht heeft en via de voordeur is teruggekeerd in de raad van commissarissen
en als grootaandeelhouder.  In deze sport kun je nog het verschil maken met je
kennis van techniek. Ik hou ervan om het uiterste eruit te halen, dat zit me in
de genen , zegt de gepassioneerde ondernemer uit het Limburgse Horst trots in
het Russische Sotsji, waar de Canadese vrouwen met goud een kroon op zijn
Nederlandse inbreng zetten. Noorman, nuchter:  Dat is loon naar werken.

Lange tijd werkte de Limburger in de autosport, als leverancier van onderdelen
en later ontwerper en bouwer van de Marcos racewagens. Rond de eeuwwisseling
deden de grote automerken hun entree in de wereld van de GT en een jaar of acht
later achtte hij de tijd rijp voor een overstap.  Toen werd de autowereld te
commercieel en ging het grote geld overheersen. Als liefhebber werd het tijd
voor wat anders.

Lieske Liebregts, destijds werkzaam bij NOC*NSF, wist wel wat:  Bij de
bobsleesport kunnen ze nog wel wat handjes gebruiken , zei de ex van Gert-Jan
Theunisse, die Noorman weer goed kende omdat zijn zus met Theunisse getrouwd is.

Richting Vancouver nam Noorman het eigenzinnige project al snel helemaal in
eigen hand. Hij leverde de Nederlanders de slee en uitte zich kritisch, toen
Edwin van Calker op de Spelen niet startte.  Op menselijk gebied begreep ik het
wel. Maar het project viel in duigen en vier jaar later is er niets meer in
Nederland. Wat we nu met Canada doen, had ik ook graag met de Nederlandse bond
ondernomen. Maar Tom De La Hunty moest weg omdat hij per ongeluk drie woorden
verkeerd had gezegd. Terwijl het in zijn hart een goede en kundige kerel is.
Daarom hebben wij ons ook aan elkaar gecommitteerd. Waar hij gaat, daar ga ik,
en andersom. Wij verkopen onszelf als compleet, ingewerkt team. Canada verlengt
ons contract met vier jaar, Zuid-Korea ook. Nederland blijven we als bedrijf
erbij doen. Het ontwikkelt zich niet als professioneel bobsleeland, terwijl de
potentie er wel is , zegt de geslaagde zakenman kritisch.

De Brit De La Hunty stapte in 2010 over van de Nederlandse naar de Canadese bond
en nam Noorman met zijn bedrijf mee. De buitenwereld keek vreemd op dat de
Noord-Amerikanen een Nederlander nodig hadden om materiële expertise van een
heuse wintersport in huis te halen.  Men had er wel wat problemen mee. Ze
vroegen zich af waarom ze het niet zelf konden. Dat kan wel, maar dan moet je
wel bereid zijn om vijf maanden lang bij minus 22 graden overal bij mee te lopen
met alle ellende van dien. Nou, daar zijn er niet zo heel veel van.

Noorman noemt zichzelf de organisator en de olie van de organisatie. Zijn
werknemers Marc van den Berg en diens vrouw Sonja begeleiden Canada fulltime.
Marc is een engineer die de grote gave heeft om wat je voelt en ziet te vertalen
in techniek. Topsporters kijken dan niet vreemd op. Die weten hoe moeilijk het
metier is en dan dwing je respect af als je in alle rust gedegen werk aflevert.
Je krijgt dan eerder waardering dan dat je vreemd wordt aangekeken. Daarom vind
ik het juist makkelijker om met topsporters te werken , zegt Noorman.

Dat is een verademing. Het is eigenlijk te simpel voor woorden, maar topsporters
zijn ook simpele mensen. In die zin dat ze maar één doel hebben: zo hard
mogelijk naar beneden gaan. De besten die ik ken, willen zichzelf verbeteren, en
niet van hun collega's winnen. Die bezitten de ambitie die bij hen past en dat
is een mooie karaktereigenschap. Ik weet sinds Vancouver ook dat je haalbare
doelen moet stellen.

Op zijn eigen vakterrein had hij dat al geleerd in de autosport.  De fout die
veel mensen maken, is dat ze meer willen dan ze hebben. Wij kijken wat we
hebben, om daar dan het beste uit te halen. De kunst is om het vermogensverlies
optimaal te managen in alle geledingen.

Dat het snel tot resultaten leidde, maakt Noorman trots, maar hij blijft
bescheiden.  Schijnbaar is het allemaal niet zo moeilijk. Ik ben echt geen Tita
Tovenaar. Maar wij zijn wel kundig.

Grote automerken als Ferrari, McLaren en BMW hebben hun entree gemaakt in de
olympische sport. Maar in de praktijk blijkt het nog altijd moeilijk om de
kennis over te brengen op het ijs. Zelfs voor de Duitsers, die bij zowel de
mannen als vrouwen historie schreven door buiten het podium te vallen. Er volgde
bij onze oosterburen enorme kritiek op bondscoach Langen en het instituut FES
(Forschung und Entwicklung von Sportgeräte, onderzoek en ontwikkeling van
sportattributen), dat normaal gesproken een gedegen basis legt onder de Duitse
sportprestaties. Remmer Kevin Kuske verwoordde de kritiek kiezelhard.  Waar wij
vroeger in een Formule 1-wagen reden, moesten we het nu doen met een Trabant.

Je moet met je poten altijd en overal in de modder staan , reageert Noorman.
Daarom is Todd Hayes samen met BMW nu zo succesvol met de USA (met de vrouwen en
met de nieuwe Nighttrain van Steven Holcomb, red). Hun sleeën gaan
verschrikkelijk hard. Wij hebben dat ook. Alleen zo kun je op alle vlakken je
vermogensverlies reduceren. Lyndon Rush en Kaillie Humphries werken zó
gefixeerd, dat je een stapje extra doet om voor ze te werken. Lyndon is een kei
in het testen van een snelle bob. Hij heeft een raceachtergrond, heeft als hobby
om met een Subaru door de Canadese sneeuw te scheuren en onder de motorkap te
liggen. Voor Kaillie geldt hetzelfde. Zij kunnen onze Marc perfect uitleggen wat
ze precies in hun bob willen. Ze begrijpen de techniek van een auto en snappen
wat ze doen. Het heeft grote parallellen met de bobsleesport.

Juist daarom is het zo knap dat Eurotech nog steeds vooraan meedoet.  Eigenlijk
denk ik dat die automerken er stiekem al lang mee bezig zijn. Ferrari is er ooit
mee begonnen in 2006; dat werd een grote mislukking. Al die merken kunnen zich
niet veroorloven te verliezen van elkaar. Gebeurt dat, dan leggen ze het project
in de koelkast en verlenen ze hun naam er niet aan.

Het is goedkope reclame voor ze. Mits ze winnen. Met hun budgetten kunnen ze
enorm veel op het gebied van computers en windtunnels. Zij werken met tien keer
zo'n groot budget als wij hebben. Ik geloof ook dat je ze nodig hebt. Het zijn
profs, maar wel op een ander niveau. Het zijn geen bobsleedieren. Zij hebben óns
dus net zo goed nodig. Partijen als Eurotech en Todd Hays (de Amerikaan was
vanaf 2011 ook kort nog bondscoach van Nederland, red.) weten wat er te koop is
en zetten bij álles de puntjes op de i.

Die automerken hebben geld, de mogelijkheden en willen winnen. Ze kunnen je
overrulen, omverlopen. Maar aan de andere kant: in de Formule 1 koppelt Mercedes
zijn naam ook aan McLaren. Je ziet dus dat de teams met échte race knowhow
overleven. Die ontwikkeling zie ik nu ook aankomen in het bobsleeën. Daarom
koppelt bijvoorbeeld Audi zijn naam in de toekomst misschien wel aan Eurotech.
Maar wij moeten niet de kant opgaan van de Formule 1 met zijn grote geld en
entourage. Wij moeten zorgen dat we dicht bij de gewone man blijven.

LOAD-DATE: 21 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              119 of 141 DOCUMENTS



                                  De Telegraaf

                           20 februari 2014 donderdag

'Hoe hoger, hoe corrupter, blijkt maar al te waar'

SECTION: WatUZegt; Blz. 6

LENGTH: 980 woorden


Elke dag staan de kranten vol met verhalen over corruptie. Imtech, Ballast
Nedam, SBM Offshore, KPGM, ziekenhuizen en nu weer de hoogste ambtenaar van
Economische Zaken van Purmerend. Onze politici hebben de mond vol van normen en
waarden die voor iedereen behoren te gelden. Zolang de witteboordencriminaliteit
welig tiert, zal de gewone burger geen enkel vertrouwen hebben in deze
bovenklasse. Hoe hoger op de maatschappelijke ladder hoe corrupter, blijkt in
veel gevallen maar al te waar.

Gerard Rood, Bovenkarspel

VOC-mentaliteit  Imtech is na SBM Offshore, Ballast Nedam en KPMG de vierde
Nederlandse onderneming die in opspraak is geraakt. Is dit de beroemde
VOC-mentalteit, die onze economie moet laten groeien en bloeien?

M.C. van Rheenen, Voorthuizen

Gooische r  Wat geweldig dat Catherine Keyl voor Margreet Spijker opkomt (Tel.
17/2). Ze heeft helemaal gelijk. Ze vergeet nog te vermelden dat het een
verademing is om het nieuws door Margreet Spijker voorgelezen te krijgen in
plaats van door Daphne Lammers of Rick Nieman met hun 'Gooische r'. Vreselijk om
aan te horen.

B. de Bruin

Winkelen  Zaterdagavond moet koopavond worden. Gezellig winkelen en daarna door
naar een restaurantje, het theater of de bioscoop. Hiervoor pleit hoogleraar
marketing Cor Molenaar van de Erasmus Universiteit (Tel.19/2). Jammer dat de
heer Molenaar niet heeft doorgedacht dat de zuigkracht naar de grote steden nog
groter wordt en de omliggende plaatsen weer geen kans krijgen. Jaren terug waren
de winkels in grote steden op donderdagavond open en moesten de meeste kleine
naar de vrijdag in de hoop dat het publiek in de eigen stad zou blijven. Als u
wilt dat het beter gaat met de middenstand, ga dan eens in Den Haag praten over
die 21 procent BTW die veel winkeliers de das heeft omgedaan.

Johan Arentshorst,Woerden

Ruzie  Is er voor de fractievoorzitters in Den Haag niets beters te doen dan
ruzie maken en een verklaring daarvan op schrift te zetten met de komma's en
punten op de juiste plaats? Hoe moeten wij nu vertrouwen hebben in de politiek
als de fractievoorzitters elkaar wantrouwen?

F.H. Janssen, Oosterwolde

Aanfluiting  Ik vraag me af waarom iemand in het publiek gaat zitten bij het
televisieprogramma Studio Sportwinter als ze klaarblijkelijk alleen maar
geïnteresseerd is in de informatie op haar mobiele telefoon en daar ook nog
uitgebreid een gesprek over aangaat met degene die naast haar zit. Een
minachting voor de twee gasten aan tafel, Erica Terpstra en Hans van Zetten,
maar vooral een aanfluiting voor haarzelf.

Anna Koeleman, Warnsveld

Jochem  Uitspraak van Jochem Uytdehaage: het is leuker om een medaille te winnen
in een sterk deelnemersveld dan wanneer je er gewoon maar fluitend rondrijdt en
maar gewoon medailles binnenharkt. Jochem, ga je schamen voor zo'n uitspraak.
Jij, als voormalig topsporter moet toch beter weten. Op zulke commentatoren zit
het Nederlandse publiek niet te wachten.

W. Schroten, Epe

Krachtdadig  Eerst drie maanden wachten en dan conclusies trekken over de
negatieve effecten van de accijnsverhogingen (Tel.19/2)? De harde financiële
cijfers van de verminderde inkomsten in het grensgebied zijn al langer bekend en
direct voorhanden. Als nieuwe bezems echt schoonvegen, dan is het nu de hoogste
tijd voor actie! Met de verkiezingen in het vooruitzicht kan daadkracht van de
VVD'er hoog scoren. Daarnaast zal het mij benieuwen hoe lang het dan nog gaat
duren, voordat Wiebes de gigantische fraude bij toeslagen en corruptie onder
hoge ambtenaren aanpakt. De kranten staan dagelijks bol van fraude met pgb's,
zorgtoeslag, huurtoeslag, kinderopvang en de financiële puinhoop bij de
Belastingdienst. Nu even geen woorden meer, maar vooral een krachtdadig beleid!

Bart Wagenaar, Uden

Boos  Samsom was boos. De fractievoorzitter van D66 Pechtold had tevoren moeten
waarschuwen dat hij een motie van wantrouwen ging indienen tegen minister
Plasterk. Waar had dat dan moeten gebeuren? In een van de achterkamertjes waar
Samsom en z'n kameraden politieke zaken bedisselen? Er is maar één plek de
juiste om een motie van wantrouwen aan te kondigen, namelijk de vergaderzaal van
het parlement, tijdens de openbare vergadering. De woede is symptomatisch voor
de wijze van politiek bedrijven door Samsom, namelijk stiekem in achterkamertjes
in plaats van in het openbaar waar het debat over de publieke zaak thuis hoort.

R.L.J. Keijser,Amsterdam

Overzicht  Als de verzekeringen nou gewoon eens per kwartaal aan hun verzekerden
een overzicht sturen wat ze gaan betalen en waarvoor, dan kun je een groot
aantal 'vergissingen' van artsen en ziekenhuizen op een simpele manier boven
tafel krijgen. Want je weet echt wel of je in een ziekenhuisbed hebt gelegen of
dat je op de gang zat. De ergste fouten kunnen zo snel worden gecorrigeerd.

R. Hak, De Meern

Uitspoken  Rare ideeën zie je toch voorbij komen. Pedoseksuelen huisvesten in
afgelegen asowoningen (WUZ. 19/2). Dat betekent dat ze 'samen' uit het zicht van
de maatschappij allerlei zaken kunnen uitspoken. Geen toezicht, ver weg van
iedere controle en ook nog eens met z'n allen op een kluitje. Goed bedacht hoor.

Stef Bouwhuis,Amsterdam

Egoïst  Stel je voor dat in de Tour de France een Nederlandse renner een
belangrijke tijdrit wint en na afloop zegt dat hij de eerste plaats graag zou
inruilen voor een tweede of derde plaats bij een massasprint omdat hij daarop
heeft getraind! Wat een egoïst moet je zijn als coach van het
shorttrackschaatsen om zo belachelijk te reageren op goud door te zeggen dat hij
zijn pupil liever een medaille had zien winnen op de shorttrack. Wat mij betreft
rijdt Jorien ter Mors nooit meer op de langebaan.

Ruud Vork,Montfoort

LOAD-DATE: 19 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              120 of 141 DOCUMENTS



                                  De Telegraaf

                           19 februari 2014 woensdag

'Nu maar hopen dat ze geen invoerrechten vragen'

SECTION: WatUZegt; Blz. 6

LENGTH: 1019 woorden


Onze schaatskanjers komen a.s. maandag weer terug in Nederland. En nu maar hopen
dat de douane geen invoerrechten gaat vragen over al dat goud, zilver en brons
dat ons land binnenkomt.

Mevr. M.J. Deekens, Callantsoog

Stoer  Burgemeester Lenferink kondigt aan om op te stappen wanneer de zwempedo
weer in de fout zou gaan. Stoere taal hoor, mocht dit gebeuren en de
burgemeester zou inderdaad opstappen, dan krijgt hij een riant wachtgeld, en na
twee maanden krijgt hij een lucratieve functie bij een multinational, zie onder
andere Wouter Bos en Camiel Eurlings. Wanneer Jan met de pet vrijwillig opstapt,
dan krijgt hij nog niet eens een WW-uitkering. Springt de PvdA ook in de bres
vanwege hun nivelleringsprogramma?

H. Beinema, Haaksbergen

Tenen  Shorttrack? Fantastisch! Niets mis met de uitspraak van Jorien ter Mors
over haar voorkeur bij het winnen van een medaille. Die langebaanschaatsers en
hun begeleiders moeten hun ogen niet sluiten voor de ontwikkeling van het
shorttrack. Hun tenen waren de afgelopen dagen even te lang. Shorttrack boeit,
is spectaculair en het is spannend! KNSB ga door met die ontwikkeling, m.i.
heeft dat toekomst.

G. Boels

Afmelden  Wat door de Nederlandse schaatsteams wordt gepresteerd, is geweldig,
het is jammer dat Noorwegen en de Russische schaatser Skobrev zich afgemeld
hebben voor de 10 km. Atleten melden zich ook niet af voor bijv. de marathon
waar Noord-Afrikaanse landen dicteren, zwemmen waar Amerika en Australië het
veelal voor het zeggen hebben of de 100 m sprint waar veelal donkere mensen de
boventoon voeren. IJshockey, rugby, skiën, enz. er zijn veel sporten waar landen
goed in zijn, maar andere landen haken daarom nog niet af.

Rob Huiskes, Den Helder

Snappen  Het zou de verzekeraars sieren als men het geld dat te veel
gedeclareerd is door de ziekenhuizen, weer terugbrengt naar de patiënten die hun
eigen risico jaar op jaar zien stijgen. Je vraagt er niet om, om gebruik te
moeten maken van een ziekenhuis. Vijf jaar geleden heb ik aangekaart bij de
verzekering dat ik graag de nota's van het ziekenhuis wilde inzien omdat ik het
vermoeden had dat men te veel ligdagen declareerde. Antwoord: waar ik me mee
bemoeide, dat zou ik toch niet snappen. Zo gaat het bij hen!

Coby van der Eijk

Goedheiligman   Gaan we weer de goedheiligman spelen met ons belastinggeld? Een
groot deel van de bevolking in Amsterdam heeft geen cent te makken maar de
PvdA-goedheiligman geeft weer 1,7 miljoen weg (Tel. 18/02). Het wordt tijd dat
iedere Amsterdammer zich op zijn huisadres aanmeldt als illegaal, dan kom je in
aanmerking voor 3000 euro. Ik hoop dat bij de a.s. verkiezingen het tij
drastisch keert.

W. van Dam, Amsterdam

Opportunisten  In Pieterburen doet zich hetzelfde voor als wat jaren geleden ook
in Lelystad bij de Bataviawerf is gebeurd. Als idealisten hun levenswerk open
stellen voor opportunisten van buiten af, ontstaan al snel problemen over de te
volgen koers. Vraag maar aan scheepsbouwmeester Willem Vos. Deze man werd ook
met allerlei kulargumenten buitenspel gezet. In Lelystad wilden de opportunisten
ook pronken met andermans veren.

R.A. v.d. Schaaf, Steenenkamer

Superrechter  Ook ik ben het vaak niet eens met de lage straffen voor de meest
gruwelijke misdaden, maar wat veel Nederlanders doen, is voor superrechter
spelen op juridisch, maatschappelijk en politiek vlak. Mensen die veroordeeld
zijn en vrijkomen, worden door de reclassering gecontroleerd. Gaan ze weer in de
fout, dan moeten ze weer voor de rechter of terug in de gevangenis als ze
voorwaardelijk zijn vrijgelaten. Dat is ons systeem in Nederland. Ben je het er
niet mee eens, verhuis dan naar Texas of Iran, daar worden mensen
geëlektrocuteerd of krijgen een spuitje of worden opgehangen. Ik wens die mensen
een fijne emigratie.

Rami de Lieme, Amsterdam

Boycot   Ondanks het gewauwel van minister Timmermans van de PvdA neemt de
partij geen afstand van het boycotten van Israël, de enige democratische staat
in het Midden-Oosten. Waarom geen boycot tegen Hamas of landen als Turkije of
Saudi-Arabië, landen die de mensenrechten met voeten treden. Wat is het ware
gezicht van de PvdA? Is Buitenlandse Zaken in handen van lieden die niet van
democratie houden?

J. Muijsers

Waarschuwen  Brussel schort overleg met Zwitserland op. Is dit om Zwitserland
bij de les te houden of om andere democratieën te waarschuwen geen
volksraadpleging te houden? Men weet immers zeer goed dat er vele, vele inwoners
van Europa zijn die graag ook immigratie aan banden willen leggen.

G. Marina, Oegstgeest

Emancipatie   De emancipatie moet vanuit de vrouwen zelf komen. In het Westen
bemoeien ze zich met alles en iedereen met het 'vermanende' vingertje. We maken
er een zaak van iedereen van. Een ding vergeten we: de leiders van al die landen
trekken zich van al die boodschappen niets aan. Zelfs overleg op hoog niveau
mislukt omdat ze niet willen. Vervolgens kijkt heel de wereld toe en doet niets.

P. Cammaart

Terugbetaald  Heel goed, al die boetes opgelegd aan sjoemelende organisaties.
Maar de burgers die jarenlang zijn opgelicht, díe moeten terugbetaald worden,
alleen  wie gelooft dat dat zal gebeuren? Weer een nieuwe bron voor andere
'oplichters' om hun zakken te vullen, let maar op. De burgers zien er weer niets
van, zoals met alles.

W. Schwaiger, Raamsdonksveer

Veilig  Benno L. moet ergens wonen, maar waar? Er lopen in Nederland nog 300
ex-veroordeelden rond die nergens geplaatst kunnen worden. Hoe je het ook wendt
of keert, het zijn mensen met een stoornis, van wie je nooit zeker weet of ze
zich niet opnieuw vergrijpen aan jonge kinderen. Is het geen idee om al deze
mensen te plaatsen in een leegstaande kazerne of klooster. Zet er een hek
omheen, geef ze een enkelband en laat ze zelfvoorzienend zijn. Ze zitten daar
voor zichzelf veilig én voor de kinderen, en lost een groot huisvestingsprobleem
op.

L. de Koning, Dordrecht

LOAD-DATE: 18 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              121 of 141 DOCUMENTS



                                  De Telegraaf

                            17 februari 2014 maandag

Diagnose- hoos

SECTION: Vrouw; Blz. 11

LENGTH: 509 woorden


Het aantal psychiatrische diagnoses zal in Nederland explosief toenemen. Hoe ik
dit weet? Simpel: alleen met een erkende psychiatrische diagnose kunt u de
kosten van behandeling bij een psycholoog vergoed krijgen. U krijgt dan een
behandelingspakketje, variërend van 4-12 gesprekken. Opschieten, dus. Bent u dan
toch niet uitbehandeld? Jammer dan. Volgende patiënt. Diagnoseloze mensen moeten
zelf in de geldbuidel tasten.

Wie deze besparingsmaatregel verzonnen heeft, weet ik niet. Maar het moet iemand
zijn geweest met de diagnose: irrationele persoonlijkheidsstoornis. En aangezien
dit geen erkende psychiatrische diagnose is, zal hij   jammer genoeg   nooit
voor betaalde zorg in aanmerking komen. Zo heeft Nederland iemand met een
niet-erkende psychiatrische stoornis die bedacht heeft dat alleen erkend
gestoorde mensen een behandeling krijgen die, bij aanvang, gelijk afgerond moet
worden. Voor een minibehandeling moet u dus wel een diagnose willen hebben.
Gelukkig is er de wereld aan diagnoses en kunt u in samenspraak met uw huisarts
bijvoorbeeld kiezen uit: querulantenwaan (ruziezoeker), erotomanie (ingebeelde
liefdesrelatie) en verzamelzucht. Opvallend aan deze psychiatrische diagnoses is
dat zij verdacht normaal lijken. Iedereen heeft wel een buurman die ruzie zoekt,
die denkt dat hij Mister Wonderful is en die zijn huis volpropt met overbodige
spullen. Maar vergis u niet. Mensen met gewone levensjeuk zoals
huwelijksellende, collegastress of een lichte vorm van
waar-doe-ik-het-allemaal-voor worden geacht om een paracetamolletje te slikken,
een rondje te gaan joggen of een zelfhulpboek van de bibliotheek te lenen. Deze
ontwikkeling zal er uiteindelijk toe leiden dat iedere Nederlander een erkende
diagnose krijgt. Want de mensen met een diagnose worden zo slecht behandeld dat
zij er nooit van afkomen. En de mensen zonder diagnose worden geestelijk
helemaal verwaarloosd waardoor zij, als vanzelf, gestoord genoeg raken om in
aanmerking te komen voor een diagnose. De doorsnee piekeraar wordt
obsessief-compulsief, de gewone man met het korte lontje ontwikkelt een
antisociale persoonlijkheidsstoornis en de normale stresskip krijgt een
burn-out. Als iedereen met zijn diagnose behandeling zoekt, hoe minimaal ook,
dan wordt het vergoedingssysteem onbetaalbaar. En dat is natuurlijk de
bedoeling, waardoor de gang naar de betaalde psycholoog afgeschaft kan worden.
Als het zover komt   en het komt zover   dan zal het hebben van een diagnose
niets meer waard blijken. Op slag zal heel Nederland dan weer een volk zijn met
gewone mensen die het af en toe een beetje moeilijk hebben. Wie dan zo gek is om
met een psycholoog te willen praten, moet er dan maar zelf voor dokken. En zo
was het ook; veertig jaar geleden.

Maar ik loop op de zaken vooruit. Vooralsnog is dit jaar het jaar van de
diagnose. En ik zeg: haal er eentje op bij uw huisarts. Want, als iedereen dat
meteen doet, dan zijn we volgend jaar weer allemaal gewoon prettig gestoord.

j.wijnberg@home.nl

www.psycholoogwijnberg.nl

LOAD-DATE: 16 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              122 of 141 DOCUMENTS



                                  De Telegraaf

                           15 februari 2014 zaterdag

'Gewoon doorgaan';
Algemene campagnestop niet nodig na dood Borst

SECTION: WatUZegt; Blz. 2

LENGTH: 554 woorden


Het overlijden van Els Borst (81), hoe tragisch en treurig ook, is geen reden om
de campagnes voor de gemeenteraadsverkiezingen volledig stil te leggen. De
oud-minister is   helaas   niet de enige alleenstaande oudere die op
gewelddadige wijze om het leven is gekomen, benadrukken veel deelnemers aan de
Stelling van de Dag.

Politieke partijen schreeuwen nu moord en brand, maar als er een 'gewone burger'
vermoord wordt, hoor je ze niet , vertolkt een respondent het gevoel van velen.
Waarom nu zo'n ophef?  vraagt iemand anders zich af.  Dit gebeurt dagelijks, we
gaan gewoon weer verder.  En een derde:  Geen politicus die ook maar één minuut
bij de tientallen mishandelingen per dag stilstaat, nu bij Borst opeens wel?

Misschien, denkt een deel van u niet zonder cynisme, grijpen politici Borsts
overlijden aan om meer te doen voor de veiligheid van alleenstaande ouderen. Zes
op de tien zouden het toejuichen als in villawijken zoals Bilthoven-Noord, waar
Borst woonde, evenveel blauw op straat komt als in 'achterstandswijken' à la
Rotterdam-Zuid. De helft laakt het gebrek aan sociale controle tussen de
villabewoners.

Afschrikking   Blijkt weer eens dat er veel meer politie zichtbaar op straat
moet zijn, ter afschrikking van inbrekers en ander tuig , merkt een deelnemer
op.  Meer blauw op straat, rijke buurt of achterstandsbuurt , vindt een ander.

Een derde respondent ziet in de gewelddadige dood van de oud-politica het
resultaat van  bezuinigingen op politie en beveiliging, sowieso een kwalijke
zaak . Op de vraag of degene die Borsts dood op zijn of haar geweten heeft ooit
gepakt zal worden, schudden vier op de tien mismoedig het hoofd.

De campagnes kunnen wat u betreft dus gewoon doorgaan. Als we de peiling onder
de stellingdeelnemers als representatief mogen beschouwen, levert die een
landslide  op voor de lokale partijen en, in Den Haag en Almere, de Partij voor
de Vrijheid. De twaalf procent thuisblijvers niet meegeteld kunnen PVV en
'lokaal' op ruim de helft van de stemmen rekenen.

Veel respondenten halen daarbij uit naar de landelijke politiek, en beschuldigen
'Den Haag' ervan de gemeenteverkiezingen voor eigen gewin te kapen.  De
gemeenteraadsverkiezingen worden niet bepaald door lokale politici, maar door de
fractieleiders , sneert iemand.  Dus is het een landelijke verkiezing.

Een hoop geschreeuw van mensen die je na de verkiezingen niet meer in de
gemeentes ziet , typeert een andere deelnemer de campagnes van de landelijke
kopstukken.  Moeten die Haagse politici zich niet richten op het regeren van het
land?  vraagt een derde respondent zich af.

Het slotwoord is voor iemand die wél vindt dat de dood van Els Borst, gisteren
door haar oud-collega Bob Smalhout herdacht als 'een echte klassieke arts die
zich voor de patiënten interesseerde' en 'een zeldzame minister van
Volksgezondheid met verstand van zaken', reden is voor een politieke time-out.
Uit piëteit voor de nabestaanden moeten alle politieke campagnes een week worden
stilgelegd. Een grote vrouw is vermoord. Daar mag best wel even bij worden
stilgestaan. En nee, ik stem nooit D66.

Martijn Klerks

Maandag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 14 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              123 of 141 DOCUMENTS



                                  De Telegraaf

                            14 februari 2014 vrijdag

'Lager opgeleiden meer voeling met de gewone man'

SECTION: WatUZegt; Blz. 6

LENGTH: 1006 woorden


Volgens hoogleraar Douwe Jan Elzinga worden de verkiezingen een ramp (Tel.
13/02) omdat zich geen goed gekwalificeerde 'doorgeleerde' mensen meer
beschikbaar stellen voor de gemeenteraden. Vooral kleine gemeenten zouden dat
merken. Ik denk juist dat het goed is dat mensen met een lagere opleiding ook
deelnemen aan een gemeenteraad. Vooral in kleine gemeenten hebben zij een beter
zicht op de noden van de gewone burger doordat zij zich privé in deze kringen
begeven en vaak veel meer de tijd nemen om zich te verdiepen in de materie. De
laatste decennia hebben juist aangetoond zowel in het bedrijfsleven als in de
politiek dat hoog opgeleid geen garantie is voor goed bestuur. In veel gevallen
is dat gekomen door tunnelvisie en overtuigd zijn van eigen gelijk en minachting
voor laag opgeleiden.

Ed van Rijn, Jisp

Parkeren  Columbus bracht ons Amerika. Kennedy zette een man op de maan. Erik
Wiebes maakte in Amsterdam parkeren voor één euro mogelijk. Wiebes, succes in
Den Haag, u verdient het!

Toon Woltman, Wassenaar

Weerzin   In het EO-discussieprogramma Arena luidde woensdag de stelling: Dik
zijn is je eigen schuld. Sabine Uitslag (CDA) is het hier roerend mee eens.
Bijna furieus beweerde zij dat dik zijn een keuze is, dat dikke mensen zich niet
in een slachtofferrol moeten wentelen en dat je er iets aan kunt doen. Ik ben
benieuwd wat de reacties geweest zouden zijn als het woordje 'dik' vervangen zou
zijn door 'gehandicapt' of 'gelovig'. Blijkbaar geldt voor het CDA de zogenaamde
weerzin tegen het generaliseren, discrimineren en wegzetten van mensen niet voor
de zwaarlijvigen.

M. Louis, Amsterdam

Onbegrijpelijk  Kunnen de dames en heren politici zich gaan bezighouden met
regels en wetten te vereenvoudigen i.p.v. ze onbegrijpelijk en onuitvoerbaar te
maken. Als dit zo doorgaat, is iedereen strafbaar in dit land. En weet men niet
meer wat er in 'de wet' staat terwijl we geacht worden die te kennen.

Richard Castro, Haarlem

Straf  De bevolking van Zwitserland heeft zich met een kleine meerderheid
uitgesproken tegen toelating van buitenlanders. De EU reageerde dat Zwitserland
daarvoor zal worden gestraft. Democratie wordt bij de EU niet getolereerd.
Tenzij het gunstig uitpakt voor de EU. Met angst en beven kijk ik vooruit naar
de verkiezingen in mei voor het Europees Parlement. Want wat voor straf gaat
Nederland krijgen als de PVV in Nederland de meeste stemmen krijgt?

Jan Groeneveld, Den Haag

Vuil  Jaren geleden noemde de heer Pechtold de politiek 'vuil en vunzig'. Het
komt mij voor dat de heer Pechtold met zijn motie van wantrouwen tegen minister
Plasterk hiervoor nu zelf het beste bewijs heeft geleverd.

F.H. Meppelder, Rijswijk

Rare vogels  Ons kabinet is net één grote vogelkooi met maar drie soorten
vogels, schijtlijsters, aasgieren en liegvogels, en in de vogelkooi EU vind je
alleen de aasgieren.

Piet de Greef, Delfzijl

Verstand  Je verstand moet toch wel 'op de loop' zijn als je een brief schrijft
aan een overledene en hem adresseert aan de weduwe (Tel. 13/02).

F.H. Janssen, Oosterwolde

Wraak  Zwitserland heeft de moed gehad om 'nee' te zeggen tegen de EU-dictatuur
en de grenzen voor profiteurs te sluiten. Dat is de zelf- en door elkaar
benoemde kliek in Brussel niet naar de zin en daarom zijn ze razend en zinnen op
wraak. Hadden wij in Europa maar de kans om dat te doen, maar eigenaardig genoeg
luisteren wij braaf. Hebben wij ze gekozen? Nee! Wordt er naar onze stem
geluisterd? Nee! Is de EU democratisch? Nee integendeel! Onze politici zijn
blind voor het welzijn van het land en stellen hun persoonlijk belang door een
post in die Toren van Babel, boven dat van het landsbelang.

Piet Schapendonk

Werkstraf  De negen examenfraudeurs van scholengemeenschap Ibn Ghaldoun in
Rotterdam hebben gisteren onvoorwaardelijke werk(taak)straffen opgelegd gekregen
van maximaal 170 uur. De fatsoenlijke burger verdient met werken of een taak
uitvoeren zijn geld. Maar voor een profiteur, fraudeur en lichte crimineel is
werken kennelijk al een straf?

Henk Sonius sr., Veenwouden

Laadpaal  Je hebt thuis helemaal niets, je laadt bij de werkgever (WUZ 13/02) en
ontvangt natuurlijk ook nog een ruime vergoeding woon-werkverkeer. Ja, zo kan ik
ook blij zijn.

H. van Hofwegen, Zwijndrecht

Oranje  Super! De krant iedere morgen in de bus met oranje gekleurde voorpagina.
Het vrolijkt de mens weer wat op. Ik hoop dat er nog voldoende oranje inkt
voorradig is bij De Telegraaf voor de komende dagen.

J.J. Gros, Soest

Superschoon  Een lezer vertelt over zijn 'schone' hybride (WUZ 13/02). Weet hij
wel hoeveel kolen of aardgas het kost om die schone energie op te wekken? Daar
wordt dus niet aan gedacht. En als hij verder moet dan dat de auto is opgeladen,
kost dat weer benzine en vervuilt hij weer mee. Wat is dan beter.

R. Rison, Dronten

Gestuntel  Pieter Hilhorst heeft zijn bekendheid te danken aan zijn columns in
de Volkskrant en het onophoudelijk bashen van de PVV en Wilders. De reputatie
die hij daarmee verwierf, was kennelijk genoeg voor de PvdA om hem als wethouder
van financiën van Amsterdam te benoemen. Dat enige kennis van zaken hem ontbrak,
moge duidelijk zijn na het gestuntel bij het overmaken van bepaalde toeslagen.
Als de PvdA niet in staat is om betere criteria toe te passen bij het benoemen
van bestuurders voor het rode bolwerk Amsterdam, dan kan ze beter niet meedoen
aan de komende gemeenteraadsverkiezingen.

M. Bruijn, Gieten

Motie  Een VVD-staatssecretaris die vindt dat hij niet voldoende steun in de
Kamer meer heeft (maar geen motie van wantrouwen krijgt), houdt de eer aan
zichzelf en treedt af. Een PvdA-minister tegen wie wel een motie van wantrouwen
wordt ingediend (ook al wordt die niet aangenomen), blijft wel zitten. Minister
geloofwaardig? Ik denk het niet.

C. Meijer

LOAD-DATE: 13 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              124 of 141 DOCUMENTS



                                  De Telegraaf

                           13 februari 2014 donderdag

Houd diensten geheim;
'AIVD en MIVD niet openbaar controleren, maar wel grondig'

SECTION: WatUZegt; Blz. 6

LENGTH: 599 woorden


Grote tweespalt bij de deelnemers aan de Stelling van de Dag over hoe om te gaan
met de spionnen van de Algemene en Militaire Inlichtingen- en
Veiligheidsdiensten. Wat u betreft hoeven de AIVD en MIVD geen nadere
mededelingen te doen over hun werkwijze, maar moeten er wel nieuwe wetten komen
die de regels en procedures voor de geheime diensten nauwkeuriger vastleggen.

De dag na het Tweede Kamerdebat dat verantwoordelijk minister Ronald Plasterk
(Binnenlandse Zaken) bijna de politieke kop kostte zijn de deelnemers aan de
stelling weinig scheutig met hun vertrouwen in de inlichtingenorganisaties.  De
Nederlandse geheime diensten bestaan uit figuren die zelfs bij de padvinderij de
mist in gingen!  verklaart een respondent die de spionnen het liefst aan de
ketting legt.  Stiekeme incompetente amateurs , voegt iemand anders daaraan toe.

Schrikbarend  Het vertrouwen in de geheime diensten is niet helemáál weg, maar
wel schrikbarend laag. De woensdagnacht door fractievoorzitter Geert Wilders
(PVV) nog als 'helden van Nederland en laatste verdedigingslinie tegen
terrorisme en tegen de bad guys ' omschreven diensten geven de helft van u geen
veiliger gevoel. Slechts 37 procent denkt dat de AIVD en MIVD de afgelopen vijf
jaar terreuraanslagen hebben voorkomen, een iets groter deel denkt van niet.

Grootste pijnpunt is de 'ontsnapping' van Driss D. De jihadtoerist was onder
toezicht gesteld van de reclassering na een paar dubieuze reisjes naar het
Midden-Oosten, maar vertrok niettemin vrolijk naar Syrië. Acht op de tien
respondenten leiden daaruit af dat de AIVD onvoldoende grip heeft op Nederlandse
jihadstrijders.

Het gajes laten ze gewoon lopen , foetert iemand. En een ander:  Die geheime
diensten vormen straks een grotere bedreiging voor onze vrijheid dan de
jihadisten die ze niet in de gaten kunnen houden.

Maar als de vraag rijst of de geheime diensten meer in de openbaarheid moeten
treden, slaat bij veel deelnemers de twijfel toe. Zeven op de tien begrijpen het
volkomen dat AIVD en MIVD 'omwille van de staatsveiligheid' bijna geen
mededelingen doen over hun operaties.  De AIVD moet meer vrijheid krijgen in de
strijd tegen terrorisme, en minder bemoeienis van de politiek , vindt iemand.
Het gaat om onze veiligheid.

Ruim zes op de tien zijn het dan ook oneens met de stelling dat de
Kamercommissie 'Stiekem' voortaan in het openbaar moet worden bijgepraat over
wat de geheime diensten doen.  Geheim moet geheim blijven, anders hebben de
terroristen vrij spel , laat iemand weten.  Hitsige Tweede Kamerleden moeten
zich er niet mee bemoeien , zegt iemand die ook vindt dat alleen de
fractievoorzitters moeten worden geïnformeerd.

De tweespalt is compleet als het de vraag betreft of er nieuwe wetten en regels
voor de geheime diensten moeten komen. Jazeker, vinden zes van de tien
respondenten.  Ook de AIVD moet verantwoording afleggen , legt iemand uit.

Er moeten wetten zijn die de normale burger beschermen tegen escalatie en
onjuiste behandeling door de geheime diensten , schrijft iemand. En een ander:
Aangezien de wereld de laatste twintig jaar zeer veranderd is wat betreft onze
digitale wereld, moeten er nieuwe wetten komen over wat ze wel en niet mogen.

Toch zijn er ook die onze spionnen juist méér vrijheid gunnen.  Veiligheid
vereist geheimhouding , geeft een voorstander aan,  en vrijstelling van wetten.

Martijn Klerks

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 12 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              125 of 141 DOCUMENTS



                                  De Telegraaf

                            10 februari 2014 maandag

Niet alles goud in Sotsji;
De keerzijde van de medaille

SECTION: RTV; Blz. 4

LENGTH: 244 woorden


Het is niet alles goud wat er blinkt in Sotsji. Het is maar goed dat onze
olympiërs niet alles weten van wat zich achter de schermen van Poetins
Olympische Droom  heeft afgespeeld. De gelijknamige onthullende documentaire van
Hans Pool licht een tipje van de sluier op.

Alles moest wijken om Rusland via de Winterspelen terug op de wereldkaart te
zetten. Financiële, politieke en ecologische barrières werden doorbroken om de
droom van Poetin waar te maken.

De president zette met Sotsji zijn hele reputatie op het spel. Het mocht niet
misgaan. Fouten werden niet geduld , zegt hoofdinvesteerder Vladimir Potanin in
de film.

We zien hoe 80.000 arbeiders, colonnes vrachtwagens, graafmonsters en een
hijskranenwoud de stad omtoveren tot olympische metropool. Maar er gaat ook van
alles mis, zegt skiliftbouwer Vladimir Sorokin.  De corruptie viert er hoogtij.
De aasgieren loeren overal. De begroting van twaalf miljard is driemaal
overschreden en dit alles ten koste van het gewone volk.

Mensenrechtenactivist Semjon Simonov probeert de tienduizenden arbeiders te
wijzen op hun rechten.  Er zijn geen contracten. Mensen krijgen nauwelijks
betaald, maar kunnen geen kant op. Veiligheidsregels zijn met voeten getreden.
Er zijn minstens twintig man verongelukt op de bouw .

De Winterspelen zijn niet het symbool geworden van de vrede, maar van een niets
ontziende hebzucht, waarover ook Poetin de regie totaal is kwijtgeraakt.

LOAD-DATE: 9 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              126 of 141 DOCUMENTS



                                  De Telegraaf

                            8 februari 2014 zaterdag

Water in een woestijn

SECTION: Binnenland; Blz. 7

LENGTH: 1221 woorden


Toen ik nog een kind was, zou een protestantse huisvrouw nooit een blikje
doperwten of een kropje sla kopen bij een rooms-katholieke groenteboer. Het
omgekeerde gold ook. Katholieken kwamen vooral in zaken die onder de
rooms-katholieke leiding stonden.

In protestantse ziekenhuizen werden vooral hervormde of gereformeerde artsen en
verpleegkundigen aangesteld. Zo diep lag toen nog de levensbeschouwelijke kloof,
die Nederland al meer dan vierhonderd jaar verdeeld hield. Die splitsing ging
zeer diep. Tot aan de jongste generatie toe. Vaak mochten rooms-katholieke
kindertjes niet spelen met protestantse vriendjes en omgekeerd.

In die tijd brak ik als 8-jarig jongetje in Zandvoort mijn arm. Ik werd
opgenomen en geopereerd in een orthodox rooms-katholiek ziekenhuis in Haarlem.
Ik ontwaakte op een klassieke zaal waar bijna dertig bedden stonden. Allemaal
voor zieke jongetjes. In die tijd had ik een katholiek vriendje. Die wist alles
van het hiernamaals, de hemel, de hel en het zogenaamde vagevuur. Hij vond het
heel jammer dat ik niet katholiek was, want als er met mij onverhoopt wat zou
gebeuren, dan kwam ik dus nooit in de hemel, want die was alleen bestemd voor
katholieken. En dan konden we dus nooit meer samen spelen. Dat was erg jammer.
Ik kreeg van mijn vriendje rooms-katholieke bijles uit boekjes die hij op school
achterover had gedrukt.

Snoepjes  Toen ik in dat ziekenhuis bijkwam uit de toenmalige forse
ethernarcose, ging juist de grote deur van de jongenszaal open en er kwamen twee
in schitterende witte gewaden geklede personen naar binnen. Een man en een
vrouw. Ze hadden een soort dienblad bij zich met onder meer een zilveren bokaal
waarin een soort witte snoepjes lagen. Ieder jongetje kreeg er een op zijn tong
gelegd en dan werd er wat bij gezegd, maar ik kon niet horen wat ze zeiden. Zo
gingen die twee van bed tot bed. Ik wist het toen zeker: de vrouw was natuurlijk
een engel en die man was Petrus in eigen persoon.

Ze kwamen steeds dichterbij en het zweet brak mij uit want ik wist niet wat ik
zeggen moest. Toen de schitterend geklede Petrus met een (volgens mij) snoepje
in zijn hand op me toetrad, schoot de witte engel plotseling naar voren en hield
Petrus tegen. Duidelijke hoorbaar siste ze kwaadaardig:  Déze niet!! Dit is een
heiden!  Petrus deinsde verschrikt terug alsof hij door een gifslang werd
bedreigd en ging toen verder. Pas later hoorde ik dat de engel de hoofdzuster
was in haar mooiste nonnenhabijt. Petrus bleek de vaste pastoor van het
ziekenhuis te zijn. De zogenaamde snoepjes waren ouweltjes of hosties waarmee de
heilige communie wordt verricht.

Enige eeuwen lang liep deze religieuze scheidingslijn door ons land. In de
Tweede Wereldoorlog kwam men erachter dat door honger, vervolging, massale
vernietiging en massamoord de maatschappelijke/religieuze grenzen in een rap
tempo begonnen af te breken. Ook een sterk toegenomen interesse in professionele
sport deed dat. Maar nog steeds verweten protestanten en katholieken elkaar de
beledigingen die ze ruim vierhonderd jaar geleden elkaar hadden toegevoegd.
Inmiddels veranderde onze maatschappij. Normen en waarden gingen op de helling,
de pers werd steeds vrijer en minder gebonden aan een bepaalde geestelijke
richting, men ging zich zorgen maken over onder meer ethiek, seksualiteit en
maatschappelijke misstanden.

Paus Johannes Paulus II, Karel Wojtyla, maakte grote reizen en hield
openluchtbijeenkomsten die miljoenen jongeren onweerstaanbaar aantrokken. De
grote klap kwam echter in mei 1985, toen deze paus Nederland bezocht en hier een
uiterst koele ontvangst kreeg. In de Utrechtse Jaarbeurshallen werd hij
toegesproken. Bij wijze van uitzondering mocht een gewone burger ook wat zeggen.
Daarvoor werd mevrouw Hedwig Wasser, destijds 44 jaar en moeder van een gezin,
uitverkozen. Ze moest, als een vorm van censuur, de tekst van haar rede wél
eerst voorleggen aan de commissie van bisschoppen.

Maar toen Hedwig begon te spreken, bleek zij tot ontzetting van alle kerkelijke
autoriteiten, in het bijzonder van de gastheer, de bisschop (thans kardinaal)
Simonis, een geheel eigen tekst te gebruiken. Haar woorden sloegen in als
granaten in een rustig dorp. Ze waren zo goed gekozen, dat ze voor de toekomst
bewaard moeten blijven. Hedwig zei op 12 mei 1985:  Gaan wij geloofwaardig om
met de boodschap van het Evangelie als een opgestoken vingertje gepredikt wordt
in plaats van een toegestoken hand? Als er geen ruimte meer is maar uitsluiting
wordt aangezegd aan ongehuwd samenwonenden, gescheidenen, gehuwde priesters,
homoseksuelen en vrouwen?

Die woorden veroorzaakten een sociale en ethische revolutie in de
Rooms-Katholieke Kerk en gaf onder meer aanleiding tot de zeer kritische en
progressieve 8 Mei Beweging. Thans is kennelijk de liberale stroming binnen de
Nederlandse Rooms-Katholieke Kerk ook doorgesijpeld naar het protestante deel
van de Nederlandse bevolking. Er is sinds maart 2013 een nieuwe paus met de naam
Franciscus. Hij heeft gebroken met alle luxe en decorum waarmee zijn voorgangers
zich omgaven. Dus geen vergulde draagstoel, geen schitterend ingericht paleis.
Hij woont in drie simpele kamers in een eenvoudig gebouwtje, genaamd Casa
Martha, dat bedoeld is voor buitenlandse gasten. Zijn maaltijden zijn sober en
hij ontvangt al zijn gasten persoonlijk bij de deur met een hartelijke handdruk.
Heel opvallend zijn zijn toespraken waarin hij zich keert tegen de negatieve
effecten van onze huidige maatschappij.

Simpele taal  De oppervlakkigheid, het tekort aan aandacht voor de zwakkeren in
onze samenleving, de onverschilligheid, de verloedering, het gebrek aan zorg en
mededogen. Een beroemde uitspraak is zijn protest tegen wat hij noemde 'de
globalisering van de onverschilligheid' . Die benadering van maatschappelijke
problemen in zijn simpele taal, die verre staat van de vroeger zo gebruikelijke
starre kerkelijke formuleringen, heeft ook bij de protestanten, de vroegere
vijand van de katholieken, een gevoelige snaar geraakt. Thans maken wij het
uitzonderlijke feit mee dat terwijl er nog steeds vele katholieken zijn die het
liefst geen pausbezoek aan Nederland wensen, er vele oprechte protestanten zijn
die juist pleiten voor de komst van Franciscus.

Dat is iets heel bijzonders. Na eeuwenlange scheiding en vroeger zelfs moord en
doodslag. Wat dat betreft hoeft men slechts aan het weerzinwekkende optreden van
de vroegere inquisitie te denken. Deze instantie heeft ontelbare zogenaamde
ketters of 'heidenen' gemarteld, verminkt en vermoord, onder meer via de
afgrijselijke brandstapel. Misschien gaat er straks weer fris en helder water
stromen door de uitgedroogde woestijn die onze samenleving thans op
intermenselijk, religieus, filosofisch en cultureel gebied vaak is.

Het is dan ook zeer opvallend dat de deelnemers aan de eerder vermelde
progressieve 8 Mei Beweging hun bijeenkomsten altijd besloten met het zingen van
het door Huub Oosterhuis gedichte lied:  De steppe zal bloeien, water zal
stromen en dorstigen komen drinken  (Lied 49: 'Tussentijds'). Huub Oosterhuis is
van huis uit jezuïet. Van de Rooms-Katholieke Kerk echter mogen sommige van zijn
liederen nog steeds niet gebruikt worden. Zijn teksten worden thans vooral
gezongen door protestanten

LOAD-DATE: 7 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              127 of 141 DOCUMENTS



                                  De Telegraaf

                            8 februari 2014 zaterdag

'Kop dicht en doorwerken';
Klokkenluiders slaan alarm over 'angstcultuur' bij afdeling Toeslagen van
Belastingdienst

SECTION: Reportage; Blz. 1

LENGTH: 1771 woorden


Bulgaren die ten onrechte voor bijna honderd miljoen euro aan toeslagen konden
opstrijken. Keurige belastingbetalers die hun geld juist niet krijgen en een
inmiddels gevallen staatssecretaris die de afdeling maar niet op de rit wist te
krijgen. Belastingdienstmedewerkers van de eenheid Toeslagen zijn het zat. Twee
van hen vertellen exclusief aan De Telegraaf wat er achter de schermen bij het
meest geplaagde onderdeel van de fiscus gebeurt.
Een zucht gaat door de kantoortuin aan de Haagse Wilhelmina van Pruisenweg. Het
is weer zover. Het computersysteem ligt eruit. De kans is groot dat er voor de
bijna vierhonderd medewerkers de komende uren weer helemaal niks te doen valt.

Als de storing drie uur of langer duurt, mogen de overwegend via het
uitzendbureau ingehuurde medewerkers naar huis. Tot die tijd is het wachten
geblazen. Voor 21 euro per uur. Of 26 als je een meer ervaren kracht bent. Op
veel beeldschermen komen YouTube-filmpjes voorbij. Op anderen starten films of
series. Medewerkers met een Turkse achtergrond kijken graag naar een speciale
site met de laatste programma's uit Turkije. Een enkeling doet achter zijn
bureau een slaapje.

Werknemers van de dan nog in Rijswijk gevestigde afdeling Toeslagen kunnen het
in de herfst van 2011 niet geloven. Ze gaan over op het nieuwe computersysteem
NTS, waar zoveel om te doen is geweest. De programmatuur waarmee ruim zes
miljoen Nederlanders hun huur, zorg en kinderopvangtoeslag kunnen aanvragen
heeft zich binnen vier jaar ontwikkeld tot een enorm hoofdpijndossier.

De invoering stond gepland voor eind 2008, maar wordt steeds uitgesteld. De
kosten lopen finaal uit de hand. NTS kost 200 miljoen euro; vijf keer meer dan
begroot. Voor zover de medewerkers weten, is het niet over met de technische
ellende. Dat NTS om nare associaties af te schudden, wordt omgedoopt in Toeslag
Verstrekkings Systeem (TVS) helpt daar weinig aan.

Getest  Hoewel de staatssecretaris in oktober 2011 aan de Tweede Kamer schrijft
dat er uitgebreid met TVS zal worden getest en alle seinen op groen staan, merkt
het personeel van de grootste Toeslagenvestiging daar weinig van. De tests
bestaan uit het in het systeem zetten van relatief makkelijke dossiers. Als er
iets niet werkt, moeten ze een seintje geven. De gevolgen zijn volgens een van
de medewerkers precies zoals het personeel vreesde.

Het systeem lag en ligt er nog regelmatig uit. Vooral na een update van de
software is het vaak raak , vertelt de klokkenluider. Uit angst voor ontslag
willen de werknemers alleen anoniem hun verhaal doen.  De hele afdeling met
drie- tot vierhonderd man zit urenlang niks te doen. In werkoverzichten voor het
hoofdkantoor in Utrecht wordt vaak gesjoemeld om die storingen niet te laten
opvallen. Utrecht moet tevreden worden gehouden.

De keerzijde is dat wij ons een ongeluk moeten werken om het werk uit die
verloren tijd, die er officieel dus niet eens is, weer in te halen. Meteen na de
invoering van het nieuwe systeem begonnen achterstanden te ontstaan. Als we
oplossingen voor de computerproblemen aandragen, horen we dat die pas bij de
volgende update mogelijk zijn. Wanneer die dan was? Volgend jaar. Tegelijkertijd
zegt de leiding wel steeds: dit is het grootste computersysteem in zijn soort
van West-Europa. Ze zijn daar heel trots op.

De leiding van de Belastingdienst stelt dat het met storingen overigens erg
meevalt. Het speciale toeslagensysteem heeft volgens de directie nauwelijks
storingen. Wel zijn er problemen met servers van het Rijk waarop Toeslagen is
aangesloten.  Maar daar heeft de burger geen last van , aldus de fiscus, die
suggesties over geknoei met urenstaten van de hand wijst.

De kern van het probleem waarmee Toeslagen worstelt, zit hem volgens de
klokkenluiders erin dat de computer aanvragen minder automatisch afhandelt dan
gedacht. Met grote regelmaat verslikt de programmatuur zich. Bijvoorbeeld omdat
de informatie die aanvragers doorgeven niet overeenkomen met de naam-, adres- en
woonplaatsgegevens vanuit de Gemeentelijke Basisadministratie. In zo'n geval
moet een medewerker alles handmatig controleren en eventueel aanpassen. Soms een
klusje van een paar minuten, maar regelmatig ook een veel langer karwei.

Sommige adressen zijn er ronduit berucht om. Zo gaat het bij elke aanvraag
vanuit de Amsterdamse James Wattstraat 75 standaard mis. Reden: er staat daar
een grote studentenflat. De belastingcomputer snapt niet dat er op dit ene
nummer honderden mensen wonen die allemaal recht hebben op huurtoeslag op
hetzelfde adres en spuugt het verzoek weer uit.

Op dit moment liggen er 400.000 van dit soort incomplete posten. De
Belastingdienst spreekt van 'een normale werkvoorraad'. Iets waar een van de
werknemers vraagtekens bij heeft. Sommige posten zijn volgens hem bijna twee
jaar oud.  Als je het gangbaar vindt twee jaar over de afhandeling van een post
te doen dan is het zo.

Integraal  Het handmatige corrigeren had tijdelijk moeten zijn. Dat blijkt uit
een omschrijving die de oud-directeur van de afdeling op zijn LinkedIn-profiel
heeft staan. Hij heeft het over 'een tijdelijke productiefabriek met 650
werknemers ingericht om de transitieperiode van de vier oude Toeslagensystemen
naar één integraal Toeslagensysteem (NTS) te ondersteunen'.

Vanwege dat tijdelijke karakter zitten er hoofdzakelijk uitzendkrachten. De
overheid kan als het nodig is op korte termijn weer van ze af. Ook bijna alle
teamleiders die direct onder de directeur vallen, zijn niet in vaste dienst. Per
maand krijgen de zzp-kaderleden een bruto salaris van bijna veertien mille.
Grofweg kost de 'tijdelijke productiefabriek' per week alleen al aan externen
een half miljoen.

Dat zorgt voor chaos. Iedereen die als uitzendkracht werkt, moet na 3,5 jaar
weg. Langer mogen ze je niet houden. Ook niet als je het goed doet en
belangrijke ervaring hebt. Ik snap niet hoe een overheidsorgaan kan bestaan uit
95 procent uitzendkrachten. Dan vraag je toch om problemen? Externe partijen
kunnen eisen wat ze willen met zo'n aandeel aan medewerkers , verzucht de
medewerker.

Hoewel de invoering van het nieuwe computersysteem in juli 2012 is afgerond,
zitten de honderden uitzendkrachten er tot op de dag van vandaag. Volgens de
Belastingdienst is de eenheid officieel permanent geworden:  De afdeling zal
niet verdwijnen omdat handmatig toezicht noodzakelijk zal blijven, ook met het
nieuwe Toeslagen Verstrekkingen Systeem.

De druk op de tijdelijke krachten is groot. Ze krijgen een opleiding van twee
weken en worden vervolgens voor de leeuwen gegooid. De klokkenluiders
omschrijven de sfeer op de afdeling als 'angstcultuur'. Te laat komen, ook al is
het een minuut door een vertraagde trein, wordt niet geaccepteerd. Na vijf keer
kan de uitzendkracht wegwezen. Ook geldt er een stringent vastgesteld aantal
dossiers dat personeel dagelijks moet verwerken. Wie dat haalt, wordt gek genoeg
weer extreem met rust gelaten.

Voor sommigen is het target lastig , vertelt de medewerker.  Maar als je een
beetje kan doorwerken, heb je het juist makkelijk. Veel collega's zijn er om een
uur of elf wel doorheen. Dan doe je een beetje extra om in positieve zin op te
vallen. Maar natuurlijk niet te veel. Dan verpest je het voor anderen. 's
Middags ben ik meestal klaar. Dan kijk ik vaak een serie op mijn computer. En er
worden films uitgewisseld. Dat gebeurt heel openlijk. Bijna iedereen doet het.
Daarom komen storingen lang niet iedereen slecht uit.

Volgens de klokkenluiders heeft het oplossen van de problemen helemaal geen
prioriteit bij de leidinggevenden. Sommigen zijn drukker met buiten roken dan
met het werk waar ze voor 110 euro per uur voor worden ingehuurd. Bij de vorige
directeur had dat volgens de werknemers wel een heel aparte achtergrond.

Hij was vooral bezig met mooie vrouwen op de afdeling. Vrijdags maakte hij
altijd een rondje. Bij de mannen bleef hij kort staan, maar voor de
aantrekkelijke vrouwelijke collega's had hij alle tijd , vertelt één van hen.
Hij heeft zelfs een keer thuis voor de deur gestaan bij een collega met een bos
rozen. Terwijl hij gewoon getrouwd was, hè? Uiteindelijk heeft dat hem ook
opgebroken. Hij werd beschuldigd van ongewenste intimiteiten. De directeur moest
per direct al zijn spullen van BlackBerry tot iPad inleveren en het gebouw
verlaten onder begeleiding van de bewaking. Zijn kasten werden allemaal
afgesloten en zijn op slot en wel verhuisd.

Strontkar  Opvallend genoeg meldt de betrokken baas op zijn Linkedin-profiel nog
steeds bij de Belastingdienst te werken. Als projectmanager om precies te zijn.
De directie wil niks over hem zeggen, omdat het beleid is niet op individuen in
te gaan.

Ook zijn opvolger staat volgens de klokkenluiders niet open voor de werkvloer.
De boodschap vanuit het kader is simpel: kop houden en doorwerken. Nog deze week
werd het personeel via een intern bericht op het hart gedrukt vooral niet naar
de pers te stappen. Alles bij elkaar niet de manier om de harten van de
medewerkers te winnen. Zeker omdat zij eerst publiekelijk de strontkar over zich
heen krijgen wanneer blijkt dat Bulgaren voor bijna honderd miljoen kunnen
sjoemelen met toeslagen. En vervolgens de hardwerkende belastingbetalers te
woord moeten staan die vanwege de aangescherpte fraude-eisen plotseling geen
toeslag meer krijgen.

Dan heb je het over mensen die alleen dankzij die toeslag kunnen rondkomen.
Ouderen bijvoorbeeld. Mensen die echt in de problemen komen. Probeer die maar
uit te leggen dat ze niet de toeslag krijgen waarop ze wel recht hebben ,
verzucht een van de medewerkers.  Ik heb het daar moeilijk mee. Het kader laat
dit soort dramatische gevallen volkomen koud. Ook voor alle ellende die er nu is
vanwege de verplichting toeslagen allemaal op één rekening te laten storten,
hebben we uitgebreid gewaarschuwd. Zonder resultaat.

Uiteindelijk zou er toch iemand in de politiek moeten zijn die durft toe te
geven dat het hele toeslagensysteem niet deugt? Toeslagen worden toegekend en de
controle of ze terecht zijn verstrekt komt pas later. Dat klopt gewoon niet. Wij
moeten de laatste tijd brieven sturen naar Polen om mensen te vragen te veel
ontvangen toeslagen terug te betalen. Denk je serieus dat iemand dat ook echt
doet? Het laat alleen maar zien hoe ver de leiding en de politiek af staan van
de werkelijkheid. Daar moet toch iets tegen worden gedaan? Want het is allemaal
wel belastinggeld waar we het hier over hebben.

LOAD-DATE: 7 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              128 of 141 DOCUMENTS



                                  De Telegraaf

                           6 februari 2014 donderdag

Koude nacht voor Hans

SECTION: Journaal; Blz. 4

LENGTH: 120 woorden


VVD-Europarlementariër Hans van Baalen  stak de Oekraïense vrijheidsactivisten
een hart onder de riem bij een bezoek aan het Maidanplein in de Oekraïense
hoofdstad Kiev.

Hij overnachtte daar zelfs bij streng vriesweer in een tent van de actievoerders
tegen het bewind van de Ruslandgezinde president Viktor Janoekovitsj .  Deze
mensen zijn helden , aldus Van Baalen.  Ze houden stand tegen de ordetroepen
omwille van de vrijheid. Oude oma's brengen van heinde en verre emmers soep,
kolenboeren brengen gratis brandstof, bakkers brengen brood, zodat de studenten
en gewone burgers hun vreedzame verzet tegen dictator Janoekovitsj kunnen
volhouden.  Hans van Baalen was in Oekraïne als waarnemer van het Europees
Parlement.

LOAD-DATE: 5 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              129 of 141 DOCUMENTS



                                  De Telegraaf

                            3 februari 2014 maandag

die moet Afscheid zonder slotakkoord

SECTION: Journaal; Blz. 4

LENGTH: 745 woorden


Tal van prominenten kwamen naar Rotterdam om samen met `gewone' burgers prinses
Beatrix  te bedanken voor haar koningschap. In een exclusieve ontvangstruimte,
waarin zelfs voor het parlement geen ruimte was, begroette het organiserend
Nationaal Comité Inhuldiging afgelopen weekeinde de sponsoren in het Rotterdamse
Ahoy. Een van hen was premier Mark Rutte , als werd het eerbetoon aan de
voormalige vorstin zonder één euro overheidssteun geregeld.

Dit was een idee van Joop van den Ende  , zei de Rotterdamse burgemeester Ahmed
Aboutaleb  over zijn collega-comitélid.  De inhuldiging was in Amsterdam, dus
vond hij dat deze avond in Rotterdam moest plaatsvinden.  Ahoy lag als locatie
voor de hand omdat de gemeente eigenaar is. Tenniscrack Richard Kraijcek , ook
lid van het comité, is er kind aan huis als directeur van het aanstaande ABN
Amro Tennistoernooi, waarvoor de vipparkeerhal alweer is aangekleed. Stage
Entertainment, opgericht door Van den Ende, zorgde voor de productie van de
originele, wervelende show die iedereen afgelopen zaterdag op tv heeft kunnen
zien.  Ik heb al veel in mijn leven geproduceerd, maar nog nooit met deze
hoofdpersonen , lachte hij over zijn bijzondere taak, die begon bij de
feestelijkheden rond de inhuldiging.  Goeie casting!

Als iedereen een rekening had verstuurd, dan had de afscheidsavond in Ahoy EUR
1,5 miljoen gekost.  Geweldig, hoe iedereen in Nederland op zo'n moment
samenwerkt , zei comitévoorzitter Hans Wijers , wiens taak er nu op zit,
afgezien van de laatste nota's:  Maar dat komt vast ook goed.

Minister Ivo Opstelten  (Justitie en Veiligheid) werd van meerdere kanten
gefeliciteerd met zijn 70e verjaardag, een dag voor de dankavond in Ahoy.  Daar
kunnen we toch een voorbeeld aan nemen , vond senator Elco Brinkman  tijdens de
ontvangst na afloop van de voorstelling. En al snel kwam het gesprek op prinses
Beatrix, die afzwaaide op haar 75e. Aanwezigen wisten te vertellen dat zij haar
rol weliswaar graag overdroeg, maar dat het soms nog wennen is om adviseur op de
achtergrond te zijn.

Beatrix heeft nu wel meer vrijheid om haar eigen agenda te kunnen bepalen.  Zij
is niet te stuiten , wist ABN Amro-bestuurslid Joop Wijn , tevens voorzitter van
het Oranje Fonds.  Ik herinner me NL Doet, de dag waarop de koninklijke familie
net als de rest van Nederland vrijwilligerswerk verricht. Zij was paarden aan
het roskammen. Ik vond het wel tijd voor een kopje koffie, maar zij ging gewoon
door!

In ieder geval blijft zij beschermvrouwe van het Koninklijk Instituut Van
Ingenieurs (KIVI), zei voorzitter Martin van Pernis .  Het is een breuk met de
traditie: onze beschermer was altijd het zittend staatshoofd.  Linksom of
rechtsom: ,,Wij zijn er gelukkig mee!

Nine Nooter , directeur van het Nationaal Comité 4 en 5 mei, weet nog niet of de
grote betrokkenheid van prinses Beatrix zal veranderen: ,,We hebben er in ieder
geval nog niets over gehoord.  Zo lijkt de prinses zich zo lang mogelijk in te
zetten om de overgang naar haar opvolger zo vloeiend mogelijk te maken.

Al onderstreepte het muzikale eerbetoon nogmaals haar afscheid:  Ik vond dat het
bij de prinses paste , keek oud-premier Jan Peter Balkenende  terug te midden
van genodigden als minister van Staat Herman Tjeenk Willink , minister Ronald
Plasterk  (Binnenlandse Zaken) en commandant der zeestrijdkrachten Matthieu
Borsboom .  De hele samenleving presenteerde zich aan haar, in de volle breedte.
Afgezien van het leger, verduidelijkte viceadmiraal Borsboom:  Dat was een half
jaar geleden al aan de beurt.

Pieter Jan Biesheuvel , voorzitter van het Instituut voor Duurzame Mobiliteit,
vroeg zich af wie de teksten van de gesproken odes aan prinses Beatrix had
geschreven:  Olger van Dijk , de speechschrijver van de Koning?  En senator Loek
Hermans  reageerde:  Een prachtig programma, maar ik had graag met z'n allen het
Wilhelmus gezongen na afloop.  En zo dachten er meer over.

Ondertussen ziet dat andere comité, het Nationaal Comité 200 jaar Koninkrijk,
uit naar de activiteiten van dit jaar.  Daar doet zij meer voor dan zij ooit zal
toegeven , wees eurocommissaris Neelie Kroes  op Sylvia Tóth , voorzitter van de
Haagse afdeling. ,,Een van de stille krachten!  Zoals ook de feestelijkheden
rond de komst van het nieuwe staatshoofd en het eerbetoon aan het vorige door
duizenden en waarschijnlijk tienduizenden Nederlanders werden medegeorganiseerd.

LOAD-DATE: 2 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              130 of 141 DOCUMENTS



                                  De Telegraaf

                            31 januari 2014 vrijdag

Niemand wil praten over cultuurpaleis;
Promotour zet geen zoden aan de dijk

SECTION: DenHaag; Blz. 8

LENGTH: 313 woorden


Van onze Haagse redactie  DEN HAAG, vrijdag  Er komt bijna niemand opdagen bij
de promotietour waarvoor het Haagse stadhuis kosten noch moeite spaart om
inwoners enthousiast te krijgen voor het omstreden cultuurpaleis van 181 miljoen
euro. De mensen die komen, zijn vooral tegen het prestigeproject.

In totaal bezoeken wethouder Marjolein de Jong, gebruikers van het
cultuurcomplex en vooral heel veel ambtenaren acht stadsdelen om te praten over
de invulling van de theatertempel en samenwerking. Iedere bijeenkomst kost
gemiddeld 3000 euro. Tot nu toe zijn er vier geweest: de opkomst was dramatisch.
In het Dakotatheater in het meer dan honderdduizend inwoners tellende Escamp
waren slechts veertig mensen aanwezig. Saillant detail is dat veel bijeenkomsten
plaatsvinden in theaters bij wie de subsidiekraan is dichtgedraaid.

Peilingen die uitwijzen dat driekwart van de Haagse bevolking helemaal niets
ziet in het prestigieuze nieuwe onderkomen van het Residentie Orkest, Nederlands
Dans Theater en Koninklijk Conservatorium zijn voor wethouder De Jong (Cultuur)
aan dovemansoren gericht. Ze gaat vol overtuiging door om het complex positief
op de kaart te zetten. De tour is een van de wapens die wordt ingezet om
iedereen alsnog enthousiast te krijgen.

De sessie in Segbroek trok slechts negen gewone inwoners. Twee oudere dames
kwamen vooral naar Theater de Nieuwe Regentes om hun ongenoegen te uiten:  Dat
cultuurpaleis is veel te ver weg voor ons. We willen weer net als vroeger toneel
in onze eigen buurt.  Directeur Henk Scholten (Spuizalen) bood vriendelijk aan
om te kijken of try-outs van grote bekenden in wijken kunnen plaatsvinden.
Eigenlijk waren het vooral ambtenaren die dolenthousiast wilden meedenken tot
ergernis van een 'gewone' burger:  Ik vind het een beetje spannend om vrij te
spreken. Er zijn hier alleen belanghebbenden aanwezig.

LOAD-DATE: 30 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              131 of 141 DOCUMENTS



                                  De Telegraaf

                            25 januari 2014 zaterdag

Vertrouwen ver weg;
'Bankier slaapt doorgaans beter dan de gewone man'

SECTION: WatUZegt; Blz. 2

LENGTH: 522 woorden


De Nederlandse banken en hun toezichthouders zijn voor geen cent te vertrouwen,
vindt u. En de goede voornemens van minister Dijsselbloem, noch de overgang van
het toezicht naar de Europese Centrale Bank, kan die schade herstellen. De
deelnemers aan de Stelling van de Dag onderschrijven massaal de conclusie van de
commissie die de ondergang van SNS Reaal onderzocht: ons bankentoezicht faalt.

Slechts enkele tientallen van de bijna drieduizend respondenten denken dat SNS
Reaal ook ten onder was gegaan als het ministerie van Financiën en De
Nederlandsche Bank wél op hun qui-vive waren geweest. De rest maakt de
toezichthouders grote verwijten.  De heren bankiers en het ministerie houden
elkaar uit de wind. En als ze geld tekortkomen, kloppen ze toch weer bij de
gewone man aan , weet een respondent.  Gevolg: een bankier zal goed slapen,
terwijl de arbeider wakker ligt.

En wakker ligt u. De nationalisatie van SNS Reaal, volgende week precies een
jaar geleden, brengt bij veel respondenten herinneringen boven aan de debacles
rondom DSB, Icesave, ABN Amro en het aan het licht komen van de Liborfraude bij
de Rabobank.

Slap en in dienst van de hoge heren , oordeelt een deelnemer over de
toezichthouders.  Icesave was te voorzien, bij SNS is niets gedaan. Liborfraude:
DNB was nergens.  Iemand anders constateert:  Bijna alle banken zijn failliet of
staatsbank.  Meerdere deelnemers bestempelen de relatie tussen banken en
toezicht als 'ouwe-jongens-krentenbrood'.

Wat u ook slapeloze nachten bezorgt, is de veiligheid van uw spaargeld. Bijna
zes op de tien menen dat de honderden miljarden die wij de banken hebben
toevertrouwd, daar niet in goede handen zijn.  Mijn banksaldo is nul (0) , meldt
een respondent.  Bankiers zijn sinds de vijftiende eeuw, toen de familie De'
Medici ermee begon, al tuig van de richel. En het toezicht is geen haar beter,
want dat zijn ook bankiers.  En iemand anders zegt:  Het verbaast me enorm dat
mensen geld op de bank durven te zetten.

Europa  Vanaf november neemt de Europese Centrale Bank het toezicht op de
financiële sector over van De Nederlandsche Bank. In aanloop daarop ondergaan
alle 124 Europese grootbanken een stresstest.

Over de vraag of de Nederlandse banken voor die test gaan slagen, zijn de
respondenten zeer verdeeld. En al zouden de banken slagen, dan is dat nog geen
garantie dat de sector deugt, meent u.  De bankenlobby is zo sterk, de criteria
worden zo aangepast dat de banken wel zullen slagen.

Is Europa de oplossing? Nee, zeggen acht op de tien deelnemers.  Sinds het
versterken van dat vervloekte 'Europa' is alles een enorme chaos geworden waarin
weinig zaken nog goed functioneren , laat iemand weten. Eén deelnemer stelt een
radicalere oplossing voor.  Alle graaiende managers ontslaan en nooit meer
aannemen.  Om daar direct aan toe te voegen:  Maar vanwege vriendjespolitiek zal
dat wel nooit gebeuren. We hebben een zware weg te gaan.

Martijn Klerks

Maandag is er weer een Stelling van de Dag. U kunt eraan meedoen tussen 11.00 en
15.30 via www.telegraaf.nl en www.wuz.nl.

LOAD-DATE: 24 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              132 of 141 DOCUMENTS



                                  De Telegraaf

                            25 januari 2014 zaterdag

'Misschien moeten we vaker verkiezingen houden'

SECTION: WatUZegt; Blz. 2

LENGTH: 986 woorden


Met verkiezingen in aantocht gaat plotseling alles beter! Consumentenvertrouwen
stijgt, huizenverkoop neemt toe, economie trekt aan, enzovoorts. Misschien
moeten we wat vaker verkiezingen houden.

Winston Aarts,

Den Dungen

Voorbeeld  Als regelmatig kijker van Politiek 24  verbaas ik mij over de
veelvuldige afwezigheid van al die gekozen volksvertegenwoordigers. En als ze er
zijn, zijn ze alleen maar druk met een telefoon en iPad. Geef het goede
voorbeeld en ga aan de slag voor ons land in de crisis.

Henny de Munnik,

Huizen

Muisstil  Toen de NAM in de Waddenzee naar gas wilde boren ontstak de
milieubeweging kamerbreed in grote woede. Schande om het leefmilieu van mens en
dier zo te verkrachten. Nu er mogelijk bij Ameland een windpark wordt aangelegd
en iedereen met eigen ogen kan zien hoe het milieu wordt aangetast, is de
burgemeester de enige die bezwaar aantekent. De milieuclubs en hun rode
discipelen in de Tweede Kamer houden zich muisstil. Windenergie, daar offer je
als linkse wereldverbeteraar graag je principes voor op.

J.J. Kwaak, Geldrop

Wanhopig  Nu de deuren van de verzorgingshuizen sluiten, komt men tot de
ontdekking dat er te weinig seniorenwoningen zijn. De ziekenhuisbedden blijven
langer bezet omdat er geen vervolgopvang is. Hierdoor moeten zelfs operaties
worden uitgesteld.  Maar dat is niet de schuld van mijn bezuinigingen , roept de
staatssecretaris van Volksgezondheid.  Het is niet mijn schuld , zegt minister
Blok van Huisvesting.  Het wordt veroorzaakt door de vergrijzing.  Vindt u het
raar dat ik, als senior, ongerust ben en vooral wanhopig over de toekomst?

Joke van Leeuwen,

Amersfoort

Goede doelen  Het stoort mij steeds dat er voor goede doelen en rampen zo veel
reclame en tijd wordt uitgetrokken. Totdat er weer genoeg geld is binnengehaald,
en daarna hoor je er niets meer over. Nooit eens: dit hebben we gedaan en dat
heeft het gekost. Dat is de reden waarom veel mensen gelaten de goede doelen de
rug toekeren. Het is gewoon een fabriek die eerst zichzelf onderhoudt en daarna
pas aan het beoogde doel uitkeert.

Ad de Jong, Etten-Leur

Gefopt  Uit het debat in de Tweede Kamer over steun aan Groningen blijkt maar
weer eens op welke wijze de PvdA de gedupeerde medewerkers van Aldel uit
Groningen heeft gefopt. De toegezegde steun is niets waard gebleken. Goedkope
verkiezingsstunt dus. Hopelijk kunnen de medewerkers en de inwoners van
Groningen bij de aankomende verkiezingen dezelfde truc uithalen. Bedenk dat de
vos wel zijn haren verliest, maar niet zijn streken.

M. Handgraaf,

Groningen

Horizon  Ik kan me de protesten tegen het plaatsen van windmolens op Ameland
goed voorstellen. In de ruim dertig jaar dat ik in Flevoland woon, heb ik de
horizon zien veranderen tot een stippellijn van windmolens. Horizonvervuiling?
Je kunt beter over een horizonverdwijning spreken. Ik bewonder de houding van
burgemeester De Hoop, die opkomt voor de belangen van Ameland en
Schiermonnikoog, en hoop dat hij de strijd weet te winnen. Ik ben echter bang
dat de windmolenlobby sterker zal zijn dan het gezond verstand.

Matthieu Os

Paniek  De regeringspartijen zijn in paniek, en dan met name de PvdA. De
verkiezingen komen er aan en Samsom komt overal vertellen dat men meer in het
loonzakje krijgt. Dat de uitkeringen omhooggaan. Maar hij vertelt er niet bij
dat volgend jaar weer extra bezuinigingen komen. De huren gaan omhoog. Het eigen
risico in de zorg gaat omhoog. Het water wordt duurder. De bevelen van Brussel
dat men binnen de drie procent moet blijven, zullen weer slaafs worden
uitgevoerd. Als men dan alles bij elkaar optelt, gaan de mensen ondanks de paar
tientjes die men erbij heeft gekregen, er weer verder op achteruit. Dus denk
goed na als u in maart en in mei uw stem uitbrengt.

Jan Groeneveld

Slot Snurkenstein  In Slot Snurkenstein (Tel. 24/1) ontwaakte Wellink even van
al het gerommel met die banken. Wel link, mompelde Wellink. Daarna sliep hij
rustig verder, dromend van een goed pensioen.

J. Wallenburg, Best

Vrije voeten  Als ik goed ben geïnformeerd komt Volkert van der G., de
moordenaar van Pim Fortuyn, in mei op vrije voeten. God verhoede dat dat gebeurt
op 6 mei, de sterfdag van Pim die voor velen een gedenkdag is. Maar ja, we leven
in Nederland, waar regels voor gevoelens en piëteit gaan. Ik ben benieuwd.

Hans Boon, Wormerveer

Referendum  De meerderheid van de Tweede Kamer ziet niets in een bindend
referendum over de EU. Wat het meest verbaast, is dat de partij die bekendstaat
als voorvechter van referenda en inspraak van burgers D66 hier niet mee instemt.
Blijkbaar zijn alle partijen (de PVV en SP uitgezonderd) bang voor de uitkomst.
Bijkomend argument dat de burger geen gewogen oordeel kan geven omdat hij de
zaken niet goed kan overzien, is een extra minachting en belediging van de
bevolking. Blijkbaar worden we als dom stemvee gezien.

M. de Jager, Bussum

Controle  Even een controle langs de A27 leverde het volgende op: er werd 48.000
euro gevonden in een dashboardkastje, 22 auto's werden om diverse redenen in
beslag genomen, er werd 86.000 euro geïnd aan achterstallige vorderingen, en dat
rijdt allemaal langs je heen in Nederland. Waar gaan we heen in dit land?

Kees van Eekelen, Almere

Wellink  Mijnheer Wellink, u wist altijd alles beter, maar nu ik hoor u niet.

B. J. van der Wenden,

Delft

Fraude  Geadviseerd wordt twee identiteitsbewijzen op zak te hebben in geval van
fraude (Tel. 23/1). Zeker weer een middel om extra inkomsten te genereren. Ga
gewoon aan het werk en zorg dat fraude niet mogelijk is, probleem opgelost
zonder extra kosten voor de gewone man.

Ruud van Aalst,

Woudenberg

LOAD-DATE: 24 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              133 of 141 DOCUMENTS



                                  De Telegraaf

                            22 januari 2014 woensdag

Stadhuis faalt in daklozenoproer

SECTION: DenHaag; Blz. 11

LENGTH: 354 woorden


door Alexander Bakker  DEN HAAG, woensdag  PvdA-wethouder Rabin Baldewsingh
(Welzijn) heeft het opnieuw aan de stok met bewoners van de Haagse Wagenstraat.
Zijn ambtenaren zegden vorige week plotseling een afspraak af om te praten over
de omstreden uitbreiding van de daklozenopvang. Twee dagen later vroeg het Leger
des Heils wel alvast de vergunningen aan.

Zeer teleurstellend. We hadden echt de hoop dat we met de gemeente en het Leger
de schade voor de Wagenstraat in goed overleg konden beperken , zegt Richard
Janssen van het actiecomité BuurtVerzet.  Dat er nu eerst een vergunning wordt
aangevraagd voor een gesprek wekt de indruk dat als we wel gaan praten als alles
al in beton is gegoten. Misschien zijn ze bang op het stadhuis om met de gewone
burger in overleg te gaan, maar wij bijten echt niet!

Volgens BuurtVerzet is de afspraak die afgelopen vrijdag zou plaatsvinden met
veel moeite tot stand gekomen. De actievoerders hebben enorm lang moeten wachten
op een reactie, terwijl de verantwoordelijke PvdA-wethouder onder druk van bijna
de hele gemeenteraad toezegde in overleg te gaan met de buurt. Janssen:  Het
lijkt op een soloactie van de wethouder. Hij realiseert zich niet dat de tijden
van even een plan doordrukken voorbij zijn.

Actie  Aanvankelijk wilde het Leger des Heils de opvang helemaal sluiten en
verplaatsen naar een pand op de Paviljoensgracht. De omwonenden daar waren niet
geïnformeerd en kwamen in actie.

Baldewsingh, die de schuld iedere keer van zich afschuift door naar andere
partijen of collega's in het stadsbestuur te wijzen, voelde de grond onder zijn
voeten te heet worden en draaide de plannen terug. Nu wil hij op de huidige
locatie naast veertig plekken voor daklozen, 15 nieuwe woonunits bouwen voor
ernstig verslaafde drugsgebruikers. Dat zorgt opnieuw voor onrust.

Het 'IJspaleis' stelt in een reactie dat de vergunningaanvraag los staat van het
overleg met de buurt. Er komt binnenkort een nieuwe bijeenkomst, laat een
zegsvrouw weten.  De aanvraag staat los van de flankerende maatregelen waar het
overleg met de bewoners over gaat.

LOAD-DATE: 21 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              134 of 141 DOCUMENTS



                                  De Telegraaf

                            18 januari 2014 zaterdag

Topsport is ook al  politiek geworden

SECTION: Binnenland; Blz. 7

LENGTH: 1104 woorden


Volgende maand zullen de Olympische Winterspelen plaatsvinden in Sotsji, een
fraaie kustplaats in Rusland aan de Zwarte Zee. Die Spelen duren plusminus twee
weken en zijn vermoedelijke de duurste die ooit zijn gerealiseerd. De kosten
worden geschat op ongeveer 50 miljard (!) euro. Men kan zich afvragen wat
Vladimir Poetin beweegt om zo verschrikkelijk veel geld uit te geven voor iets
wat we ook regelmatig op de televisie kunnen zien, namelijk schaatsen, skiën en
met een slee van hellingen afsuizen.

De reden is dat die 22e Winterspelen het persoonlijke project vormen van de
Russische machthebber Vladimir Poetin, die tegenwoordig in de pers vaak 'de
nieuwe Russische tsaar' wordt genoemd. Vandaar dat die Spelen in elk geval voor
Poetin een politiek succes moeten worden. Er is Rusland veel gelegen aan goede
relaties met de westerse wereld. Dat is alleen maar gunstig voor politiek en de
internationale handel. Er is echter een aantal vervelende problemen tussen West
en Oost. Een van de meest opvallende is de aversie die de Russen hebben tegen
alle vormen van homoseksualiteit. Homo's, lesbiennes, biseksuelen en
geslachtelijk omgebouwde patiënten, de zogenaamde transgenders.

Gasprijs  Het begint er thans op te lijken dat het politiek correcte standpunt
ten opzichte van homoseksualiteit veel belangrijker is dan de werkelijke
sportprestaties. Nederland is van plan een zeer zware delegatie naar Sotsji mee
te sturen, met o.a. koning Willem-Alexander, koningin Máxima, minister van
Volksgezondheid en Sport Edith Schippers en minister-president Mark Rutte. Er is
dus niemand bij die echt verstand van topsport heeft. Maar daar gaat het ook
niet om. Het gaat vrij zeker meer om de gasprijs per kubieke meter die wij
straks aan Rusland moeten gaan betalen, waarbij iedere cent (gezien de grote
hoeveelheid benodigd gas) van het grootste belang is.

Daartussendoor spelen nog allerlei andere gevoelens, zoals het immer dreigende
antisemitisme. Op dit moment schijnen andere Europese landen daar niet zo onder
gebukt te gaan. In tegenstelling tot Nederland sturen bijvoorbeeld België,
Duitsland, Frankrijk en de Verenigde Staten geen regeringsleiders naar Sotsji.
Daarmee laten die landen weten dat ze Rusland eigenlijk een politieke paria
vinden, die kritiekloos achter Poetin aan blijft huppelen. Zo heeft Rusland niet
gereageerd toen de Nederlandse diplomaat Onno Elderenbosch in zijn eigen huis in
Moskou door een paar zogenaamde 'technici' (in feite gewoon een stel door de
Russen ingehuurde maffiosi) in elkaar werd geslagen. Nederland heeft, zover
bekend, geen officieel protest laten horen. Kennelijk is Nederland er veel aan
gelegen de politieke relaties met Rusland zo goed mogelijk te houden.

Veranderingen  Er is de laatste tientallen jaren veel veranderd in ons politieke
optreden. Toen het in de jaren vijftig duidelijk werd dat Israël in feite als
een vooruitgeschoven post van westerse cultuur, rechtsopvatting en politieke
vrijheid moest worden beschouwd, was het Beloofde Land hier zeer populair. De
Katholieke Kerk herriep toen onder meer het eeuwenoude dogma dat de Joden
verantwoordelijk waren voor de kruisdood van Jezus Christus. Het proces tegen de
nazimassamoordenaar Adolf Eichmann (1961) en de publicatie van het boek van
Jacques Presser over de ondergang van de Nederlands-Joodse bevolking, hielden
talloze Nederlanders in de ban.

Tijdens de Jom Kipoeroorlog van 1973 stuurde onze toenmalige minister-president
Joop den Uyl (PvdA) samen met zijn minister van Defensie Henk Vredeling (PvdA)
veel hoogstnoodzakelijk militair materieel naar het in doodsnood verkerende
Israël. Een simpele collecte ten bate van Israël bracht toen in twee dagen tijd
ruim 12 miljoen gulden op. Daarbij kwam dat de Israëlische regering toen
uitgesproken socialistisch was ingesteld. Dus dat viel bij ons hier in goede
aarde.

Maar geleidelijk verdween de uitbundige sympathie voor Israël, omdat steeds meer
mensen zich gingen ergeren aan wat ze de onderdrukking van de Palestijnen door
de Israëliërs noemden. De bouw van Israëlische nederzettingen op de Westoever
van de Jordaan werd gezien als een inbreuk op de rechten van de Palestijnen, die
door de Israëli's zouden worden gediscrimineerd, verdreven en achtergesteld. Dat
mondde tenslotte uit in allerlei acties tegen bijvoorbeeld Israëlische
producten. Men vergat echter dat die zogenaamde Israëlische producten óók een
bron van inkomsten vormden voor de Palestijnen.

Daarom gooit men het nu over een andere boeg, namelijk seksuele voorkeuren.
Orthodoxe Joden zijn niet enthousiast voor alle vormen van homoseksualiteit.
Vandaar dat onze overheid plannen heeft om haar vertegenwoordiging bij de
Winterspelen in Sotsji reclame te laten maken voor alles wat niet heteroseksueel
is. Er schijnen plannen te zijn om koningin Máxima in een regenboogjapon te
steken en mogelijk dat ook onze nieuwe Koning in een schattig pakje gestoken
naar Sotsji kan afreizen.

Homoreclame  Het is niet meer van deze tijd om kritiek te leveren op medemensen
met afwijkende seksuele interesses. Het voert echter te ver om juist op die
afwijkingen de publieke aandacht te richten.

Soms lijkt het erop dat een gewone Nederlander zich eigenlijk een beetje zou
moeten generen als hij of zij nog gewoon traditioneel hetero is en het als man
zeker niet leuk vindt door een andere vent in het openbaar te worden afgezoend.
Als dit het is waar men naar streeft en daar bovendien de koninklijke familie
voor wil gebruiken om homoreclame te maken, dan is dat echt een brug te ver.
Uiteindelijk keren zulke bizarre ideeën zich tegen de bedenkers en kan men over
enige jaren weer een felle antihomotendens tegemoetzien met alle
onverkwikkelijkheden van dien.

Grote sportmanifestaties moeten een feest zijn voor iedereen en niet een
aanleiding tot het propageren van sociale of politieke ideeën die vele gewone
Nederlanders tegen de borst stuiten. In dit verband is het opvallend dat
president Obama in Sotsji verstek zal laten gaan, maar de Amerikaanse delegatie
wél drie bekende homosporters zal bevatten, namelijk de lesbische hockeyster
Caitlin Cahow, de eveneens lesbische tennisster Billie Jean King en de homofiele
kunstschaatser Brian Boitano.

Gayfeest  Volgens de organisatoren wordt het dan op de tribune 'één groot
gayfeest'  en wordt Sotsji de nieuwe 'gay capital of the world' . Om dat feest
te mogen meemaken is het gelukkig niet nodig naar de Kaukasus af te reizen.
Tijdens de Canal Pride, die de homogemeenschap jaarlijks in Amsterdam
organiseert, kunt u ook eens gaan kijken.

LOAD-DATE: 17 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              135 of 141 DOCUMENTS



                                  De Telegraaf

                            18 januari 2014 zaterdag

Juweliersketen Siebel sluit alle vestigingen;
Bedrijf in grote financiële problemen

SECTION: Binnenland; Blz. 7

LENGTH: 378 woorden


door Alexander Bakker

DEN HAAG, zaterdag

De grootste juweliersketen van Nederland, Koninklijke Siebel, heeft per direct
alle 36 vestigingen en de webwinkel gesloten omdat het bedrijf in grote
problemen verkeert. Het ruim honderd jaar oude bedrijf zou aan de rand van een
faillissement staan.

De juweliersbranche heeft het al jaren niet makkelijk. De consument laat luxe
artikelen links liggen en (web)winkels met sieraden, horloges en andere items
schieten als paddenstoelen uit de grond. In 2008 gooide investeerder Noorderhuys
Particiaties als nieuwe eigenaar drastisch het roer om met plannen om winkels
meer laagdrempelig te maken en door de invoering van snellere
collectiewisselingen. Het assortiment dat vooral gericht was op het hogere
segment, richt zich de laatste tijd steeds meer op met name de gewone vrouw. Zo
werkt het concern, dat in 2012 bij het eeuwfeest het predicaat koninklijk kreeg,
sinds enkele maanden samen met onlinewarenhuis Wehkamp.

Middenklasse   Ze werken in een categorie die niet het meest makkelijk is. Juist
de middenklasse waar mensen geen idee hebben of ze over een half jaar nog een
baan hebben is voorzichtig  , weet directeur Benno Leeser van het
familiebedrijf Gassan Diamonds.  Ze hebben absoluut geprobeerd om het tij te
keren. Siebel is een prachtige naam, maar met zo'n situatie zijn er natuurlijk
vooral veel persoonlijke drama's te betreuren onder het personeel.  Er werken
bij Siebel 170 mensen.

Voor veel klanten komt de sluiting van het in Rotterdam opgerichte bedrijf als
een donderslag bij heldere hemel.  Het is ongelofelijk dat zo'n bekende firma in
de problemen kan raken , reageert een vaste klant voor de deur van de Haagse
vestiging.  Ik heb nog een horloge dat gerepareerd moet worden. Dat kan ik nu
vast wel vergeten.  Een andere Hagenaar rook al langer onraad:  Ik heb een foto
gemaakt bij het feest waarbij ze het predicaat koninklijk kregen. Die wilde de
juwelier dolgraag gebruiken voor een nieuwe campagne. Ondanks het verzenden van
meerdere aanmaningen heb ik nooit een reactie ontvangen.

Bij de klantenservice van Siebel staat de telefoon sinds gisteren roodgloeiend.
Wat er precies aan de hand is kan men daar aan de klant niet uitleggen.

LOAD-DATE: 17 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              136 of 141 DOCUMENTS



                                  De Telegraaf

                            18 januari 2014 zaterdag

'Nederland mag eens de hand in eigen boezem steken'

SECTION: WatUZegt; Blz. 2

LENGTH: 1012 woorden


Natuurlijk is er in Rusland nog veel werk te verrichten op het gebied van
mensenrechten. Maar ik vind dat Nederland ook wel eens de hand in eigen boezem
mag steken. Neem de onbegrensde afluisterpraktijken. En wat denk je dat het voor
de hardwerkende of onschuldig ontslagen burgers betekent om te lezen dat
sjoemelende of onbekwame managers, zoals Schat van de Rabobank, de laan worden
uitgestuurd met miljoenen euro's aan vertrekpremie? Dit is iets wat in deze
tijden van crisis niet meer uit te leggen valt. Ik zou zeggen Nederland, zorg
eerst maar eens goed voor je eigen burgers voordat je andere regeringen gaat
vertellen hoe zij voor hun mensen moeten zorgen.

Jolanda Akkerman, Teteringen

Bodem  PvdA-voorman Samsom wil de burgers belasten om de Groningers te
compenseren voor de schade die zij leden door het onttrekken van gas aan hun
bodem. Snij nu eens in je eigen vlees door bijv. 1,5 miljard uit de pot
ontwikkelingshulp te trekken, die ook voor een groot deel uit de bodem in
Groningen komt.

Jan Lemsom, Heemstede

Durven  De uitspraak van ING-topvrouw Annerie Vreugdenhil dat ondernemers weer
durven (Tel. 17/01) is niet op zijn plaats. Zij bedoelt natuurlijk dat de banken
weer durven en dan mondjesmaat, met veel eisen en het liefst 500 procent
zekerheid. De bal wordt op het verkeerde speelveld gelegd, ondernemers durven
altijd, anders zouden ze er niet zijn. Het zou de banken sieren de vaak
aangereikte paraplu niet terug te nemen als het gaat regenen, dan zouden minder
ondernemers door toedoen van de banken het loodje leggen en met vallen en
opstaan kunnen overleven op weg naar een gezonde toekomst.

J.H. Posthumus, Veghel

Onbetaalbaar  Dat vakantieparken in Nederland minder bezocht worden, komt ook
door de veel te hoge prijzen. Het hoogseizoen loopt van eind mei tot en met
augustus. En zelfs in het voor- en najaar zijn de huisjes bijna onbetaalbaar.
Daarom gaan de mensen (voor een prikkie) naar het buitenland en komen er anderen
(die het niet zo nauw nemen) in de bungalows en huizen. De verhuurder wil toch
graag geld zien.

Greet Netjes, Emmeloord

Xtc  Het aantal drugslaboratoria zal de komende tijd nog meer toenemen
(Tel.17/01) omdat de 16- en 17-jarigen geen alcohol meer kunnen krijgen in de
horeca. Wel water, waarmee ze met een extra xtc-pil weer kunnen deelnemen aan
het uitgaansleven. Ik weet niet wat meer schade zal veroorzaken, alcohol of xtc.
Door achterhaalde wetgeving wordt nu de jonge jeugd al vroeg in het
partypillencircuit gedreven.

W. Hommes, Vessem

Geloven  Zouden de Groningers geloven dat de regering na de verkiezingen doet
wat zij nu belooft? Ik niet.

G.H. Verbon, Vledderveen

Rancune  Emile Ratelband mag zijn kinderen weer zien, nadat zij door zijn ex van
hem zijn weggehouden 'op verdenking van mishandeling'. Zo gaat dat vaak: de
vrouw zet de kinderen in als machtsmiddel en uit rancune, strooit wat met
ongefundeerde aantijgingen en als man heb je, tenzij de rechter erdoorheen
prikt, het nakijken. Het is zorgelijk dat hulpverleningsinstanties onvoldoende
in staat zijn dit machtsmisbruik van vrouwen te doorzien en kinderen na een
scheiding van meet af aan evenwichtige omgang met hun vader te waarborgen.

Richard v.d. Weide, Amsterdam

Feest  Bij de PvdA is het altijd feest. Gisteren stak onze rode staatssecretaris
Dijksma voor de radio de loftrompet over de Nederlandse landbouw. Topproductie,
topproducten, topexport en topknowhow. Kortom: feest. Enige dagen geleden las ik
dat dezelfde partij de boeren zwaarder wilde belasten omdat ze met hun machines
gebruikmaken van onze wegen. Nivelleren, wederom feest.

L. van Dijk, Kapellen (B)

Defensie IT  Als je een chaotisch proces automatiseert, krijg je automatisch
chaos.

Tom de Boer, Leeuwarden

Prettiger  Waarom moeten we toch iedere keer gelaten toekijken hoe een kleine
groep allochtone jongeren de boel op zijn kop zet door diefstal en overlast. Er
zijn inmiddels genoeg allochtone jongeren die hier wel hun draai hebben gevonden
en gewoon meedoen in de maatschappij. We zijn er vast te soft voor, maar als we
er nu eens voor zorgen dat de raddraaiers een enkeltje naar hun eigen land
krijgen, zonder zakgeld dit keer, dan wordt het voor de mensen in Nederland
veiliger en prettiger om hier te zijn.

M. Koolhaas, Moerkapelle

Rook-cafés  Wordt het niet eens dringend tijd dat de overtreders worden
aangepakt in plaats van de uitbater (Tel.17/01)? Pas als je zelf de boete moet
betalen, heb je er daadwerkelijk last van.

H. Burgerveen, Hilversum

Camouflage  Mevrouw Marbe vergat in haar column (Tel. 17/01) een eenvoudig
Nederlands woord te vermelden. 'Akkoord': een woord waar vooral de gewone mens
het hart bij overslaat als die het in de krant leest. Het betekent gewoon
belastingverhoging, zeker voor Jan met de pet. Gasakkoord, pensioenakkoord,
woonakkoord. Camouflage om begrotingstekorten te verhalen op de gewone burger.
Griezelig hoe een gewoon, eenvoudig woord in een pervers belastingsynoniem
veranderd is.

P. Wouters, Best

Schijntje  Buitenlandse werknemers in Nederland kunnen voor een schijntje (ca.
69 euro per maand) een basisziektekostenverzekering met enkele extra's krijgen.
Door een handigheidje ook nog eens zonder eigen risico! Ik betaal wel het volle
pond, maar voel mij als gewone Nederlander behoorlijk gediscrimineerd.

E.A.M. Uijlings, Leusden

Geschiedvervalsing  Laten we even met beide benen op de grond blijven. Waar moet
ik straks heen met mijn postzegels met Hitler-beeltenis (Tel. 16/01)? Gaan we
met zijn allen geschiedvervalsing plegen? Moeten we die memorabilia verbranden?
Deed Hitler ook met spullen die hem niet zinden. Dus toch maar niet. Natuurlijk
moeten we zulke lieden niet op een voetstuk plaatsen, maar gewoon inpassen in de
geschiedenis zonder ze te verzwijgen. Dat kan ook met het aanleggen van een
verzameling ter lering.

Paul Heuff, Vlissingen

LOAD-DATE: 17 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              137 of 141 DOCUMENTS



                                  De Telegraaf

                            17 januari 2014 vrijdag

Vakantiepark blijkt vrijstaat;
Giftige cocktail van verwaarlozing en overlast

SECTION: Binnenland; Blz. 7

LENGTH: 916 woorden


Illegale prostitutie, hennepteelt en dumpplaatsen van in Oost-Europa geronselde
seizoensarbeiders. Steeds vaker misbruiken criminelen de huisjes op noodlijdende
bungalowparken voor duistere praktijken. Gemeentebesturen op de Veluwe zijn het
spuugzat en hebben de handen ineen geslagen om de misstanden hardhandig de kop
in te drukken.                              Van onze verslaggevers  PUTTEN,
vrijdag  Een vakantie in een gezellig bungalowtje op de Veluwe was nog niet eens
zo heel lang geleden het ideaal van veel hardwerkende Nederlanders. Lekker
fietsen of wandelen in het bos. Of bij mooi weer naar het zwembad. En daarna
gezellig tafelen in een pannenkoekenhuis.

Maar met het toenemen van de welvaart veranderde ook de vakantiebestemming.
Nederland wilde niet meer naar de Veluwe, maar naar de Spaanse costa, de Turkse
stranden of een andere exotische bestemming. De lege bungalowtjes, chaletjes en
stacaravans vielen sindsdien meer en meer ten prooi aan criminelen.

De grote inval gisteren op bungalowpark De Kern in Putten komt dan ook niet uit
de lucht vallen. Uit cijfers van het gemeentelijke samenwerkingsverband Regio
Noord-Veluwe blijkt dat er alleen al in dit dorp 52 bungalowparkjes liggen. In
de negen gemeenten in deze regio staan in totaal zelfs 198 parkjes. Er zijn
simpelweg veel te veel bungalowparken, stellen de gemeenten in het vorig jaar
verschenen beleidsplan Vitale Vakantieparken.

In de nota winden de gemeenten er geen doekjes om: 'Zowel vanuit de sector zelf
als vanuit overheidszijde (gemeenten, regio, provincie en Rijk) wordt aangegeven
dat de kwaliteit van de verblijfsrecreatie, en dan vooral de parken en de
campings, de laatste jaren behoorlijk onder druk staat. Voor een (te) grote
groep van deze bedrijven geldt dat de gemiddelde kwaliteit te laag is en dat het
aanbod te weinig aansluit op de veranderde wensen van de consument.
Noodzakelijke investeringen blijven achter, ongewenst gebruik (semipermanente
bewoning, vestiging sociaaleconomisch zwakkeren, arbeidsmigranten etc.) lijkt
toe te nemen.' Het recept voor ideale vrijstaatjes.

De waslijst aan incidenten is dan ook lang. Het afgelopen jaar alleen al stuitte
politie en justitie op hennepplantages, illegale prostitutie en (zelf)moorden.
In Staphorst moest de brandweer herhaaldelijk uitrukken om verschillende,
mogelijk aangestoken branden te blussen. De aanleiding voor die branden wordt
gezocht in de volkswoede die in Staphorst ontstond, toen de diepreligieuze
dorpelingen vernamen dat er een sm-studio in een van de bungalows was
ondergebracht. En ondertussen glijden tal van andere parken af, omdat
leegstaande huisjes volgestopt worden met arbeidsmigranten uit vooral
Oost-Europa.

Belangenvereniging Vrij Wonen, die opkomt voor de bewoners van
recreatiewoningen, kent de problemen.  Laat ik vooropstellen dat er heel veel
prachtige parken zijn, waar mensen al jaren samen wonen en nooit iets voorvalt.
Sterker, daar is de sociale controle groter dan in de stad, want iedereen kent
elkaar , benadrukt secretaris Verdonk.

Arbeiders   De ellende speelt veelal op parken waar mensen tijdelijk worden
ondergebracht. Zo is er een onbekend aantal vakantiegebieden waar buitenlandse
arbeiders worden gehuisvest. Dan stoppen ze zes Polen in dezelfde woning en dan
gaat het mis

De exploitatieproblemen van parken ontstaan in de jaren tachtig als verre
vakantiebestemmingen voor steeds meer mensen bereikbaar zijn, zo blijkt uit de
nota Vitale Vakantieparken.  De bestaande verblijfsrecreatiebedrijven krijgen
niet alleen minder vraag, ook genereert het gebruik een duidelijk lagere
klantwaarde.  De mensen die er nog wel komen, zijn vaak vergrijsd en besteden
weinig. Een deel van de parken verkoopt huisjes en percelen aan particulieren
die er vaak neerstrijken om er permanent te gaan wonen, met alle bestuurlijke
problemen van dien.

Verloedering  Andere parkeigenaren ploeteren door, maar bezwijken uiteindelijk
voor het snelle geld van koppelbazen, pooiers en drugsdealers. Een andere
categorie van bewoning, zo stellen de Veluwse gemeenten vast, komt voor rekening
van gescheiden mannen of vrouwen en jongeren die geen geld hebben om op de
reguliere woningmarkt een huis te huren of te kopen. Al met al een giftige
cocktail die leidt tot verwaarlozing, verloedering en overlast, om de woorden
van de bestuurders te gebruiken.

De Belangenvereniging Vrij Wonen pleit al jaren voor eenduidige regels, maar
heeft nog geen succes geboekt.  Elke gemeente mag beslissen wat er op een
recreatiepark gebeurt, dus de verschillen zijn groot. Mag er permanent gewoond
worden? Is het alleen voor vakantiegangers? Soms heb je binnen een gemeente een
park met mensen die er al jaren permanent wonen, een park met gezinnen die op
vakantie zijn en oorden waar ze Poolse arbeiders hebben ondergebracht. Dat
illustreert de chaos goed.

Navolging  De initiatiefnemers van het handhavingsproject Vitale Vakantieparken
houden er rekening mee dat het project landelijk navolging krijgt. Het
dieperliggende doel is niet eens zo zeer de aanpak van de criminaliteit op zich.
Voor de Veluwe is toerisme een belangrijke inkomstenbron, schrijft Rob van den
Hazel van de Regio Noord-Veluwe.  De Veluwe is een populaire vakantiebestemming
en er liggen veel kansen om de verblijfsrecreatie te verbeteren. De ervaringen
die in de regio Noord-Veluwe worden opgedaan, kunnen gebruikt worden in andere
gebieden of elders in het land.

LOAD-DATE: 16 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              138 of 141 DOCUMENTS



                                  De Telegraaf

                            17 januari 2014 vrijdag

'Noorden is uitgezogen';
Lezers geven Groningers gelijk: recht op compensatie

SECTION: WatUZegt; Blz. 6

LENGTH: 719 woorden


Groningen is te lang in de steek gelaten in de aardgaskwestie. Dat vindt 85
procent van de deelnemers aan de Stelling van de Dag. Driekwart van u vindt
bovendien dat het noorden flink gecompenseerd moet worden voor opgelopen
woningschade.  Groningen is lang genoeg uitgebuit.

Naar verwachting gaat het kabinet binnenkort gehoor geven aan de jarenlange roep
vanuit het noorden, dat steeds meer schade ondervindt door bevingen veroorzaakt
door de aardgaswinning.

Een grote meerderheid van 89 procent neemt het de regering kwalijk dat zij nu
pas luistert naar de provincie. Het Staatstoezicht op de Mijnen waarschuwde al
een jaar geleden voor toenemende onveiligheid en schade aan woningen.

Schande  Bewoners zijn terecht boos, vindt u:  Het is een schande, het noorden
is veel te lang leeggezogen. Letterlijk en figuurlijk.    Den Haag heeft pakken
boter op het hoofd. Dit speelt al jaren en men heeft er niets aan gedaan. Nu mag
de burger straks weer de knip trekken om het gelag te betalen.

Er moet een compensatieregeling komen, daar zijn de meeste stemmers van
overtuigd. Van de deelnemers vindt 37 procent een miljard euro, het bedrag dat
de Groningse commissaris van de Koning wil krijgen, redelijk. Daarentegen vindt
35 procent een miljard te weinig.  Het noorden is te lang genegeerd , vindt u.
Het gebied had volgens driekwart van de deelnemers ook sterker mee moeten
profiteren van de aardgasbel, goed voor een opbrengst van 211 miljard euro sinds
1963. Het gebied had volgens driekwart van de deelnemers dan ook sterker mee
moeten profiteren van de aardgasbel, goed voor 211 miljard euro opbrengst sinds
1963. Bijvoorbeeld door één procent van de opbrengst terug te krijgen, zoals
Groot-Brittannië doet.

Velen vinden dat al dat geld verkwanseld is.  Nederland heeft op te grote voet
geleefd. Nu moeten we daarvoor opdraaien door hogere belastingen en
energierekeningen.  Bijna unaniem (96 procent) vinden de deelnemers dat
Nederland een deel van de aardgasbaten in een spaarpot had moeten stoppen, net
als Noorwegen heeft gedaan. Uit zo'n pot had dan mooi de schade betaald kunnen
worden.

Geen optie  Welzijn moet altijd voor economie gaan, daarover is 66 procent van
de deelnemers het eens. Maar direct stoppen met de hele gaswinning is geen
optie, zegt 74 procent. Het kabinet wil de gaswinning in plaats daarvan 'fors
verminderen'. Driekwart verwacht echter niet dat dit genoeg is om toekomstige
aardbevingen te voorkomen.  Er moet minstens voor de helft minder gepompt
worden. Anders heeft het geen enkele zin , meent een deelnemer.

Slechts 18 procent is van mening dat er met volle kracht doorgepompt moet
worden, omdat een kleine vermindering van de gaswinning grote gevolgen heeft
voor het begrotingstekort.  Jammer voor het noorden, maar het is nu eenmaal een
grote inkomstenbron voor Nederland.  Een ander zegt:  In het noorden wordt
weinig toegevoegd aan de economie. Met dat aardgas dragen ze tenminste nog iets
bij.

Bijna de helft van de deelnemers sluit zich aan bij de bewering 'de
actievoerders hebben weer gewonnen, de rekening gaat naar de gewone man'. Ruim
driekwart verwacht na het terugschroeven van de aardgaswinning wél een hogere
energierekening, en daar bent u uiteraard niet blij mee.

Velen menen dat de regering de noordelijke provincies achterstelt.  Het wordt
tijd dat Groningen eens serieus genomen wordt. Bijna een halve eeuw heeft alleen
Den Haag geprofiteerd van ons gas en nu zitten wij op de blaren!  roept een
verontwaardigde deelnemer. Bijna driekwart vindt dat het noorden respectloos
wordt behandeld door Den Haag.  Den Haag heeft Groningen op een schandalige
wijze uitgemolken en aan het lijntje gehouden.

Volgens 93 procent gebruiken de politieke partijen de aardgaskwestie om stemmen
te winnen voor de gemeenteraadsverkiezingen.  Het is wel een erg toevallige
timing , sneert iemand. Dat de kraan gewoon weer wordt opengedraaid zodra het
weer wat rustiger is in Groningen, daar twijfelt 70 procent van u niet aan.  Dit
riekt verdacht veel naar een verkiezingsstunt. Want alleen de Randstad telt voor
de politiek.

Lizette Bremer

Vandaag is er weer een Stelling van de Dag. U kunt eraan meedoen tussen 11.00 en
15.30 uur via www.telegraaf.nl en www.wuz.nl

LOAD-DATE: 16 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              139 of 141 DOCUMENTS



                                  De Telegraaf

                           16 januari 2014 donderdag

Zelf boek publiceren steeds eenvoudiger

SECTION: Finance; Blz. 30

LENGTH: 239 woorden


Van een onzer verslaggevers

AMSTERDAM    Modegrootheid Ralph Lauren is al klant, diverse architecten, koks,
kunstenaars en fotografen ook. Maar internetbedrijf Blurb, exponent van Silicon
Valley, gaat het nu ook toegankelijker maken voor de 'gewone man van de straat'
om boeken te maken.  Nederland is een erg belangrijke markt.

Het uitgeven van een boek kan een consument al langer zelf doen. Via een partij
als Amazon.com is self-publishing  een kansrijke markt. Met de technologie van
bijvoorbeeld Blurb (ruwweg $100 miljoen omzet) kan een consument eenvoudig en
goedkoop een boek maken. In Europa is Nederland voor Blurb de belangrijkste
markt, na het Verenigd Koninkrijk en Frankrijk.

Het verdienmodel stoelt op 'printing-on-demand'. Wanneer iemand jouw boek wil
kopen, print Blurb het uit. Dat maakt het mogelijk om prijsvechter te zijn.

Door met ander papier te gaan werken op ons printnetwerk, en met een ander
formaat, willen we een breder publiek gaan bereiken , zegt Brenda van Camp,
marketingdirecteur.  Van alle Nederlanders heeft 30% een plan om een boek te
maken. Alleen moet er zo veel gebeuren om dit voor elkaar te krijgen en het gaat
traditioneel tevens gepaard met hoge kosten. Daar spelen wij op in.

Het boek maken kan een consument kosteloos doen, al is het aan te raden sommige
zaken (als ontwerp) uit te besteden, waarmee duizenden euro's zijn gemoeid.

LOAD-DATE: 15 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              140 of 141 DOCUMENTS



                                  De Telegraaf

                            9 januari 2014 donderdag

Griek blijft zuchten onder bezuiniging;
Minister speelt alweer mooi weer

SECTION: Finance; Blz. 24

LENGTH: 692 woorden


ATHENE   De gewone Griek betaalt de prijs voor het glorende herstel in het bijna
failliete Griekenland, dat gisteren officieel het voorzitterschap van de EU
overnam van Litouwen. Onder druk van draconische bezuinigingen en hervormingen
in ruil voor240 miljard aan leningen uit Brussel werden de lonen van de Grieken
met tientallen procenten verlaagd terwijl de prijzen stegen. Van de ambtenaren
werden ook de pensioenen gekort.

Is er herstel? Waar dan?  zegt taxichauffeur Pete.  Ik zie er niets van. Er zijn
honderdduizenden mensen werkloos. Winkels, restaurants en hotels gaan dicht.
Zelf heeft hij er ook last van.  Mensen hebben geen geld meer voor een taxi.
Maar ik klaag niet , zegt hij.  Iedereen heeft het zwaar.

De ellende van de bevolking van zijn land weerhield de Griekse minister van
Financiën Yannis Stournaras er niet van voorafgaand aan de openingsceremonie van
het Griekse EU-voorzitterschap victorie te kraaien.

Hier is geen land in crisis dat het voorzitterschap overneemt, maar een land op
de weg naar herstel , sprak de bewindsman trots.

Hij beklemtoonde dat de doelen die Brussel in ruil voor de EUR 240 miljard aan
leningen samen met Athene had vastgesteld zijn gehaald. Zoals een evenwichtige
begroting, de aanpak van belastingontduiking door een goed functionerende
Belastingdienst, de herstructurering van de banken ten koste van het spaargeld
van de crediteuren en het vergroten van de Griekse concurrentiekracht. Hierdoor
kan Griekenland volgens hem halverwege dit jaar het speciale hulpprogramma van
de EU beëindigen. Ook verwacht de minister dit jaar economische groei van circa
0,6%.

De mensen zullen deze verbeteringen voelen in hun portemonnee en in het
dagelijks leven , zei Stournaras, wiens groeiscenario volgens de OESO veel te
optimistisch is.

Dat het beter gaat met ons land, gelooft alleen de regering zelf , zegt de
ondanks het zachte weer met een ijsmuts getooide Greg. Zijn werk als monteur van
airco's brengt niet meer genoeg op en dus is hij nu ook in de avonduren werkzaam
in een kranten- en snoepkiosk, vlak bij de Akropolis. Maar zelfs dat werk brengt
steeds minder op.  Er komen steeds minder mensen , zegt hij. Als gevolg hiervan
verdient Greg in de winter, als de spoeling het dunst is, nog maar EUR 15 op een
avond, tegen EUR 25 in de zomer.

Dat vindt ook Jorgos, een in keurige livrei gestoken manusje-van-alles in een
Atheens hotel.  Sinds Griekenland in 1981 tot de EU toetrad, hebben onze
politici het geld uit Brussel in eigen zak gestoken , stelt hij.  En dat over de
rug van de gewone man.  De 40-jarige Jorgos verdiende eerst EUR 1000 netto per
maand. In 2012 werd zijn salaris met 15% gekort tot EUR 850.  Dit jaar wordt
mijn salaris bevroren en volgend jaar komt er 1% bij , zegt hij.

De salarisverlaging was volgens hem nodig omdat de grond van de hotels sinds
kort wordt belast. Voor de hotelbediende betekende het dat hij zijn huur niet
meer kon betalen. Hij is daarom bij zijn vriendin ingetrokken.

Volgens een 23-jarige oud-studente, die in een parfumeriezaak werkt, maken
bedrijven misbruik van de crisis door de salarissen te verlagen. Ze is net
afgestudeerd in Europese studies, maar kon in die sector nog geen baan vinden.
Gaat het beter, zegt de regering? Nou, we zullen zien.

Toch is het de vraag of de Griekse schuldencrisis op een andere manier dan ten
koste van de gewone Grieken had kunnen worden opgelost. De bijna failliete
Griekse staat kon niet anders dan ten koste van draconische maatregelen worden
gered. Dat betekende dat burgers, vooral ambtenaren, hun baan verloren, hun
bedrijf failliet zagen gaan, hun salaris zagen worden gekort of een groot deel
van hun spaargeld verloren zagen gaan.

Minister Stournaros, die aankondigde dat het met de straffe bezuinigingen in
zijn land voorlopig nog niet gedaan is, erkende wel dat de Griekse bevolking tot
nu toe en immens offer heeft moeten brengen:  Wat we hebben gedaan heeft geen
enkel ander land in vredestijd gepresteerd. Maar het heeft een keerzijde:
verlies aan inkomen. Geen ander land leed daaronder zo zwaar.

LOAD-DATE: 8 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              141 of 141 DOCUMENTS



                                  De Telegraaf

                            4 januari 2014 zaterdag

Verbaal vuurwerk op Haags feestje

SECTION: Journaal; Blz. 4

LENGTH: 716 woorden


Het kost een paar centen, maar dan heb je ook wat. Bijna tweeduizend Hagenaars,
zowel gewone burgers als vrijwilligers en notabelen, bouwden een gezellig
feestje in het Atrium van het Haagse stadhuis.  Een feest voor groengele
enthousiastelingen , zo omschreef burgemeester Jozias van Aartsen  de 125.000
euro kostende nieuwjaarsreceptie. Uit protest tegen de kosten werd het feestje
geboycot door raadsleden van SP en PVV.  Daarom is het hier zo gezellig!  zei
oud-wethouder Frits Huffnagel  vrolijk.

Ook VVD-raadslid Ibo Gülsen , partijgenoot van Huffnagel, had weinig begrip voor
alle ophef.  Natuurlijk moet je altijd op de centen letten. Maar we doen dit ook
als bedankje voor mensen die iets voor de stad hebben gedaan.  Zo was er de
90-jarige Engelandvaarder en generaal b.d. Rudi Hemmes , die afgelopen juni tot
ereburger werd benoemd wegens zijn verdiensten voor onder meer oud-strijders en
voetbalvereniging HBS.

Er waren ook vele tientallen vrijwilligers die in november figureerden bij de
nagespeelde landing van prins Willem Frederik  op het Scheveningse strand. Voor
de receptie hadden zij zich weer uitgedost als 19e-eeuwse soldaat, Kozak of
vissersvrouw ter ere van hun regisseur Aus Greidanus . Deze kreeg uit handen van
burgemeester Van Aartsen de Haagse Pluim voor de regie van de landing en ook
zijn werk als acteur en regisseur bij Toneelgroep de Appel. Tot hilariteit van
de zaal liet Greidanus zijn prijs meteen kapot vallen, maar met een beetje lijm
is het vast weer goed gekomen.

Voor de grootste verrassing zorgde burgemeester Van Aartsen in zijn
nieuwjaarstoespraak. Hij liet weten dat dit de laatste grootschalige
nieuwjaarsreceptie is, als het aan hem ligt.  Ik vind dat het tijd is voor
verandering , aldus Van Aartsen.  Waarom zouden we niet iets gaan organiseren
waar nog veel meer Hagenaars van kunnen genieten. Ik stel voor een spetterende
vuurwerkshow boven onze Hofvijver op 1 januari 2015. Maar het stadsbestuur moet
dat wel goedkeuren , tekende hij aan. Dat zal vast voor nog meer politiek
gebakkelei zorgen dan de kostbare nieuwjaarsreceptie, waar het geld tenminste
werd besteed aan tastbare genoegens als bier, wijn, poffertjes, frites en
haring.

Van Aartsen gebruikte het podium ook om flink van leer te trekken tegen de
vuurwerkchaos tijdens de jaarwisseling.  Er is teveel onrust, die met veel inzet
moet worden beteugeld. Het consumentenvuurwerk is niet meer het vuurwerk van
vroeger. Het is zwaarder, gevaarlijker en vaak illegaal , zei hij. Onder
applaus, maar ook wel enig boegeroep, stelde de burgemeester voor om de periode
te verkorten dat vuurwerk afgestoken mag worden:  Dus daarmee niet eerder
beginnen dan om elf uur 's avonds op 31 december.

Ad Havermans , oud-burgemeester van Den Haag (1985-1996), vertelde tijdens de
receptie dat hij het wel eens is met de huidige burgervader.  Ik ben geschrokken
van de enorme hoeveelheid vuurwerk die dit jaar werd afgestoken. Dat was in mijn
tijd veel minder , aldus de burgemeester te midden van gasten als vicepresident
van de Raad van State Piet Hein Donner , oud-Shell-topman Jeroen van der Veer ,
de Wassenaarse burgemeester Jan Hoekema , schrijfster Yvonne Keuls , Haagse
Hogeschool-voorzitter Rob Brons,  thesaurier van de Koning Joop Baars  en
CDA-Europarlementariër Wim van de Camp .

In de zaal waren de meeste ambtelijke hoofdrolspelers van de nieuwjaarsnacht,
zoals politiechef Paul van Musscher  van de eenheid Den Haag en
brandweercommandant Esther Lieben . Van Musscher stelde vast dat de
jaarwisseling in Den Haag  zonder ernstige incidenten  is verlopen.  Het tij
lijkt gekeerd. Ik kijk ook met zeer veel tevredenheid terug omdat geen
hulpverleners erg gewond zijn geraakt , zei de politiebaas.

Den Haag is dit jaar het toneel van een aantal grote evenementen, zoals het WK
Hockey (31 mei t/m 15 juni) en de Nuclear Security Summit (24 en 25 maart). Dan
komen bijna zestig wereldleiders, onder wie de Amerikaanse president Barack
Obama  en zijn Russische collega Vladimir Poetin , naar ons land.  Het wordt de
grootste veiligheidsoperatie in Nederland ooit. Ons doel is die top veilig en
waardig te laten verlopen , zei politiebaas Van Musscher. Ook Van Aartsen keek
ernaar uit:  We zullen de stad op zijn mooist laten zien."

LOAD-DATE: 3 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved
