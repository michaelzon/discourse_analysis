



Download Request: Selected Items: 1 - 200
Time Of Request: Sunday, October 28, 2018  20:44:26

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2017) and leq(31/12/2017)))


Source: De Volkskrant
Project ID:



                               1 of 200 DOCUMENTS



                                 de Volkskrant

                           30 december 2017 zaterdag

Die verguisde Freud was ineens weer overal

BYLINE: OLAF TEMPELMAN

SECTION: Opinie zaterdag; Blz. 6, 7, 8

LENGTH: 2392 woorden



HIGHLIGHT: Afgeschreven leek de Weense zenuwarts, maar Olaf Tempelman zag in
2017 de grote actualiteitswaarde van het freudiaanse gedachtengoed. Denk aan het
lustprincipe, narcisme, onbehagen en projectie.


Wat zullen historici van de toekomst eruit lichten als ze praten over het jaar
2017? Het was het jaar waarin Donald Trump het Witte Huis kwam bewonen. Het was
het jaar waarin Alternative für Deutschland en Forum voor Democratie electoraal
doorbraken. Het was het jaar waarin Manchester, Londen, Barcelona, Parijs,
Stockholm, Istanbul en St.-Petersburg werden getroffen door terreur.



Het was het jaar waarin Catalanen niet meer bij Spanje wilden horen en Friese
mannen Randstedelijke demonstranten tegen Zwarte Piet klemreden op de A7. Het
was het jaar waarin woede meer dan ooit werd geuit via Twitter, waarin
getwitterde boosheid een nucleaire dimensie kreeg als de 140 tekens afkomstig
waren van de president van de VS of de Briljante Kameraad van Noord-Korea. En
het was natuurlijk het jaar van #MeToo, het jaar waarin slachtoffers een boekje
open deden over het gedrag van mannen als Harvey Weinstein, Kevin Spacey, Job
Gosschalk en Jappe Claes. Vrouwen op het boeddhistische pad meldden dat de
bestsellerlama Sogyal Rinpoche zijn vleselijke lusten bijna net zo botvierde als
Weinstein, ook al onderwees hij hoe je lust en verlangen kunt laten verdampen.

Kun je 2017 een predicaat geven? Valt uit al dat nieuws iets te destilleren? Ik
doe een voorstel, een term die ik steel van de Stichting Breukvlakken: onbehagen
bij lustwezens.

U moet eens kijken bij wie u uitkomt als u dat googelt. Een wetenschapper mag u
de Weense zenuwdokter Sigmund Freud (1856-1939), grondlegger van de
psychoanalyse, niet meer noemen, tenzij u dat woord tussen aanhalingstekens zet.
Nauwelijks een denker die zo invloedrijk was - zonder Freud zouden we niets
verdringen en ons nooit freudiaans verspreken -, nauwelijks een denker die zo is
verguisd en afgeschreven.

Menigeen breekt weer een lans voor Marx. Met Freud moet je niet meer aankomen.
Nagenoeg elke keer dat ik het afgelopen decennium in een stuk aan Freud
refereerde, kreeg ik wel een getergde reactie van een moderne psychotherapeut of
iemand uit de wetenschap: U beroept zich op een charlatan!

Nu weet ook ik dat 'ontdekkingen' à la het oedipuscomplex en de penisnijd niet
voortkwamen uit wetenschappelijk onderzoek, maar uit Freuds imaginatieve brein.
Maar aan datzelfde brein ontsproten flink wat inzichten waarmee we nog steeds,
of juist nu, ons voordeel kunnen doen. Emeritus hoogleraar psychiatrie Jan
Swinkels zei het op een van de Freudfestivals van 2017 zo: 'Freud louter
beoordelen op zijn flaters, wat tegenwoordig vaak gebeurt, is hetzelfde als
Newton alleen beoordelen op zijn alchemistische avonturen waarin hij uit lood
goud wilde maken.' Wie nieuwe werelden verkent, doet zijn grote ontdekkingen
terwijl hij zonder gps navigeert in het donker.

2017 was een Freudjaar par excellence. De psychoanalyse vierde in Nederland haar
honderdste verjaardag. De Stichting Breukvlakken organiseerde festivals om
freudiaans gedachtengoed levend te houden in een tijd waarin geen verzekering de
psychoanalyse nog vergoedt en de hersenwetenschap oppermachtig is.

De actualiteit was mensen die Freuds relevantie wilden aantonen in 2017 ter
wille. Kijk nou eens naar die #MeToo-beweging. Als iemand als Dick Swaab de
oorsprong van het gedrag van Harvey Weinstein gaat traceren, komt hij vast uit
in het brein. Wie niet zo thuis was in de hersenwetenschap, kon bij #MeToo per
ongeluk denken aan dokter Freud. Die had immers ook aandacht voor het orgaan
waaraan Woody Allen refereerde toen die zijn brein zijn 'op-één-na-favoriete
orgaan' noemde.

Het was 1911 toen Freud zag dat het niet ieder mens makkelijk afgaat een
evenwicht te vinden tussen primaire behoeften en culturele mores. Freud
ontwaarde zelfs grote spanning tussen een 'lustprincipe' en een
'realiteitsprincipe'. Dat realiteitsprincipe, noem het cultuur en beschaving,
zorgt ervoor dat mensen lusten en driften aan banden leggen. Maar op het kantoor
van Harvey Weinstein en in de meditatieruimte van Sogyal Rinpoche liet het
realiteitsprincipe het afweten - aankomend acteurs die te maken kregen met Job
Gosschalk en Jappe Claes zagen ook bovenal het lustprincipe aan het werk.

Een typisch ongemakkelijk freudiaans inzicht is dat laagjes cultuur en
beschaving vaak maar flinterdun zijn. Voor je het weet scheuren er driften
doorheen. De 45 miljoen volgers van Donald Trump op Twitter konden daar in 2017
over meepraten. Menig freudiaanse tekst over 'barstende laagjes' leek behalve
over Harvey Weinstein ook over de twitterende president van de VS te gaan. En
hij was niet de enige bij wie 'het beschavende deksel van de cultuur' er in 140
tekens vaak helemaal afvloog. 'De cultuur bedwingt de gevaarlijke agressielust
van het individu' , schreef Freud in 1930, 'door het te laten bewaken door een
instantie in zijn innerlijk, als een veroverde stad door bezettingstroepen.'
Helaas, soms heeft de 'agressielust' schoon genoeg van de innerlijke instantie.


Ach, die zo verguisde maar invloedrijke Freud. In 2017 vielen hem vaak heimelijk
eerbetonen ten deel omdat het zo vaak ging over een nieuwe Nederlandse
politicus. Het is immers niet zo moeilijk te zien dat Thierry Baudet 'als het
ware verliefd is op zichzelf'. Het was Freud die 'narcisme' voor het eerst
bezigde als naam voor een aandoening. In de ongeremde vorm zien we bij de
patiënt 'zelfingenomenheid, sterk overtuigd zijn van eigen kwaliteiten en
grootheidsgevoelens met betrekking tot zichzelf'. Denk aan die diagnose vóór u
besluit Forum voor Democratie te stemmen.

Velen bogen zich in 2017 over de herkomst van mannen als Trump en Baudet, en
over die van twitterende mannen, GeenStijl-mannen en #MeToo-mannen. Je kon lezen
dat het hier ouderwetse, klassieke mannen betreft, mannen die de buik vol hebben
van de geheven vingertjes van een veelheid aan emanciperende groepen. Lezers van
Bas Heijnes freudiaanse essay Onbehagen zijn geneigd iets anders te concluderen:
dat die mannen juist typisch zijn voor deze tijd. In de geest van Freud legt
Heijne de 21ste-eeuwse samenleving op de sofa en constateert dat het met het
evenwicht tussen het lustprincipe en het realiteitsprincipe niet best meer
gesteld is. We leven in een cultuur van onmiddellijke behoeftebevrediging,
waarin het realiteitsprincipe steeds vaker wordt genegeerd.

In die cultuur zien we volop egocentrische lustwezens, maar ook volop
gefrustreerde lustwezens. Neem Harvey Weinstein. Die kon vreselijk tekeergaan
als hij niet kreeg wat hij wilde. Als u niet meteen een overeenkomst ziet met
boze kiezers en scheldende twitteraars, willen freudianen u dat wel uitleggen.

Psychoanalyticus en emeritus hoogleraar Antoine Mooij leerde zijn gehoor in het
Freudjaar 2017 dat het lustwezen mens in deze tijd zwaar op de proef wordt
gesteld. We leven in een excessieve beeldcultuur, constant wordt er aan onze
behoeften geappelleerd, alles schreeuwt om onmiddellijke bevrediging, erkenning
en heel veel likes. Dat kan niet anders dan tot frustratie leiden. Waar flink
aan lusten wordt geappelleerd, worden ook flink wat lusten gefrustreerd. Dan
krijg je 'korte lontjes' en 'dikke ikken'. Een samenleving, zei Mooij, staat of
valt met frustratietolerantie van ingezetenen, een vermogen tot incasseren en
een vermogen tot symboliseren. Een besef van 'het fundamentele tekort' moet
ergens in de belevingswereld van mensen resoneren.

Mooij hield die voordracht op een Freudfestival met de sprekende titel
'Scheurende Democratie'. Op die conferentie bogen freudianen zich over het
probleem van kiezers die door toedoen van gefnuikte lusten rare sprongen maken
in het stemlokaal. Westerse mensen zijn gestaag eigenmachtiger geworden. Maar
waar autonomie is, is onbehagen nooit ver weg. Eigenmacht in een moderne
maatschappij betekent immers vaak ook: 'zoek het zelf maar uit'. Freud vermoedde
het 87 jaar geleden al in zijn geschrift Das Unbehagen in der Kultur. Bas Heijne
verklaarde aan de hand daarvan de stem van arme Amerikanen op Trump: die waren
zo gefrustreerd in hun lusten - het verlies van huizen, banen en pensioenen -
dat ze irrationeel werden, op Trump stemden en van de regen in de drup
belandden.

Freuds lezers leren dat onbehagen ver geëvolueerde samenlevingen eigen blijft.
Conform zijn imago trekt de Weense geneesheer een forse beerput open: in de mens
gist een amalgaam aan lust en haat, levensdrift en doodsdrift waarvan hij zich
amper bewust is.

De Vlaamse filosoof Marc De Kesel zegt het liever anders: 'Typisch Freud is hele
ongemakkelijke dingen zomaar zeggen.' De Kesel vertelde op het Scheurende
Democratiefestival dat we onze democratie waarschijnlijk bestendigen als we meer
oog hebben voor het kolkende mengsel in ons - dus inclusief woede en haat. In
plaats van die te rationaliseren of te ontkennen, is het beter die onder ogen te
zien. De Kesel: 'Uw haat is de uwe, u moet er een beetje respect voor hebben.'

Zo gaat het meestal niet, zeker niet op Twitter. We neigen ernaar onze haat
'even uit te besteden' door anderen te gaan haten. Noem het vakantie nemen van
de zelfhaat. De sarcastische Freud wist in 1930 dat de Joden zich als haatobject
'verdienstelijk hebben gemaakt voor de culturen van hun gastvolkeren'.

Zulke 'uitbestede haat' zagen freudianen in het Freudjaar 2017 te over.
Catalanen projecteerden onbehagen op de Spaanse staat. De Spaanse staat vierde
van de weeromstuit zijn toorn op Catalanen bot. Op de A7 bij Joure zagen we
toorn bij Friese mannen die bussen met demonstranten tegen Zwarte Piet
klemreden. De demonstranten in die bussen waren ook boos: op de nakomelingen van
slavendrijvers die weigeren hun folklore aan te passen. Woede was geen emotie
waarop één groep het patent had. Wie online ging, zag dat bestrijders van 'witte
privileges' in scheldpartijen vaak even royaal gebruikmaakten van namen van
geslachtsdelen als bestrijders van 'cultuurmarxisten'.

En het kon allemaal veel erger. De Rohingya's van Myanmar werden in 2017
wereldwijd bekend als het haatobject van theravada-boeddhisten. De westerse
maatschappij an sich was het haatobject van jihadi's die aanslagen pleegden in
diverse steden. En met elke aanslag werd het voor kiezers verleidelijker woede
en onmacht te projecteren op moslims binnen hun landsgrenzen die geen jihadi's
zijn. Marine Le Pen haalde haar beste resultaat ooit, de AfD werd uit het niets
de derde partij van Duitsland.

Mensen die kolken van onbehagen denken dat dit zal verdwijnen als hun haatobject
eenmaal is verdwenen. Freud wist in 1930 al: onbehagen blijft als er geen
etnische of religieuze minderheid meer in de buurt is. 'Uitbesteed onbehagen' is
wel de dood van de democratie. Die bestaat bij gratie van het feit dat het
uitgeslotene wordt ingesloten. Marc De Kesel legde dat zijn gehoor uit op een
sheet. Democratie is: 'Wij (allen) zijn het volk.' Mensen die kwaad zijn
schrappen het woordje 'allen'. Dan krijg je dus: 'Wij (...) zijn het volk.'

René Foqué, emeritus hoogleraar rechtswetenschappen met hart voor Freud, zegt
het zo: 'Elke samenleving is per definitie een verdéélde samenleving.
Pluriformiteit heeft alles te maken met rechtdoen aan de gespletenheid van het
volk.' Hoed je dus voor politici die namens 'het volk' gaan spreken. Geloof niet
meteen een CDA-leider die namens 'de gewone Nederlander' klaagt over
'verweesdheid'. Die gewone Nederlander komt voor in flink wat schakeringen.
Binnen in zo'n gewone Nederlander zijn contradicties aan de orde van de dag.

Als we bij onszelf naar binnen kijken, stuiten we op gespletenheid en dingen die
ons niet bevallen. Op dezelfde wijze horen we in een democratie steeds dingen
die ons niet bevallen uit monden van mensen die net als wij 'het volk' zijn. In
het vermogen om te gaan met wat ons niet bevalt, zit een verschil tussen
democratie en dictatuur, tussen beschaafde en 'minder beschaafde' kringen. Op de
ene plek worden kritiek en frustratie getolereerd, op de andere worden mensen
kwaad en slaan ze om zich heen.

René Foqué verwees naar een sleutelessay van de Brits-Poolse filosoof Leszek
Kolakowski, Op zoek naar de barbaar. Kolakowski stelt daarin 'dat de barbaren
dáár schuilen waar mensen niet in staat zijn zichzelf onder kritiek te stellen'.
Zulk onvermogen zien we bij jihadi's, bij Kim Jong-un, bij Erdogan en zo nog wat
regimes. Het is het vermogen jezelf wél onder kritiek te stellen, stelde
Kolakowski, dat 'het Westen' met zijn democratieën onderscheidend maakte.

Je kunt beweren dat 2017 voor 'het Westen' zo'n moeilijk jaar was omdat een
belangrijke nieuwe leider op dat vlak zo duidelijk tekortschoot. In november
twitterde de president van de VS bijvoorbeeld dat CNN met zijn kritische
berichtgeving over de president van de VS 'ons Land slecht vertegenwoordigt
tegenover de WERELD'. Stel dat deze president niet gevangen had gezeten in een
systeem 'dat recht doet aan de gespletenheid van het volk': dan had CNN van
Trump net zo'n fijne opknapbeurt gekregen als de golfresorts die Trump opkocht.
Het land had daar profijt van getrokken, Poetin had getelefoneerd met
complimenten.

Het was verleidelijk in 2017 tekortschietende tolerantie ten opzichte van wat
niet bevalt vooral te zien bij Trump en geestverwanten. Echter: in minder
extreme vormen was die net zo goed zichtbaar bij ideologische tegenpolen.
SPD-leider Martin Schulz gaf onlangs nog op typische wijze blijk van een
gebrekkig vermogen om te gaan met wat hém niet bevalt: landen die reserves
houden bij een Europese politieke unie, moeten wat hem betreft maar uit de EU
vertrekken. Wat je daarna van de EU overhoudt, laat zich bezien, maar met
democratie waarin het uitgeslotene wordt ingesloten heeft het niet veel te
maken.

Aan het slot van hun Scheurende Democratiefestival concludeerden freudianen dat
democratieën horen te evolueren en altijd voor verbetering vatbaar zijn. Maar
één ding zal democratieën eigen blijven: een democratisch tekort. Dat laat zich
net zo slecht opheffen als het 'fundamentele' of het 'menselijk' tekort. Onze
alarmbellen moeten afgaan als mensen dat tekort de wereld willen uit helpen - de
hel op aarde is dan dichterbij dan de hemel. Om met René Foqué te spreken: 'Een
tekort is iets wat móét. Een democratisch tekort is iets heel anders dan een
financieel tekort.'

Ik wens u een gezond 2018 met een ruimhartige dosis frustratietolerantie.

Eén ding zal democratieën eigen blijven: een democratisch tekort. Onze
alarmbellen moeten afgaan als mensen dat tekort de wereld willen uit helpen




Bekijk de oorspronkelijke pagina: , ,

LOAD-DATE: 29 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               2 of 200 DOCUMENTS



                                 de Volkskrant

                           30 december 2017 zaterdag

De vloek van de bitcoin

BYLINE: DOOR GERARD JANSSEN

SECTION: Zaterdag; Blz. 18, 19

LENGTH: 1766 woorden



HIGHLIGHT: Het houdt veel bitcoinbezitters uit de slaap: ooit aangeschaft,
beetje vergeten en nu de koers door het dak gaat, ben je het wachtwoord van je
digitale portemonnee kwijt. En je kunt nergens een nieuw aanmaken.


Zorgen om virtueel geld


Enkele weken geleden lag ik met koorts op bed en keek op Netflix naar een
documentaire over de schurken van Goldman Sachs. Op een mysterieuze manier is
het ontspannend om naar schurken te kijken als je moe en ziek bent. En met een
documentaire over Goldman Sachs zit je dan goed. Wolkenkrabbers met spiegelende
ruiten, de skyline van Manhattan en mannen in pak die lachen om de spaarcenten
van hardwerkende burgers.



Ondertussen hield ik op mijn telefoon nauwlettend de koers van de bitcoin in de
gaten. Iedere minuut werd dat ding meer waard, constateerde ik tevreden als
early adopter onder de bitcoinbezitters. Ha ha ha... wacht maar, dacht ik. 'We'
nemen het heft in eigen hand. 'We' hebben geen bank meer nodig. HA HA HA! World
domination! Doei Goldman Sachs!

En dan was ik nog maar een piepkleine speler. Geen bitcoinmiljonair, zoals je
die vandaag de dag regelmatig ziet aanschuiven in talkshows en
actualiteitenprogramma's. Bleke mannen die in één maand '100 K' of zelfs 'een
paar M' hebben 'gemaakt' door slim te speculeren, die zelfverzekerd de oorlog
verklaren aan 'the middle man', en hartgrondig betwisten dat de bitcoin een
zeepbel is, met uitspraken als: 'Je moet het omdraaien. Als je de euro
vergelijkt met de bitcoin, is de euro bezig met een vrije val.' Knappe jongen
die het allemaal thuis op de bank aanhoorde en zich niet ontzettend dom voelde,
omdat er hij niets van begreep, behalve dan dat hij klaarblijkelijk veel te laat
was ingestapt.

Mijn interesse in de bitcoin werd aanvankelijk gewekt door de mysterieuze
bedenker van de munt. November 2008 publiceerde ene Satoshi Nakamoto een artikel
op internet met een briljant idee, over hoe je digitaal goud kunt smeden, om
daarmee de banken overbodig te maken. Rondom de bitcoin ontstonden de jaren erna
verhalen die deden denken aan de tijden van de Klondike Goldrush, waar Dagobert
Duck zijn rijkdom vergaarde.

Nog steeds weet niemand wie Nakamoto is. Maar vaststaat dat hij inmiddels
schatrijk is.

Zijn bitcoins waren op het moment dat ik aan dit artikel begon 19 miljard dollar
waard. Als u dit leest, kan dat overigens weer anders zijn. De waarde van de
munt fluctueert nogal, om het voorzichtig uit te drukken. Op Twitter circuleert
een grap over een jongen die een bitcoin voor zijn verjaardag vraagt. Zijn vader
zegt: 'Wat? 15.554 dollar? 14.354 dollar is veel geld. Waar heb je trouwens
16.782 dollar voor nodig?'

Om de goudkoortsverhalen goed te kunnen volgen, wilde ik begrijpen wat een
bitcoin precies was, maar steeds als ik dacht dat ik het begreep, raakte ik de
draad weer kwijt. Daarom besloot ik ze in 2013 zelf aan te schaffen. Heel
voorzichtig kocht ik voor 50 euro een bitcoindubbeltje en een bitcoinstuiver.
Tevreden stelde ik vast dat die na een paar maanden meer dan 100 euro waard
waren geworden. En niet veel later zelfs 200 euro. Ik was uitermate in mijn
nopjes met mezelf. Ik kon me niet herinneren ooit eerder iets slims met geld
gedaan te hebben.

Toen de bitcoinkoers vervolgens weer inzakte, nam mijn interesse even hard weer
af. Een paar jaar dacht ik nauwelijks aan mijn dubbeltje en mijn stuiver. Maar
afgelopen november bleken ze ineens 1.000 euro waard. En toen 1.500 euro! En
terwijl ik deze woorden typ al 2.000 euro!

Een spectaculaire stijging. Maar hoe euforisch ik aanvankelijk ook was over mijn
visionaire aankoop, al snel maakte dat gevoel plaats voor hevige onrust.

Hoe kon dit? Bezat ik die 0,15 bitcoin eigenlijk wel echt? Of was ik ergens
ingetrapt?

Om dat te testen, besloot ik iets te kopen met een klein stukje bitcoin. Ik
opende mijn bitcoin wallet, een programmaatje dat contact maakt met het
internationale bitcoinnetwerk en dat je digitale handtekening voor je bewaart.
Zo'n digitale handtekening heeft de volgende vorm:

5Kb8kLf9zgWQnogidDA76MzPL6TsZZY36hWXMssSzNydYXYB9KF

Als iemand anders mijn digitale handtekening te pakken krijgt, heeft hij
controle over mijn 0,15 bitcoin. Vandaar dat die digitale handtekening
versleuteld ligt opgeborgen in mijn digitale portemonnee, mijn bitcoin wallet.

Maar ik kwam erachter dat mijn digitale portemonnee verouderd was en dat de
software niet meer bijgehouden werd. Het advies was om een nieuwe portemonnee te
installeren. Ik plukte een ander programmaatje van internet en tikte daarin de
seed, twaalf woorden die op een of andere manier samenhangen met je digitale
handtekening en die makkelijker te onthouden zijn. Iets als dit:

Worship feast bee stone odd scale

peel patient feast bee stone odd

Maar het nieuwe programma herkende mijn seed niet. Er verscheen iets in beeld
over een BIP39 formaat. Mijn seed was BIP39 formaat of had in BIP39 formaat
moeten zijn. Hoe dan ook: mijn seed was niet goed. Nu werd ik zenuwachtig. Voor
iemand die zijn geld verdient met het schrijven van dit soort artikelen, is een
paar duizend euro een interessant bedrag.

Ik zocht op internet naar mensen die hetzelfde probleem hadden, maar hun tips
werkten bij mij niet. Een andere optie was om mijn private key uit mijn oude
bitcoin wallet te halen. Om die tevoorschijn te toveren had ik een wachtwoord
nodig. En welk wachtwoord had ik vier jaar geleden bedacht en - héél verstandig
- nergens opgeschreven?

Geen flauw idee.

Het vervelende van een vergeten password van een bitcoin wallet is dat je het
ook écht kwijt bent. Je kunt niet ergens een nieuw aanmaken.

Was ik nu mijn 0,15 bitcoin kwijt? Ik probeerde mezelf te sussen met de gedachte
dat ik virtueel misschien wel veel geld, maar feitelijk niet meer dan 50 euro
verloren was. Dat was me, zacht gezegd, weleens eerder overkomen.

Maar er nestelde zich een stemmetje in mijn hoofd. Een stemmetje dat me driftig
opdrachten begon te geven om verder te zoeken op internet en uit te vinden hoe
ik mijn dubbeltje en stuiver weer zou kunnen opduikelen. Het stemmetje haalde
allerlei financiële orakels aan, die beweerden dat een bitcoin tonnen waard zou
worden. En het citeerde antivirustycoon John McAfee, die had getwitterd dat als
een bitcoin eind 2020 geen miljoen dollar waard was, hij zijn lul eraf zou
hakken en zou opeten.

Daar zat ik dan, zonder wachtwoord. Dit kon wel eens een terugkerende kwelling
gaan worden.

En niet voor mij alleen. Precies deze bitcoinvloek houdt al velen uit de slaap.
Legendarisch is het verhaal van de Brit James Howell, die in 2013 in het nieuws
kwam omdat hij per ongeluk een computerschijf met daarop 7.500 bitcoins had
weggegooid. Destijds waren die bitcoins ongeveer 4 miljoen dollar waard. Bij het
schrijven van dit stuk staat de teller op meer dan 100 miljoen dollar. Genoeg om
een grote graafexpeditie op touw te zetten, zou je zeggen.

Toen ik googelde op 'bitcoin', 'password' en 'lost', ontdekte ik dat er meer
mensen waren zoals ik. Op de site van Wired stond een bloedstollend artikel van
Mark Frauenfelder. Toen hij in maart 2016 met zijn vrouw naar Tokio ging voor
een vakantie en bij het pakken van zijn koffer een oplader zocht, trof hij
ergens een geel briefje aan. Op dat briefje had hij zelf ooit de seed geschreven
van de 7,4 bitcoins die hij op een speciale Trezor bitcoinwallet had staan. Dat
is een soort usb-stick waarop je je bitcoinhandtekening kunt bewaren. The most
secure hardware wallet, aldus de fabrikant.

Frauenfelder bedacht zich dat als zijn vliegtuig zou neerstorten, zijn dochters
niet zouden weten wat ze met dit briefje zouden moeten doen. Zijn bitcoins, die
op dat moment zo'n 8.000 dollar waard waren, zouden dan verloren gaan. Hij
schreef daarom een paar instructies op het briefje en legde het onder het kussen
van een van zijn dochters.

Toen hij weer terug was uit Tokio vroeg hij ernaar. Zijn dochter had geen
briefje gezien. Er was wel een schoonmaakster geweest. En inderdaad, de
schoonmaakster herinnerde zich dat ze het briefje had weggegooid. De bitcoins
waren inmiddels 8.384 dollar waard.

Gelukkig wist Frauenfelder de pincode nog van zijn Trezor USB-stick:

551445

Maar toen hij dat intikte, verscheen de boodschap:

Wrong pin entered.

Na zes pogingen stond het zweet op zijn voorhoofd. Na iedere poging moest hij
langer wachten om een nieuwe poging te kunnen wagen. Hij deed geen oog meer
dicht. Hij droomde over getallen met een 1, 4 en 5. En er was die angst: dat de
bitcoins nog veel meer waard zouden worden. Als hij zijn pin niet snel zou
terugvinden, zou de Trezor hem zijn leven lang blijven achtervolgen.
Frauenfelder ging zelfs naar een hypnotiseur, maar ook die wist de juiste code
niet uit zijn onderbewuste te halen.

Uiteindelijk moest Frauenfelder een vijftienjarige whizkid inschakelen om, in
ruil voor 0,8 bitcoin, zijn usb-stick te helpen kraken. Een filmpje van het
moment dat de hack lukt, staat op de site van Wired. Na het veiligstellen van
zijn kapitaal (7,4 bitcoins zijn op het moment dat ik dit schrijf bijna 125
duizend dollar waard) was er bij Frauenfelder nog steeds iets van waanzin in
zijn ogen te bespeuren.

Mijn verhaal is niet zo spannend als dat van Frauenfelder. Na een paar keer
proberen had ik het goede wachtwoord te pakken. Illustratief voor de
fantasieloosheid (goddank) waarmee ik een paar jaar geleden wachtwoorden verzon.
Maar als de bitcoin op de lange termijn echt zo hard blijft stijgen als John
McAfee verwacht, dan zullen er nog vele nerveuze momenten volgen. Waar moet ik
mijn wachtwoord en private key bewaren? Op een Trezor-stick die ik vast kwijt ga
raken? Op mijn laptop, die gestolen kan worden? Op een website die gehackt kan
worden, zoals onlangs ook de bitcoinmarktplaats Nicehash overkwam? Eerder al
gebeurde dat bij de Japanse bitcoinbeurs Mt Gox, waar in 2014 naar schatting 850
duizend bitcoins werden gestolen, misschien wel de grootste 'bankroof' ooit.

Misschien crasht de bitcoin binnenkort wel. Of is hij al gecrasht als u dit
leest. Want ik ben nog niet eens aan het eind van mijn artikel en de munt blijkt
ondertussen alweer een vrije val en een voorzichtig herstel te hebben
doorgemaakt.

Hoe dan ook, áls-ie crasht, zullen de mensen zonder bitcoins waarschijnlijk
opgelucht ademhalen. Maar nog veel opgeluchter zullen de early adopters zijn die
telkens weer gekweld worden door hun vergeetachtigheid, of die zo paranoïde zijn
geworden dat ze hun titanium usb-sticks in de tuin hebben begraven.

Als ik iets geleerd heb van mijn 0,15 bitcoin, is het dat ik mezelf nog minder
vertrouw dan Goldman Sachs, de ABN en ING bij elkaar. Het is niet voor niks dat
het bitcoinbedrijf Xapo op een geheime locatie in de Zwitserse Alpen een
'ultraveilige kluis' heeft, waar het de private keys bewaart van klanten die
serieuze aantallen bitcoins bezitten.

Een soort... Een bank dus.




Bekijk de oorspronkelijke pagina: ,

LOAD-DATE: 29 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               3 of 200 DOCUMENTS



                                 de Volkskrant

                           30 december 2017 zaterdag

[Oudejaarsblues Het eind van dit jaar vervult mij m...]*

SECTION: Opinie zaterdag; Blz. 10

LENGTH: 577 woorden

Oudejaarsblues

Het eind van dit jaar vervult mij met gemengde, overwegend sombere gevoelens.
Zelfs de kerstdagen brachten hierin geen verlichting, hoe alle lampjes en
glittertjes ook hun best deden. Je moet wel een aartsoptimist zijn om in deze
tijden nog lichtpuntjes te zien.

Als klap op de (binnenkort weer af te steken) vuurpijl komt daar in de
Volkskrant van 27 december het zoveelste lijstje langs, in dit geval van
zogenaamd gewone Nederlanders. Daarin komen al onze 'helden' voorbij, zoals - om
er een paar te noemen - Jan Roos, Annabel Nanninga, Johan Derksen en met stip op
nummer 3 de al eerder geprezen en gelauwerde Thierry Baudet.

Ik probeer mezelf gerust te stellen met de gedachte dat deze mensen alleen op
dit lijstje komen door de frequentie van verschijnen in de media.

Toch stelt het me niet helemaal gerust: velen, niet gehinderd door een kritische
blik, zullen er een waardeoordeel aan verbinden. Reden voor hen om hun idolen
nog meer te adoreren. Met name bij Baudet krijg ik een onbestemd gevoel: een man
met enge ideeën in een leuke verpakking met een vlotte babbel, een gevaarlijke
mix in populistische tijden. Goede kans dat de bubbel van zijn aanhangers nog
flink gaat groeien. Potentiële kanshebber voor de eerste plaats in 2018? Ik hou
mijn hart vast.

Aat de Jong, Middelburg

Niet genept

Dat Jezus werd geboren uit een maagd en zonder tussenkomst van een man acht
VU-theoloog Cor Hoogerwerf met de kennis van nu ook onwaarschijnlijk. (column
Bert Wagendorp, 23 december) Kennelijk geloofden generaties vóór ons in de
maagdelijke geboorte van Jezus: fake news. Zij wisten niet beter. Wij wel.

Dat Jezus bestaan heeft en dat hij geboren werd, zullen maar weinig historici
bestrijden. Of we zijn geboorte op de juiste datum vieren, maakt volgens mij
niet veel uit. We hebben ook jarenlang de verjaardag van de koningin op de
verkeerde datum gevierd, zonder ons genept te voelen.

Dat voor een natuurlijke geboorte de tussenkomst van een man nodig is, weten we
al heel lang. Maar wij christenen geloven niet dat de bevruchting van Maria
natuurlijk was. Het geloof dat God uit liefde zijn zoon in de schoot van Maria
heeft gelegd, is wat de christen tot christen maakt. Het maakt wel degelijk uit
of het kerstverhaal fake news is of niet, je christen-zijn is hiervan
afhankelijk.

Rik Ledoux (23), Utrecht, student theologie

Weg is weg

IS heeft gruweldaden in Irak en Syrië gepleegd. Massagraven. Publiekelijke
executies. Gruwelijke lijfstraffen en verkrachtingen. Ga zo maar door. Moeten we
dan medelijden hebben met de familie van Houssein die actieve stappen heeft
genomen om zich aan te sluiten bij een organisatie die verantwoordelijk is voor
zulke daden? Met familie van Syriëgangers die willen dat Nederland hun kinderen
terughaalt? (Ten eerste, 29 december)

Ik dacht het niet. Alsof het van tevoren niet duidelijk was wat IS van plan was.
Daarnaast zullen er andere redenen zijn geweest om af te reizen, die
waarschijnlijk met (gebrekkige) assimilatie in Nederland te maken hebben. Als
dat al mis ging, waarom zou dat nu dan wel goed gaan na een eventuele terugkeer?
Het lijkt me sterk dat een aantal jaar in het kalifaat je een betere
(Nederlandse) burger maakt. Daarom is de harde conclusie: voor deze mensen is
geen plek meer in deze samenleving. Misschien pijnlijk voor Houssein, maar
waarschijnlijk beter voor de samenleving. Sommige keuzen zijn nu eenmaal
onomkeerbaar.

Robin Karout, Breda




Bekijk de oorspronkelijke pagina:

LOAD-DATE: 29 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               4 of 200 DOCUMENTS



                                 de Volkskrant

                           30 december 2017 zaterdag

2017: de Gouden Gewone Sporter

SECTION: Sport; Blz. 28

LENGTH: 332 woorden


primeur 'Geen zeikerd'


De Gewone Sporter is door het HNS-panel uitgeroepen tot Sportpersoonlijkheid van
het Jaar 2017. De Gewone Sporter eindigde met ruime voorsprong voor Tom Dumoulin
(poepen in Giro) en Camiel Eurlings (verdedigde met succes zijn
IOC-lidmaatschap).



Eerder deze week werd de Gewone Nederlander al uitgeroepen tot
me-diapersoonlijkheid van het jaar. 'De gewone mensen zijn goed bezig', aldus
het panel. 'De Gewone Directeur, de Gewone Muzikant, de Gewone Schrijver, ze
domineren de lijstjes. Alleen de politiek blijft nog achter. De Gewone Politicus
wordt niet gezien. Die Baudet staat wel bovenaan bij de Gewone Poseurs.'

'De Gewone Sporter (GS) valt op door niet op te vallen', aldus het juryrapport.
'De GS heeft bijvoorbeeld een totaal onbekende partner die geen Yolanthe heet.
Ook noemt de GS zijn kinderen gewoon Jaap of Yvonne en geen Charqain of
Jhermolayn. De Gewone Sporter wordt nooit geïnterviewd door het blad Helden,
want de GS vindt zichzelf geen held.

'De Gewone Sporter blaast zijn pijntjes en twijfeltjes niet op tot enorme
proporties, zoals topsporters altijd doen. Hij klaagt ook niet over alle
opofferingen en ziet zichzelf niet als de kern van het universum. Vragen van de
lokale krant worden door de Gewone Sporter beleefd beantwoord. De GS zal nooit
zeggen: 'Hier heb ik geen zin in.' De verwende aanstellerige dikke nek van de
gemiddelde topsporter is de GS volkomen vreemd.

'De Gewone Sporter rijdt niet in een Audi SQ7 TDI van de club of de sponsor,
maar in een tweedehands Japanner. Hij gaat niet op vakantie naar Ibiza of de
Seychellen maar kampeert op Terschelling. De GS heeft geen vet contract met Nike
en gaat niet hysterisch staan janken als er een keer is verloren, want dan kan
de GS wel aan de gang blijven. Samenvattend: de GS is geen zeikerd en een
voorbeeld.'

De subranglijsten worden aangevoerd door 'Het Gewone Talent', de 'Gewone
Gehandicapte Sporter' en de 'Gewone Dick Advocaat' (Coaches).




Bekijk de oorspronkelijke pagina:

LOAD-DATE: 29 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               5 of 200 DOCUMENTS



                                 de Volkskrant

                           30 december 2017 zaterdag

Het bloed en de ziel van Raqqa

BYLINE: DOOR ANA VAN ES FOTO'S DELIL SOULEIMAN

SECTION: Ten Eerste; Blz. 10, 11

LENGTH: 1992 woorden



HIGHLIGHT: De val van Raqqa was een van de kantelmomenten van 2017. IS is
verdreven, de hoop is terug. Maar wat is het beste pad naar de toekomst? Bashar
al-Assad, klinkt het. Bashar al-Assad, de oorzaak van deze ellende.


Idris Mohammed wederopbouw


Twaalf dagen voordat het fout gaat, staat commandant Idris Mohammed achter de
microfoon op een exercitieveld in de Syrische woestijn. De jongste lichting
rekruten rent het veld op. Arabische mannen, marcherend op Koerdische muziek.
Een nieuw leger voor Raqqa, vers uit de verpakking. De vouwen zitten nog in hun
uniformen.



'Jullie zijn de hoop', zegt Idris. 'Jullie gaan veiligheid brengen naar dit
land. Met dank aan de Amerikanen.' De Amerikaanse militairen die deze groep
hebben gedrild, staan aan de rand van het veld, hun ogen verstopt achter
wraparound zonnebrillen.

'Martelen is niet toegestaan,' vervolgt Idris. 'Slaan is niet toegestaan. Toon
jullie moraal aan de mensen.' Met een flesje water in de hand loopt hij keurend
langs zijn mannen, een glimlach op zijn gelooide gezicht als er weer een rijtje
vertrekt in looppas, keurig in het gelid. En dat na slechts 15 dagen oefenen.
Slechts één rekruut is te dik om het nieuwe uniform te dragen, dus doet die mee
in een joggingpak.

Zoals een hoge Amerikaanse diplomaat onlangs tegen Idris zei: zo professioneel,
alsof jullie dit al tien jaar doen.

En dan te bedenken dat afgelopen voorjaar nog niemand had gehoord van zijn
nieuwe leger, of zoals het officieel heet, in de met afkortingen doorspekte
bestuurstaal van Koerden in Syrië: de Raqqa Internal Security Forces (RISF). Een
eenheid van merendeels Arabische strijders uit de omgeving van Raqqa, onder
Koerdisch gezag, opgeleid door Amerikanen. Hun doel: het beveiligen van Raqqa na
de val van Islamitische Staat, als een soort militaire politie. Maar zal dat het
leger van Idris lukken?

De twijfel zit verpakt in de eed die de soldaten schreeuwen, rij na rij. 'Met
ons bloed en onze ziel zullen wij ons offeren voor onze martelaren.' Inderdaad,
de eed van de RISF lijkt opvallend veel op de leuze van het Syrische leger van
president Bashar al Assad. 'We geven ons bloed en onze ziel voor jou, Bashar.'

De eed laat alle opties open, want niemand op deze legerplaats in de Syrische
woestijn weet wat de toekomst zal brengen. Een nieuwe oorlog na het verjagen van
IS ligt alweer op de loer. De Koerden hebben in oktober na een maandenlange
strijd en met steun van de Amerikanen Raqqa veroverd op IS en het politieke
initiatief gegrepen. Maar president Assad heeft al laten weten dat hij zijn
eigen leger deze kant op zal sturen.

'Rojava' zijn de Koerden in Syrië hun regio gaan noemen nadat ze in 2012
autonomie hebben gekregen van Assad. Rojava experimenteert met een op z'n
zachtst gezegd fascinerend samenlevingsmodel. Rojava, dat is
grassroots-democratie van het extreme soort, geïnspireerd op Amerikaans
anarchistisch gedachtengoed uit de zeventiger jaren, maar mogelijk zonder dat er
echt iets te kiezen valt, vertroebeld door de schijn van terrorisme, maar altijd
met de nadruk op vrouwenrechten. Midden in het door oorlog verwoeste Syrië.

Nieuwe utopie?

Hoewel Raqqa van oudsher een invloedrijke Koerdische minderheid heeft, is het
een Arabische stad: de meeste inwoners zijn soennitische Arabieren. Na de
Baath-dictatuur van Assad en de religieuze horrorshow van IS, is het Koerdische
Rojava nu alweer de derde maatschappelijke utopie die aan hen wordt opgedrongen.


Volksheld, moreel kompas en icoon van Rojava is Abdullah Öcalan, hier een
Koerdische vrijheidsstrijder, volgens Europa een veroordeelde terrorist, die een
levenslange gevangenisstraf uitzit in Turkije. De eerste afbeeldingen van Öcalan
zijn inmiddels opgedoken in Raqqa. Zijn besnorde profiel hangt daar waar eerst
posters hingen van de Syrische president Assad en daarna het zwartdoek van IS.

In Raqqa, tot voor kort een stad waar vrouwen alleen in een niqaab over straat
mochten, de ogen bedekt met zwart gaas, is de hoogste bestuurder nu ineens een
vrouw: de Koerdische ingenieur Leila Mustafa, pas 29 jaar. Ze bekleedt de
functie samen met een Arabische sjeik van ruim twee keer haar leeftijd. Mannen
vinden het 'vreemd' dat in Raqqa nu een vrouw aan de top zit, erkent ze. Maar
daar moeten ze aan wennen. 'Zonder vrouwen in het bestuur komt er nooit
democratie in Raqqa.'

Zo sympathiek als deze onverwachte emancipatie is, zo ingewikkeld blijkt de
realiteit in het puin van Raqqa. Vanuit Damascus probeert president Bashar
al-Assad de stad weer in handen te krijgen. Europese landen zijn terughoudend
met het geven van geld aan de Koerden, uit vrees voor de invloed van Öcalan en
zijn terreurbeweging PKK. En tot slot bestaat de kans dat de hele onderneming
radicaliseert, iets dat in Raqqa al vaker is gebeurd.

'Om eerlijk te zijn: we weten niet wat er in de toekomst zal gebeuren', erkent
RISF-commandant Idris Mohammed in het kantoortje van de stadsraad. 'Maar wij
zijn de zonen van Raqqa, en we hopen dat de bevolking ons steunt.' Buiten, op de
gang, verdringen zich de Arabische sjeiks, die hier de bevolking
vertegenwoordigen. Ze prijzen de ideologie van Rojava. Waardigheid. Gelijkheid.
Secularisme.

'Dat kennen we van het regime', merkt een sjeik fijntjes op.

Sjeiks in de Arabische wereld werken samen met de machthebber die hun stam het
best kan beschermen, zonder oog voor hun politieke kleur. Tientallen jaren
toonden de sjeiks zich loyaal aan het regime van de Assads. Sinds de val van IS,
hangen hun oude contacten uit Damascus weer aan de telefoon. Die gesprekken gaan
ongeveer zo: houd vol, het kan even duren, maar wees gerust: het regime komt
terug.

'Het regime activeert zijn slapende cellen', zegt Mahedi Ahmed al Ja'aila, een
invloedrijke Arabische stammenleider. 'De Arabieren die nu samenwerken met de
stadsraad, dat is alleen voor het plaatje.'

Oerverlangen

Niet Öcalan, maar Bashar al-Assad geldt als de sterke man in de gehuurde kamers
en zanderige tenten waar inwoners van Raqqa wachten tot het veilig genoeg is om
terug te keren naar huis. Het is een verhaal dat in westerse oren onbegrijpelijk
klinkt. Het regime van Assad is immers aanstichter van een verwoestende
burgeroorlog, zet chemische wapens in tegen de eigen bevolking, blokkeert
hulpkonvooien naar hongerende buitenwijken en martelt op industriële schaal
gevangenen. Raqqa gold vier jaar geleden als een bolwerk van verzet tegen Assad.
Waarom wil de bevolking hem nu terug?

Omdat elk politiek alternatief uitdraaide op een dramatische mislukking.
Bovendien vergat Assad de inwoners van Raqqa nooit, zelfs niet in de zwartste
dagen van IS-terreur. Via een even slimme als riskante smokkelroute zijn altijd
de salarissen doorbetaald van vroegere regime-ambtenaren, ook al konden zij
onder IS hun werk niet doen. Een zeer tevreden ambtenaar uit de provincie Raqqa,
ingenieur bij een stuwdam: 'Nooit sloeg hij een maand over.'

Assad is nu synoniem voor nostalgie: een school voor je kinderen, gratis
ziekenhuizen, geen kapotgebombardeerde huizen.

'Onder Assad kon ook een gewone burger belangrijk zijn', verzucht middenstander
Ibrahim Tarakji (45). Op het hoogtepunt van de opstand tegen Assad verhuisde hij
met zijn gezin naar Raqqa, toen de hoofdstad van het verzet. Maar hij is ervan
genezen. 'Voor de revolutie was alles duizend keer beter.'

Assads troepen

Slechts enkele kilometers buiten de stadsruïnes van Raqqa wachten de troepen van
Assad hun kans af. Europa aarzelt. De bereidheid om samen te werken met de
Koerden, is klein. 'In het geheim zijn er ontmoetingen met Europese landen',
zegt Ilham Omar, voorzitter van wat in de hier populaire afkortingstaal de SDC
heet: Syrian Democratic Council, een machtige politieke organisatie in Rojava.
Haar collega is ten tijde van het gesprek naar Wenen, Oostenrijk. 'Maar openlijk
is er geen steun.'

Raqqa ontmijnen, puinruimen, generatoren leveren voor elektriciteit - daarvoor
heeft de stadsraad weinig geld. 'De Europeanen hebben ons in de steek gelaten',
verzucht Omar Alloush, binnen de stadsraad verantwoordelijk voor internationale
contacten. Tijdens een ontmoeting eind september in Rome met diplomaten uit
onder meer Europa en de Verenigde Staten, kreeg hij als aandenken een fraai
poloshirt, met het logo van de Italiaanse luchtmacht. Hij draagt het met trots.
Maar de financiële steun waar hij om smeekte, laat op zich wachten.

Alleen het leger van Idris floreert. Hier zijn geen geldzorgen, dankzij de
Amerikanen. Kalasjnikovs, munitie, nieuwe uniformen en 15 dagen training aan
inmiddels naar schatting meer dan tweeduizend jongemannen met als doel het
beveiligen van Raqqa, dat is het soort hulp dat de westerse wereld zonder veel
zorgen verstrekt aan Syrië.

Voor een groot deel is dat te danken aan de overtuigingskracht van Idris. 'Wij
geven meer om moraal dan om wapens', glundert de charmante commandant. Hij volgt
daar zelf ook cursussen voor, geregeld door de Amerikanen in Qamishly, de
hoofdstad van Rojava. 'Special warfare. Maar dat gaat niet over oorlog. Dat gaat
over: wie ben jij zelf? Vergeet niet dat jij een mens bent. Grijp geen vrouwen
in de dorpen. Hoe voorkom je dat je omgekocht wordt?'

Het zijn grote thema's voor een man die in Raqqa in 2013 is begonnen als
rebellenstrijder bij het Vrije Syrische Leger. Ook toen wilde Idris de stad
beveiligen. Ook toen waren er grote idealen voor een democratische samenleving.
Maar het liep anders. Veel van zijn maten belandden al na korte tijd bij IS. Zo
gaat dat in Syrië: net als sjeiks zoeken ook strijders altijd bescherming van de
sterkste groep. 'We moesten de Amerikanen er eerst wel van overtuigen dat wij
geen nieuwe terreurgroep zijn.'

De mijn

Voor nu is die twijfel weg. Idris pakt zijn mobieltje, laat een foto zien van
hemzelf met Brett McGurk, de Amerikaanse anti-IS-tsaar. Lachende McGurk,
stralende Idris, op een zomerdag vlak bij Raqqa. De foto is mooi, maar hij wil
hem niet delen. Hij weet dat andere Amerikaanse leiders in de problemen zijn
gekomen door selfies met rebellen in Syrië. Ook deze strijders leken goed van
moraal, maar belandden uiteindelijk toch op het verkeerde pad.

Zoals Idris al had gezegd: je weet nooit wat de toekomst zal brengen.

Op maandag 16 oktober gaat het verkeerd. Hij wil in Raqqa kijken of zijn huis er
nog staat. Het wordt hem afgeraden, want de heroverde wijken zijn
levensgevaarlijk. Overal heeft IS mijnen achtergelaten en boobytraps.

Gewone burgers worden tegengehouden bij een checkpoint. Maar Idris mag als een
van de weinigen toch doorlopen, omdat hij commandant is van het nieuwe leger. De
mijn die zijn einde betekent, ligt onzichtbaar in het puin. Hij sterft, één dag
voor de bevrijding.


----------------------------

WAT DOET NEDERLAND?

Omar Alloush, bestuurslid van de stadsraad, ontmoette op 27 en 28 september
tijdens een overleg in Rome de Nederlandse Syrië-gezant Gerard Steeghs. Die
vertelde dat Nederland sinds het begin van de oorlog bijna 400 miljoen euro hulp
aan Syrië heeft gegeven. 'Wij hebben dAT gelD nOoit gEzien,' zegT Alloush. 'Dus
NEDERLAND moet het aan de dieven hebben gegeven.' Hoe zit dit? Inderdaad heeft
Nederland sinds 2011 bijna 400 miljoen euro hulp en assistentie aan Syrië
gegeven, bevestigt een woordvoerder van het ministerie van Buitenlandse Zaken.
Een groot deel van dat geld gaat naar de Verenigde Naties, die in Syrië
noodgedwongen samenwerken met het Assad-regime. In Raqqa komt deze hulp
vooralsnog nauwelijks terecht. 'Raqqa wordt niet in de steek gelaten', stelt de
woordvoerder, 'maar de veiligheidsomstandig- heden maken het nu voor
bijvoorbeeld de VN moeilijk om humanitaire hulp te verlenen.' De stadsraad zou
graag zien dat het geld rechtstreeks aan hen wordt gestort. Maar geld geven aan
dit Koerdische initiatief gaat Nederland te ver. Het kabinet maakt zich onder
meer zorgen over 'de ondemocratische bestuursvorm' van de grootste politieke
partij in Rojava, de PYD.

Raqqa, met voor de oorlog ruim 200 duizend inwoners, is bijna geheel verwoest.
De rekening loopt mogelijk in de miljarden. De VS, die de stad platbombardeerden
om IS te verslaan, hebben al laten weten dat ze de schade niet zullen betalen.

In Raqqa is de hoogste bestuurder nu een vrouw, na al die jaren IS




Bekijk de oorspronkelijke pagina: ,

LOAD-DATE: 29 December 2017

LANGUAGE: DUTCH; NEDERLANDS

GRAPHIC: Leden van Raqqa Internal Security Forces zweren de eed: 'Met ons bloed
en onze ziel zullen wij ons offeren voor onze martelaren.'
Leden van Raqqa Internal Security Forces
Leden van Raqqa Internal Security Forces
Commandant Idris Mohammed

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               6 of 200 DOCUMENTS



                                 de Volkskrant

                           28 december 2017 donderdag

'Vrouwen profiteren van conflict'

SECTION: Opinie en Debat; Blz. 23

LENGTH: 667 woorden



HIGHLIGHT: De rivaliteit tussen Saoedi-Arabië en Iran is gevaarlijk, maar
vrouwen profiteren, nu beide landen een wedstrijdje doen wie van de twee het
gematigdst is.


En wie is de winnaar van de rivaliteit tussen Iran en Saoedi-Arabië? Dat zouden
volgens de Amerikaans-Iraanse dichteres en schrijfster Roya Hakakian best eens
de feministen in de beide landen kunnen zijn. In een opiniestuk in The New York
Times woensdag wijst ze op 'de escalerende rivaliteit tussen Iran en
Saoedi-Arabië die volgens buitenlandspecialisten de regio verder
destabiliseert'. Maar feministen hebben alle reden zich te verheugen. 'Vrouwen
hebben geprofiteerd van de competitie tussen de twee regimes wie het stempel van
een meer gematigd islamitisch alternatief mag gaan dragen.'



Toen Saoedische vrouwen onlangs het recht kregen om te stemmen en auto te
rijden, schonken Iraanse vrouwen daar niet veel aandacht aan. Die hadden die
rechten altijd al. Saoedische vrouwen waren met een inhaalslag bezig. 'Maar
Iraanse vrouwen werden boos op de regering toen Saoedi-Arabië het toestond dat
vrouwen in sportstadions mochten komen. Het was een perfecte timing om de woede
van de Iraanse civil society op te wekken, want Iraanse vrouwen mochten de
kwalificatiewedstrijd voor het wereldkampioenschap voetbal tussen Syrië en Iran,
een paar weken voor het Saoedische besluit, niet bijwonen. Syrische vrouwen
mochten het stadion in Teheran wel in.'

Hakakian citeert instemmend de Iraanse Mariam Memarsadeghi, mede-oprichtster van
Tavaana, een civil society-website, die blij is dat de 'valse morele
superioriteit' van Iran nu wordt doorgeprikt. 'Het Iraanse regime lijkt nu
achterlijk vergeleken met dat van Saoedi-Arabië. Nota bene het achterlijkste in
de regio wat vrouwenrechten betreft.' Iraanse feministische activisten keken
altijd naar het Westen om druk achter de vrouwenrechten te zetten, maar de komst
van kroonprins Mohammed bin Salman kan de aandacht verleggen naar Saoedi-Arabië,
stelt Hakakian.

'De vraag welk land de meeste olie, de rijkste elite, de grootste invloed of het
machtigste leger heeft, houdt de media bezig - maar gewone burgers niet. Het
dagelijks leven wel: autorijden, werk, reizen. Hoeveel olie je ook hebt, het
weegt niet op tegen het gebrek aan (bewegings)vrijheid van vrouwen.'

Iraanse vrouwen waren vier decennia relatieve vrijheid gewend. Van 1936 toen
Reza Shah de sluier afschafte tot de islamitische revolutie van 1979. Wég was
daarna het recht op echtscheiding, op zeggenschap over de kinderen of op een
evenredige verdeling van een erfenis. Saoedische vrouwen hebben die rechten
nooit gehad. Iraanse vrouwen hebben aan die achteruitgang nooit kunnen wennen.

Hakakian constateert dat de verschillen tussen beide landen verbleken bij wat ze
gemeen hebben: vrouwen leven in abjecte omstandigheden. Beide landen bungelen
onder aan de index van het World Economic Forum wat deelname van vrouwen aan
economie, politiek en onderwijs betreft. Westerlingen zeggen vaak dat Iran
toleranter is omdat het nu vrij laks is over de sluier. Maar dat komt doordat de
leiders vermoeid zijn. Veertig jaar verzet, een bevolkingsgroei in die periode
van veertig naar tachtig miljoen en een leger dat overvraagd is, hebben ervoor
gezorgd dat het nu de controle enigszins kwijt is.

Shah Reza schafte de sluier af met pijn in het hart, vertelt Hakakian. 'Maar hij
was ervan overtuigd dat het een essentiële stap was voor de modernisering van
zijn land. Nu treedt een Saoedische prins in de voetsporen van de Shah. Dat is
de Iraanse leiders niet ontgaan. Zij denken dat de prins zal falen omdat zijn
modernistische ambities ingaan tegen wat het volk wil.' Maar de Iraanse vrouwen
willen meer. Ze laten op straat de hoofddoeken van hun hoofd glijden en maken
daar video's van. Om de woede te sussen staat Iran nu voor het eerst vrouwelijke
gewichtheffers toe mee te doen aan internationale wedstrijden.'

'De Saoedisch-Iraanse ruzie baart de wereld zorgen, maar vrouwen hebben ervan
geprofiteerd. Een les van alle tijden blijkt nog te gelden: regeringen kunnen
elkaars vijanden zijn, zusterschap is universeel.'

Met medewerking van Henk Müller




Bekijk de oorspronkelijke pagina:

LOAD-DATE: 27 December 2017

LANGUAGE: DUTCH; NEDERLANDS

GRAPHIC: Syrische voetbalsupporters (m/v) in Teheran.
Vrouw rijdt in Ryad.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               7 of 200 DOCUMENTS



                                 de Volkskrant

                           28 december 2017 donderdag

Filantroop zijn kan ook zonder dat je miljoenen bezit

BYLINE: DOOR GIDI POLS ILLUSTRATIE PETER VAN HUGTEN

SECTION: Economie; Blz. 28, 29

LENGTH: 1031 woorden


Een cadeau aan de stad, noemde burgemeester Eberhard van der Laan de grootste
gift van Joop van den Ende. De verbouwing van het DeLaMar Theater kostte de
invloedrijkste filantroop van Nederland ruim 60 miljoen euro.

Menig Nederlander droomt ervan cultuur te steunen, ongelijkheid uit te roeien of
dierenopvang mogelijk te maken met miljoenen filantropische euro's. Anders dan
die maandelijkse acceptgiro van een goededoelenstichting met een duurbetaalde
directeur en een flinke strijkstok, maakt de methode-Van den Ende pas echt
verschil, is de gedachte.



'Onzin', zegt Jasmijn Melse, voorheen docent internationale betrekkingen en
noodhulp aan de Rijksuniversiteit Groningen en nu hoofd filantropie voor
vermogenden bij ABN Amro MeesPierson. 'Je hoeft geen miljonair te zijn om
filantroop te zijn.' Sterker nog, de gewone Nederlander schenkt relatief meer
dan de miljonair.

Toch haalt jan modaal minder voldoening uit zijn giften, is hij zich er minder
van bewust of het geld op de goede plek komt en maakt hij nauwelijks gebruik van
de fiscale voordelen die bij rijke filantropen beter bekend zijn.

En dat is zonde, zegt Melse. 'Tientjesdonateurs zijn steeds meer zoekende. De
groep die het meest bijdraagt, heeft de minste kennis en is het minst bewust.
Hun geld zou op betere plekken terecht kunnen komen met een klein beetje extra
moeite.' Om dat te bereiken schreef Melse Jouw gids door de goededoelenjungle'
waarin ze haar lezers uitlegt hoe ook zij filantroop kunnen zijn.

1 Een filantroop schenkt proactief

Het aantal goede doelen is de laatste jaren snel gegroeid. Er zijn er inmiddels
ruim tienduizend. 'Er zijn alleen al vijf organisaties die zich het lot van
ezels aantrekken', zegt Melse. 'Ze vechten allemaal om die ene euro.'

Goede doelen proberen op allerlei manieren impulsgiften binnen te halen. In de
binnensteden en op stations hangen studenten in jasjes van het doel rond om
zieltjes te winnen die op regelmatige basis geven. Met grote evenementen als
Serious Request of Dance4Life proberen de doelen van geven een feestje te maken.
En ook de vertrouwde collectebus gaat nog jaarlijks door de Nederlandse straten.


'Het probleem hiermee is dat donateurs vaak niet geven aan wat ze belangrijk
vinden', zegt Melse. 'Ik sprak pas iemand die maandelijks drie doelen steunde.
Alle drie had ze op straat afgesloten. Van twee wist ze niet eens wat het doel
doet. Ik vroeg haar wat ze zou doen met een miljoen. Ze antwoordde dat ze het
aan de opvang voor pleegkinderen zou geven, omdat ze zelf ook een moeilijke
jeugd in pleeggezinnen had gehad.'

Melse gaf de vrouw het advies om de drie doelen op te zeggen en in plaats
daarvan maandelijks geld te geven aan een stichting die pleegkinderopvang
verbetert. 'Bewust geven geeft meer voldoening, waardoor donateurs ook eerder
geneigd zijn meer te geven.'

2 Een filantroop kijkt naar resultaten

Bovendien komt bewust gegeven geld eerder op de juiste plek terecht. Melse: 'Het
is een feit dat de kwaliteit van goede doelen wisselend is. Het is daarom
belangrijk het kaf van het koren te scheiden.'

Bij het beoordelen van goede doelen ligt de focus op de strijkstok en het
directeurssalaris. 'Er wordt vaak geklaagd dat bij goede doelen veel geld
verdwijnt naar fondsenwerving, administratie, salarissen en gebouwen', schrijf
Melse in haar boek. 'Maar het is een groot misverstand dat lage overheadkosten
leiden tot betere resultaten.'

Het heeft meer zin te kijken naar wat een doel precies met het geld doet en of
die aanpak werkt. 'Er zijn goede doelen die nog steeds veel geld besteden aan
het uitdelen van condooms om te strijden tegen hiv of aids. Dat klinkt heel goed
en effectief, maar wetenschappelijk onderzoek heeft laten zien dat het niet
werkt', zegt Melse.

Zelfs als een methode wel werkt, is het goed het eindresultaat in het oog te
houden. 'Soms kan 35 euro aan de ene organisatie, meer verschil maken dan 1.000
euro aan een andere organisatie. Voor 35 euro kun jij bijvoorbeeld iemand die
blind is dankzij een staaroperatie weer laten zien. Dit terwijl, hoe belangrijk
ook, het opleiden van één blindengeleidehond wel 35 duizend euro kan kosten.
Door slimme keuzen te maken kun jij met 35 euro per jaar net zoveel verschil
maken als iemand die zonder na te denken duizenden euro's weggeeft.'

3 Een filantroop heeft zelf ook wat aan zijn vrijgevigheid

Vrijgevige vermogenden weten dat geven naast een goed gevoel ook fiscale
voordelen heeft. Uit onderzoek van ABN Amro MeesPierson blijkt dat 41 procent
van de ondervraagde miljonairs bewust gebruiktmaakt van een fiscale regeling,
zodat hun giften van de belasting mogen worden afgetrokken.

'De kleine donateur is niet bekend met deze regelingen', zegt Melse. Toch kunnen
ook donaties van een paar tientjes per maand al belastingkorting opleveren.
Losse giften aan stichtingen van minimaal 60 euro mag de donateur aftrekken. De
gift moet dan wel minimaal 1 procent en maximaal 10 procent van het jaarlijkse
inkomen zijn. Iemand die het minimumloon verdient, mag jaarlijks giften tussen
de 187 euro en 1.878 euro aftrekken van de belasting. Iemand die modaal verdient
moet minstens 365 euro per jaar uitgeven om voor deze regeling in aanmerking te
komen.

'Veel mensen zitten net niet op die 1-procentgrens', zegt Melse. Maar gelukkig
zijn er andere regelingen die voor elke donateur interessant zijn, ongeacht het
inkomen. Wie vijf jaar lang een vast bedrag per jaar geeft aan een goed doel,
mag het hele bedrag aftrekken. De donateur moet dit wel vastleggen met een
formulier van de Belastingdienst.

Filantropen die hun geld in cultuur steken, krijgen zelfs nog een extraatje.
Door de zogenoemde culturele multiplier mag een donateur die bijvoorbeeld
jaarlijks 100 euro geeft aan het lokale theater of de lokale kunstuitleen, op de
belastingaangifte 125 euro van het belastbare inkomen aftrekken. Voor de jan
modaalversie van Van den Ende hoeft vrijgevigheid dus niet alleen een cadeau
voor zijn stad of dorp te zijn, maar kan het ook een fiscaal cadeau aan zichzelf
zijn.

Bewust gegeven geld komt eerder op de juiste plekken terecht

Soms kan 35 euro aan de ene organisatie meer verschil maken dan 1.000 euro aan
een andere




Bekijk de oorspronkelijke pagina: ,

LOAD-DATE: 27 December 2017

LANGUAGE: DUTCH; NEDERLANDS

GRAPHIC: Het zijn vooral de rijken die met grote giften aan goede doelen de
aandacht trekken. Jasmijn Melse schreef een gids waarin ze uitlegt hoe ook jan
modaal zich filantroop kan voelen.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               8 of 200 DOCUMENTS



                                 de Volkskrant

                           27 december 2017 woensdag

De Gouden Gewone Nederlander

BYLINE: PAUL ONKENHOUT; GIDI HEESAKKERS; HARO KRAAK; LOES REIJMER; JULIEN
ALTHUISIUS

SECTION: V Media; Blz. 10, 11, 4, 5, 6, 7, 9

LENGTH: 4950 woorden



HIGHLIGHT: Columnisten, vloggers en programmamakers deden hun best, maar redden
het (net) niet. We tellen af naar dé mediapersoonlijkheid van 2017.


Media | Overzicht de gouden...

40 Octave 'Okkie' Durham (-) Dief

Maar één man lukte het dit jaar de heilige drie-eenheid van de televisie te
scoren. Op één avond aan tafel bij De Wereld Draait Door, Pauw én RTL Late
Night, dat had Octave Durham, zeg maar Okkie, ook nooit durven denken toen hij
in 2002 twee schilderijen van Van Gogh jatte. Ook de voetballiefhebbers kwamen
aan hun trekken. In de reconstructie van de roof door Vincent Verweij in
Brandpunt onthulde Okkie dat hij destijds tijdens zijn vlucht een nacht had
doorgebracht in het huis in Barcelona van een oude bekende uit Amsterdam. Hoi
Patrick Kluivert! Die ontkende, maar voor het verhaal maakte dat niet veel uit.

39 Jan Roos (2) Columnist


2017 was het jaar dat Jan Roos stopte met dingen. Eerst haalde Roos nul zetels
bij de verkiezingen en zei hij, met al die idealen van 'm, de politiek vaarwel.
Hij werd columnist bij De Dagelijkse Standaard waar hij als een peuter in een
ballenbak z'n gang kan gaan. Roos ging ook weer vlogs maken, met titels als
'AD-hoofdredacteur Hans Nijenhuis is een pooier', 'Moppen over Max Verstappen',
'Hetero blanke mannen, doe een jaar niets' en 'Marokkanen, wat doen jullie hier
nog?'. Maar daar stopte hij eind vorige maand ook mee. Omdat YouTube zijn vlogs
financieel zou censu... ach, wat boeit het. Van plaats 2 naar 39, een ongekende
afstraffing. Op naar La Vie Sans Roos.

38 Peter R. de Vries (28) Omnideskundige

Vriend van de lijst.

37 Freek van Noortwijk (-) Vriend van

Freek van Noortwijk is chef-kok, een goeie zelfs, maar hij is toch vooral de
vriend van Katja Schuurman. Het duo Fratja, de polderversie van wijlen
Brangelina, raakt in interviews maar niet uitgepraat over hoe geweldig de seks
is. Ze doen het elke dag en soms zelfs meerdere keren per dag, vertelde
Schuurman deze maand tegen het tijdschrift Jan. Van Noortwijk noemde in Vogue
Living hun seksleven dan weer 'episch'. Het interieurblad noteerde eveneens dat
in zijn pied-à-terre 'een fiets met cognackleurig zadel' staat en dat er
'kamillethee in aardewerken kommen' wordt geschonken. Dat klinkt allemaal weer
wat minder sexy, maar maakt het plaatje van een hipsterige John en Yoko wel
compleet.

36 Jan de Jong (-) Directeur

Directeur NOS wordt directeur van Feyenoord. Transfer van het jaar. Zelfs Johan
Derksen was erover te spreken. Wel had hij kritiek op het kapsel van De Jong.
Kennelijk een tijdje niet in de spiegel gekeken, Derksen. Tussen de komst van De
Jong en de val van landskampioen Feyenoord in de eredivisie bestaat vermoedelijk
geen verband, maar toen de club in november na een gelijkspelletje tegen VVV
naar de zevende plaats zakte, begon het er in de Kuip toch even om te spannen.
Loos alarm. Wat hielp was dat verslaggevers De Jong een paar dagen later in de
catacomben van het stadion het clublied van Feyenoord hoorden zingen.

35 Joey Boink (-) Beeldvoerder

Joey Boink, goeie naam trouwens, is de maker van de meest besproken maar minst
bekeken documentaire van het jaar. Jesse The Movie, gemaakt dus door
GroenLinks-beeldvoerder en Klaver-buddy Boink, zou eerst door BNNVara worden
uitgezonden, maar toen toch maar niet, want propaganda. Vervolgens sprong
Blendle in het gat: voor de prijs van een magnetronmaaltijd (4,99 euro) kon je
je onderdompelen in de wereld van Jesse, inclusief vrij zicht op zijn blote
bast, boxershort en eikeltjespyjama. Niet zo sympathiek maar wel verstandig: je
geld terugvragen kon voor deze ene keer niet op Blendle.

34 Dominique Weesie (-) Mediadirecteur

De Powned-baas installeerde zich net langs de infinity pool toen een bericht uit
Nederland zijn vakantieadres bereikte. Een van zijn onlineredacteuren had in een
vlaag van onderbuikloop geschreven dat een verdronken asielzoeker in Venlo
andere zwembadbezoekers 'een vervelende dag had bezorgd'. Tja, dat krijg je bij
een club waar op deugen de doodstraf staat en de baas van een criminele
motorbende tegen betaling wordt geëerd met een invoelende documentairereeks.
Grootverdiener Weesie (meer dan de Balkenendenorm voor 6 minuten televisie per
dag) bood snel zijn excuses aan en draaide zich om op zijn handdoekje.

33 Shane Kluivert (-) Mediafenomeen

Zo jong (10) hadden we ze nog niet eerder in De Gouden. Mediafenomeen, maar
echt. Ga maar na: erkend foodbloggertje ('Deze zalm zit lekker in de kruiden'),
transfer van Paris Saint-Germain naar Barcelona (door de verhuizing van pa en ma
naar Spanje, maar toch), een 5-jarig contract met Nike, meer dan 55 duizend
abonnees op YouTube, bijna 200 duizend volgers op Instagram en in 2018 een eigen
kookboek. En dan laten we de vader (Patrick) en oudere broer (Justin) nog maar
even buiten beschouwing. Leuk joch, al vonden we zijn pastasaus (tomaten, ui,
knoflook) wat gewoontjes. Verder hopen we vurig dat de volwassenen achter het
omvangrijke project-Shane het beste met hem voor hebben.

32 Johan Derksen (11) Voetbalanalist

Ook dit jaar vond Johan Derksen weer van alles, maar De Snor heeft zijn notering
in De Gouden dit jaar vooral te danken aan zijn rebellie tegen RTL in het
algemeen en Erland Galjaard en Humberto Tan in het bijzonder. 'Humberto is echt
een hartstikke leuke collega, maar ik moet altijd zweten en ik krijg jeuk als
hij gaat presenteren', dat werk. Vervolgens viel iedereen over elkaar heen, tot
aan Peter R. de Vries en Jan Slagter aan toe. Sunny Bergman en Sylvana Simons
waren ook boos, maar dat had weer een andere reden: de homofobe grappenmakerij
van Derksen en zijn maatje Van der Gijp. Vlak voor de deadline van De Gouden
werd bekend dat RTL 7 volgend jaar in een talentenjacht op zoek gaat naar de
Nieuwe Johan Derksen. Dat kan alleen maar goed gaan.

31 Tim Hofman (39) Televisiemaker

'Je kunt deze bundel geen poëziedebuut noemen, omdat verzamelde woordgrapjes
niet onder dichtkunst ressorteren.' Nee, aan de boekenredactie van deze krant
lag het niet dat Gedichten van De broer van Roos op 2 binnenkwam in de
Bestseller 60. Wat vermoedelijk harder aankwam bij Tim Hofman was de muilpeer
van de huisbaas die hem een gebroken kaak bezorgde, in zijn populaire
YouTube-serie #Boos. Zelf vond hij het tijd 'dat onze generatie zichzelf een
schop onder z'n hol geeft', qua politieke bekommernis. En warempel: zijn
verkiezingsinitiatief De Stembus was óók al raak.

30 Hanina Ajarai (-) Columnist

Die column over MH17 was reuze onhandig. Eentje in de categorie: nog een nachtje
over slapen en daarna via ctrl A en backspace naar het kerkhof der vluchtige
overpeinzingen. Maar met haar column in het Algemeen Dagblad sneed Hanina Ajarai
best een interessant punt aan: waarom beroert de ene ramp je wel en de andere
niet? MH17 raakte haar niet en de gezondheidstoestand van Ajax-speler Nouri wel,
bekende ze. Daar eindigde de analyse helaas. Lezers - en vooral het leger
ritueel bozen op sociale media - zagen er een trap na in voor de nabestaanden.
Door een moslima nog wel. Ajarai werd ontslagen. Twee maanden later liet Jort
Kelder in Pauw zien hoe je dat nou doet, je schouders ophalen over een ramp.
'Het zou hypocriet zijn om te zeggen dat het me raakt', zei hij over de orkaan
die Sint-Maarten verwoestte. Geen ophef natuurlijk.

29 John de Mol (-) Mediamagnaat

In zekere zin staat John de Mol altijd in De Gouden, ook als hij er niet in
staat. Maar dit jaar manifesteert zijn omnipresentie zich in een keurige 29ste
plaats, ondanks of dankzij zijn Telegraaf-blauwtje. Niet te hoog, niet te laag,
beetje in de luwte, precies zoals De Mol het wil. In juli werd hij volledig
eigenaar van SBS en eind vorige maand onthulde hij dat al zijn mediabedrijven in
het vervolg verdergaan onder de vlag van Talpa Network. Internetbedrijfje erbij
en werelddominantie in Nederland lonkt.

28 Annabel Nanninga (-) Columnist

In het echt schijnt Nanninga dus reuze mee te vallen, maar ook in 2017 gingen we
weer menigmaal een straatje om als de geradicaliseerde beroepsbelediger online
van leer trok. Tussendoor kondigde ze een interessante carrièremove aan.
Nanninga werd idealist en is komend jaar bij de gemeenteraadsverkiezingen
lijsttrekker voor Forum voor Democratie in een naar eigen zeggen 'verwijfd,
extreem -links, geïslamiseerd, crimineel grafgat'. Amsterdam dus. Thierry Baudet
vroeg haar net op tijd, want ze was al druk op Funda aan het kijken naar een
woning buiten dit oord van verderf.

27 Famke Louise (-) Vlogger

Het postmodernistische meesterwerk Op Me Monnie, half hiphopliedje, half
ophefmachine, vat de tijdgeest genadeloos samen: geld is geld, vloggers zijn
rappers, clicks zijn clicks, haters zijn fans en je sannie is verraderlijk.
Nadere toelichting geeft Famke Louise niet, want haar kunst spreekt voor
zichzelf, zelfs als niet iedereen het kan verstaan.

26 Ryanne van Dorst (-) Televisiemaker

Ryanne van Dorst (podiumnaam: Ella Bandita) vertelde dat ze was geboren als
hermafrodiet, maakte in het jaar van genderneutraal het mooie programma
Geslacht! en voor ze het wist werd ze geprezen als de meest authentieke en
ongepolijste karakterkop op tv sinds Anouk bij The Voice of Holland. Vervolgens
stapte ze met Maxim Hartman in een raftboot voor Risky Rivers, deed ze mee aan
Ranking the Stars en zagen we haar in het programma Zomaar een gast, en toen
wist écht iedereen: dit supermens is niet zomaar een nieuw tv-gezicht.

25 Özcan Akyol (-) Columnist

Sinds Özcan Akyol terug is verhuisd naar Deventer zeikt hij nooit meer over
hipsters en dat maakt hem zeker vijf keer draaglijker. In Pauw, DWDD, Studio
Voetbal, de VaraGids en het AD roerde hij zich dit jaar met meningen die steeds
milder, doordachter en dus net iets minder irritant werden. Dat Eus meer is dan
een opiniefabriekje bewees hij bovendien met een tour langs al zijn neven en
nichten in Turkije, wat hem bepaald niet in dank werd afgenomen door de
gemeenschap die zich alhier door de lange arm van Erdogan laat bevredigen.

24 Rosanne Hertzberger (-) Columnist

In april liep Rosanne Hertzberger de jongenskroeg van Dumpert en GeenStijl
binnen en begon als een gek de aanwezige kereltjes in hun ballen te trappen. Of
nou ja, ze ging even 'NSB'en bij de adverteerders', zoals GeenStijl-haatbaard
Bart Nijman het noemde. Meerdere columnisten vielen microbioloog 'Rianne
Herpesberger' bij en uiteindelijk schaarden ruim honderd hertjes, pardon:
vrouwen uit de media, zich achter een adverteerdersboycot van GeenStijl. Best
wel zielig natuurlijk, zulke keiharde broodroof, want die
verkrachtingsfantasietjes worden ook maar gefaciliteerd door hardwerkende
redacteuren die hun dochters moeten voeden. Enfin, Hertzberger was not impressed
door wat huiliehuilie en een paar krachttermen en bond dit jaar, onder meer als
Zomergast, ook de strijd aan met paleofoodies, kruidenvrouwtjes,
pseudowetenschap en intersectionele lulkoek. Niet slecht, voor een NSB'er.

23 Giel Beelen (6) Radiomaker

De bebrilde plaatjesdraaier verliet na twintig jaar 3FM en werd veroordeeld tot
zes maanden rijontzegging wegens rijden onder invloed. Dat laatste was na een
'kookcursus met wijn erbij', zei Beelen ter verklaring, alsof je daar al
kokkerellend wordt gedwongen wijn naar binnen te klokken alvorens in de auto te
stappen. Verder werd hij aan het spit geregen op Comedy Central, een roast die
hij handig benutte om reclame te maken voor zijn ochtendshow op radio Veronica.
Jazeker, Veronica bestaat nog.

22 Beau van Erven Dorens (-) Televisiemaker

'Ik ben nou eenmaal gezakt op de celebrityladder', tekende Volkskrant Magazine
in 2015 - het jaar van de Gouden Peter R. - op uit de mond van Beau van Erven
Dorens. De presentator verliet SBS6 en zette bij RTL een nieuwe klim in. En zie
hem daar nu eens staan op trede 22, ver boven Boulevard-collega Peter R. de
Vries. Na zijn geslaagde optreden als zomer-Humberto in RTL Summer Night
oordeelden critici dat winter-, voorjaars- en najaars-Humberto eigenlijk wel
gewoon weg kon blijven. Die kon Van Erven Dorens in zijn zak steken, bij de
Zilveren Nipkowschijf-nominatie voor zijn programma The Amsterdam Project. Zoals
ongeïnspireerde koppenmakers tegenwoordig boven interviews met hem schrijven:
'Beau is back.'

21 Erland Galjaard (35) Mediadirecteur

In dat ene beeld zat eigenlijk alles: RTL-baas Erland Galjaard en zijn liefje
Wendy van Dijk naast elkaar op het Televiziergala, verveeld kauwgum kauwend. Het
powerkoppel ontbeerde dit jaar de gunfactor, zachtjes uitgedrukt, en op sociale
media werd het kauwgumgifje dan ook gretig gedeeld: zie hier de ware aard van Er
en Wen, loeiordinair en leeg als een bubblegumbel. De kritiek op RTL-pulp en het
almaar terugkerende kliekje RTL-gezichten - hoi Ruben Nicolai! - steeg dit jaar
tot ongekende hoogte, terwijl de kijkcijfers kelderden. Maar Galjaard hield zich
stil en deed niets. Nou ja, hij pakte het dj'en op, live te volgen op zijn
Instagram, samen met zijn bestie Roland Molendijk (#friendsinmusic), die u
trouwens om de dag kunt zien in RTL Boulevard, waar hij zit omdat hij zo
ontzettend veel weet over muziek.

20 Mattie en Wietze (16) Radiomakers

Was vorig jaar Mattie degene die werd bedrogen (zijn vriendin baarde een
tweeling waarvan hij niet de vader bleek), dit jaar was hij de bedrieger. Het
duo zou bij Q-Music vertrekken en samen een ochtendshow gaan presenteren bij Sky
Radio. Maar Mattie kreeg achter de rug van Wietze een lucratief contract bij Q
aangeboden, tekende dat en nou, toen ontplofte het universum.

19 Angela de Jong (-) Televisierecensent

Tv-recensent Angela de Jong schoof in de voorbije maanden geregeld haar vaste
fotoattribuut (de afstandsbediening) terzijde om zelf in beeld te kruipen. De
stem van het AD-volk/vertolker van menig kringverjaardagmening won de tv-quiz De
Slimste Mens en ontpopte zich tot de grootste doorn in het oog van dj Erland
Galjaard en zijn RTL. Ze voelde zich genaaid door de zender én door Gordon die
niet ging trouwen ('gewetenloos'), waarna Gordon en de zijnen zich genaaid
voelden door Angela de Jong. Ja mensen, het is naaien of genaaid worden in de
donkere steegjes te Hilversum.

18 Jelle Brandt Corstius (-) Televisiemaker

Op de voorpagina van misschien wel de beste krant van Nederland beschreef Jelle
Brandt Corstius misschien wel de makkelijkst herleidbare #MeToo-ervaring van
2017. Het was allemaal anoniem natuurlijk, maar Frits Barend was er
desalniettemin onwijs van geschrokken. Het wás ook een vreselijk naar verhaal -
al vond Peter R. de Vries het niet waterdicht, want hoe kon je op het ene moment
gedrogeerd zijn en op het volgende moment wegrennen? En was het niet heel
toevallig, vond Peter Plasman, advocaat van een niet zo anonieme tv-maker, dat
er een week later een tv-programma over robots van Brandt Corstius van start
ging? Nee, chic was het allemaal niet, maar leerzaam wel: alle mannen zijn
schoften, alleen de slachtoffers niet.

17 Frank Masmeijer (-) Televisiemaker

Jarenlang vertoefde Frank Masmeijer alias 'Het Antwoord op Alle Pubquizvragen'
samen met Rob Fruithof en Rolf Wouters comfortabel in De Vergetelheid, maar
afgelopen jaar probeerde mister Dinges zijn comeback op televisie af te dwingen
met een SBS6-documentaire over zijn leven en een boek. Gaat er voorlopig niet
van komen, want in oktober werd Masmeijer in België veroordeeld tot acht jaar
gevangenisstraf wegens het smokkelen van een gigantische partij coke in een
pallet bananen. In afwachting van het hoger beroep - en omdat er geen Europees
arrestatiebevel is - verblijft De Mas in Nederland. 'Ik mag me vrij bewegen',
zei hij in het AD. 'Kan overal naartoe, ook naar het buitenland. Alleen niet
naar België, maar daar hoef ik ook niet naartoe.' Hahaha. Nee.

16 Sylvana Simons (1) Presentator

Op de avond dat Giel Beelen werd geroosterd op Comedy Central, richtte
cabaretier Peter Pannekoek het woord met een harde grap tot een van de mensen
die zich om het vuur hadden verzameld, Sylvana Simons. Daar was alle reden toe.
Het ene moment wordt ze weer eens met de dood bedreigd, het volgende staat er
een clubje agressieve tokkies voor haar deur die vrezen dat de wereld vergaat
als Zwarte Piet geen racistische karikatuur meer zal zijn. En dan is Beelen met
zijn apengeluiden ('Rustig Sylvana', in 2016) nog maar een kleine jongen.
Herinneren we ons het varken uit Kudelstaart nog dat een video in elkaar flanste
waarin het hoofd van Simons gefotoshopt was op het lichaam van een vrouw die
door de Ku Klux Klan was gelyncht en opgehangen? De grap van Pannekoek: 'Ik weet
soms niet of het je kleur is of de stront die je elke dag over je heen krijgt.'
Raak.

15 Eva Jinek (-) Televisiemaker

For the record: wij vonden Eva Jinek altijd al heel leuk. Een ijskonijn? Nee,
dat hebben we nooit gezegd. Ze is juist heel warm, geestig en spontaan, lekker
fel en vurig ook. Niet te vergeten: veelzijdig. Voor Patricia Paay een schouder
om op te huilen, voor Jan Roos een vlakke in het gezicht, voor Geert Wilders een
kittig duwtje in de rug - Eva doet het allemaal met charme. Wist u trouwens dat
Eva Jinek in Amerika heeft gewoond? Fascinerend land is dat; zou iemand eens een
tv-serie over moeten maken.

14 Anne Fleur Dekker (-) Activist

Weinig maakt reaguurders bozer dan deze linkse vrouw met rechtse naam. Wie wil
weten hoe het gesteld is met de mentale gezondheid van hysterisch rechts, die
figuren van de ondergang van het Avondland, doet er goed aan even in de
twittermentions van de activist Anne Fleur Dekker te kijken. De koene trollen
zeggen Nederlandse vrouwen te beschermen tegen 'testosteronbommen' uit verre
oorden, maar zingen zelf het refrein der vrouwenhaat het hardst mee. Over matige
muziek gesproken: ene Harry Pater maakte zelfs een liedje over haar. 'Anne Fleur
je bent zo gek als een deur', zong hij voor de webcam in zijn woonkamer. Theodor
Holman bood zich aan als bedpartner in een 'oudemannencolumn',
bozewittemannenblogjes tikken de vingers blauw over Dekker. Je zou denken dat
mensen die onze beschaving ten onder zien gaan wel wat anders te doen hebben dan
het intimideren van een 23-jarige.

13 Wierd Duk (21) Journalist

Hoewel hij er niet eerder had gewoond, kwam journalist Wierd Duk dit jaar thuis,
na zijn transfer van het AD naar De Telegraaf. 'De David Attenborough van de
boze burger' (de Volkskrant op 14 januari 2017) werd als een verloren zoon
binnengehaald en ging onvermoeibaar verder met zijn zoektocht naar rancuneuze en
ontevreden landgenoten die vinden dat vroeger alles beter was. Duk blijft
helemaal Duk, 'de putjesschepper van het populisme' (de Volkskrant op 27
december 2017).

12 Ismail Ilgun (5) Vlogger

Sorry sorry sorry sorry sorry sorry sorry sorry sorry sorry. Tien keer betuigde
Ismail Ilgun spijt in zijn excuusvlog - een door het Openbaar Ministerie
opgelegd mea culpa met gastoptredens van onder anderen Matthijs van Nieuwkerk,
(ex-Gouden) Arie Boomsma, Spinvis en Fresku. De Zaandammer maakte promotie van
treitervlogger naar voormalig treitervlogger, maar bleef veelbesproken dankzij
de AD-serie Achter Buurten en zijn nieuwe stopwoord 'positiviteit'. En nu?
Vergeven en vergeten? 'Jullie gaan nog veel van Izzy horen', beloofde hij in
zijn sorryvideo.

11 Janine Abbring (-) Televisiemaker

Eindelijk had Zomergasten met Janine Abbring weer een goede, empathische,
charmante en betrokken interviewer te pakken. Hoogtepunt uit de reeks was haar
gesprek met de inmiddels overleden Amsterdamse burgemeester Eberhard van der
Laan, dat met name het laatste uur ontroerende televisie opleverde. Voor dat
gesprek ontving Abbring in oktober de Sonja Barend Award voor het beste
tv-interview van 2017. Zelf zei ze ook komend jaar haar werk als eindredacteur
van Zondag met Lubach te willen afwisselen met Zomergasten. Laten we dat maar
doen.

10 Gloria Wekker (-) Emeritus hoogleraar

Emeritus hoogleraar Gloria 'witte onschuld bestaat niet' Wekker pakte op de
valreep van het jaar een emancipatietrofee, de Joke Smitprijs. Gewoonlijk leidt
de uitreiking van deze tweejaarlijkse overheidsprijs niet tot opwinding. Dat was
deze keer anders. Witte boosmensen van (merendeels) rechtse signatuur stoven
massaal met hun spandoeken naar buiten. Want: schande. De Telegraaf bracht in de
protestmars Nausicaa Marbe en Rob Hoogland op de been. Arthur van Amerongen was
er natuurlijk bij en Marianne Zwagerman en Sylvia Witteman lieten hun gezicht
ook even zien, Syp Wynia (Elsevier) meldde zich, de Holmannen en Nijmannen namen
hun hooivorken mee en ook bij Esther Voet en Jan Dijkgraaf sloeg de stoom uit de
oren, wat allemaal ontzettend vermakelijk was. Alle lof dus voor de jury van de
Joke Smitprijs.

9 Humberto Tan (-) Televisiemaker

Vorig jaar viel Tan lelijk buiten de boot. Dit jaar is hij terug, with a
vengeance, BAM, op 9. Alleen niet om de redenen die hij graag zou willen. Er was
natuurlijk de affaire met Dionne Stax, die vooral tegen het zere been bleek van
de immer woeste AD-recensent Angela de Jong (zie nr. 19). Zij pikte het niet dat
'Humberto Tan daar weer vrolijk staat te dansen op vrijdagavond, alsof hij sinds
zijn buitenechtelijke affaire geen levensgroot imagoprobleem heeft'. Bovendien
ging het Mount Everest-afwaarts met de kijkcijfers van RTL Late Night en
vertelde hij dat hij vanwege zijn anti-Zwarte Piet-uitlatingen al anderhalf jaar
wordt beveiligd. Nee, 2017 was niet het jaar van Humberto. Maar toch ook weer
wel dus.

8 Anna Nooshin (38) Vlogger

Besluit je als knappe heterovrouw met een andere knappe heterovrouw te bekken
voor de cover van Linda Meiden, in je halfblootje nog wel, probeer je die
oneerlijke rotwereld gewoon te behagen met een lekker kiekje dat de mensen moet
laten inzien dat er helemaal niks mis is met lesbisch, alles voor de goede zaak
natuurlijk, DOE JE HET NOG NIET GOED! 'Monica en Anna geven geen fuck om
hokjes', stond er bij de foto waarvan in de LHBetc-gemeenschap en daarbuiten
schande werd gesproken. 'Waarom wilden jullie dit?', vroeg Humberto Tan aan
YouTube-succesnummers Monica Geuze en Anna Nooshin - die laatste is tegenwoordig
zijn RTL-collega. Ze wilden gewoon samen iets moois maken. Tevens: 'Waarom
niet?' Fair enough, maar dan niet denken dat je met lege hulzen ('Iedereen moet
gewoon doen waar hij of zij zin in heeft') de hokjesgeest kunt neerknallen.

7 Derk Bolt (-) Televisiemaker

Onder schot genomen door boeventuig, bedreigd, apparatuur in beslag genomen:
programmamaker Derk Bolt (Spoorloos) had alles al een keer meegemaakt, maar een
ontvoering nog niet. Nu kan hij wel, de grap dat hij voor de verandering zelf
eens een keer spoorloos was, maar in juni sloeg de paniek toe toen hij en
cameraman Eugenio Follender in Colombia werden vastgehouden door de marxistische
guerillagroep ELN en taal noch teken van het duo werd vernomen. Maar als er dan
toch een journalist moest worden ontvoerd en met vijf gebroken ribben door de
jungle moest ploeteren, dan maar Derk Bolt. Een hoogtepunt, noemde hij de
ontvoering deze maand zonder ironie in het AD. Het krankzinnige avontuur had hem
doen beseffen dat vrijheid het grootste goed is, en ons dat Bolt een man uit één
stuk is.

6 Patricia Paay (-) Zangeres

Begin februari was de mediastorm rond het seksfilmpje zo groot dat het leek of
Patricia Paay deze lijst zou gaan aanvoeren. Maar de Gouden Patricia? Nee, we
zijn de matige woordgrapmakers van RTL Boulevard niet. Dat een oudere vrouw zich
met enthousiasme begeeft op het vrijerspad zou niet zo opzienbarend moeten zijn.
Schokkender is dat de gewone Nederlander (zie nr. 1) er geen problemen mee heeft
om een gejat, intiem privéfilmpje massaal door te sturen. Daarvoor mag die
gewone Nederlander zich best een beetje schamen.

5 Gordon (23) Televisiemaker

Én geen liefde van zijn roerige leven én geen Gouden Goor; zowel een
huwelijkskandidaat als een oeuvreprijs voor de presentator/owner of a lonely
heart plus healthy food concept/ex-zanger lijkt een eeuwig durende kwestie van
tijd. Zijn televisietrouwerij die niet doorging vormde een hoogte- en dieptepunt
in weer een relletjesrijk Gordonjaar. Volgens de laatste berichten wordt hij in
2018 de Nederlandse Dr. Phil. Ook verschijnt er een biografie. Uitgever Oscar
van Gelderen stelde al 'de totale deconstructie van de entertainmentindustrie'
in het vooruitzicht. Als de gedoodverfde Gouden van de toekomst alsnog de ware
vindt, zijn wij de eersten die het horen.

4 Job Gosschalk (-) Castingdirecteur

Job Gosschalk was de paus van de castingwereld. In die hoedanigheid speelde hij
altijd al een grote rol in deze lijst, zij het onzichtbaar. Dat hij carrières
kon maken en breken wisten we, maar niet dat er rooms-katholieke praktijken bij
kwamen kijken. Beginnende acteurs werden bij hem thuis verzocht 'een
sportschoolscène' te spelen, met masturbatie en al. Wie weigerde kon een rol wel
vergeten. Hoe had Hilversum eruitgezien als Gosschalk talent niet langs zijn
morsige meetlat had gelegd? Hoe had de roemruchte geschiedenis van deze lijst
eruitgezien?

3 Thierry Baudet (7) Politicus

Eigenlijk kun je alleen maar bewondering hebben voor Thierry Baudet. Flirten met
extreem-rechts, seksisme, racisme, en als je erop aangesproken wordt het
allemaal een beetje weglachen. Ja nee zo bedoelde ik het natuurlijk niet. Ja nee
dat was gewoon een etentje joh, gewoon even benieuwd. Maar wel twee zetels halen
bij de verkiezingen. En minstens zo erg: wij, de media, trappen er gretig in,
met opengesperde ogen. Peter van der Vorst ging gezellig op bezoek, de kijkers
van EenVandaag verkozen hem tot politicus van het jaar en in De Gouden is hij
van plaats 7 naar 3 geklommen. How a-Baudet?

2 Arjen Lubach (17) Televisiemaker

Arjen Lubach geeft niets om aandacht of roem. De Televizier Ring wilde hij ook
niet per se winnen, maar het was gewoon een vette stunt om zijn gezicht
metershoog op de gevel van de Ziggo Dome te projecteren. Gelukkig pakte hij in
zijn bedankspeech het hypocriete mediawereldje aan, waarmee hij zelf helemaal
niets te maken heeft. Viral gaan is voor hem geen doel op zich natuurlijk, maar
dat Zondag met Lubach de meest bekeken Nederlandse YouTube-video van het jaar
heeft gemaakt met een boodschapje aan Trump is gewoon kicken. Ja toch? Nee, nee,
nee, het gaat hem helemaal niet om invloed uitoefenen, maar volgend jaar gaan we
mede dankzij Lubach wel mooi stemmen over een wet die sowieso niet gaat
veranderen. Dat is toch lachen? Mindfuck! Hahaha. Wat zeg je, volgend jaar de
Gouden Arjen? Nee, nou, dat is aan anderen. Hij is daar zelf helemaal niet mee
bezig natuurlijk.

1 De Gewone Nederlander (-) Burger

Was het premier Mark Rutte, met zijn 'doe normaal of ga weg', die de gewone,
normale inwoner (u weet wie u bent!) van een trouwens ontzettend gaaf land als
het fenomeen van 2017 lanceerde? Of toch CDA-voorman Sybrand Buma die in zijn
H.J. Schoo-lezing vaststelde dat de gewone Nederlanders onderweg naar het
volmaakte Nederland iets waren kwijtgeraakt, bijvoorbeeld 'het gevoel thuis en
geborgen te zijn'?

Ook zo'n Gewone Nederlander? Van harte hoor. Wie gewoon deed, deed in 2017
eindelijk eens gek genoeg. Het podium was van u. U kreeg aandacht. In de
debatten over de regeringsverklaring raakten het partijkartel en andere politici
niet uitgepraat over de Gewone Nederlander.

Dat was niet alles. Overal in de media doken Gewone Nederlanders op. Zagen we
daar aan tafel bij Pauw Jenny Douwes niet zitten, de kindervriendin die het
Friese grut niet bloot wilde stellen aan anti-Zwart Pietenbetogers en de Slag om
Dokkum glansrijk in haar voordeel besliste?

Gewoon Nederland schaarde zich in de finale van Expeditie Robinson achter de
volslagen onbekende Carlos Platier Luna uit Heerenveen, gespierde overlever van
het (belangrijk signaal) 'eiland van de onbekenden'. Bij De Slimste Mens mocht
de Gewone Nederlander het tegen de Bekende Nederlander opnemen.

Intussen ging de pers massaal op safari, om gewone Nederlanders te spotten.
Nieuwsuur liet de Gewone Nederlander kritische vragen stellen aan politici en
stuurde reporter Jan Eikelboom op pad om de Gewone Nederlander te zoeken én te
spreken. Toen de special van NRC Handelsblad over de Gewone Nederlander
verscheen en bij DWDD Frans Bauer een lans voor hem brak, was de overwinning
bijna binnen.

Tegelijkertijd implodeerde een andere Nederlander, de Bekende. Daar zijn er te
veel van, was de plotseling veelgehoorde klacht. Die overdaad zou zelfs de
oorzaak zijn voor de ernstige terugval van de belangrijkste BN'er-rondpomper,
RTL 4.

Nee, dan de GN'er, vanaf nu De Gouden Gewone Nederlander, winnaar van een prijs
waarvoor niemand een hoge prijs hoeft te betalen. De emancipatie is voltooid.
Wij rekenen erop dat de kampioen van 2017 zichzelf blijft - gewoon, zeg maar.

De lijst

Deze lijst is samengesteld door Gidi Heesakkers en Paul Onkenhout. De teksten
zijn van Julien Althuisius, Gidi Heesakkers, Haro Kraak, Paul Onkenhout en Loes
Reijmer.

Wat werd er van de winnaars?

De winnaars van vandaag zijn de verliezers van morgen, blijkt maar weer eens.
Van alle oud-winnaars van De Gouden, die bestaat sinds 2009, handhaven alleen
Sylvana Simons (eerste in 2016) en good-old Peter R. de Vries (2015) zich in het
klassement. Ze zakten allebei flink, maar dat is altijd nog beter dan de
volledig verdwenen Onno Hoes (2014), Badr Hari (2013), Bram Moszkowicz (2012),
Ivo Niehe (2011), Clairy Polak (2010) en Arie Boomsma (2009).

Naast het podium

Het zijn niet de minsten die dit jaar buiten de boot vielen. Wat te denken van
programmamaker-journalist Fons de Poel die op NPO Radio 5 in het programma Tijd
voor Max prijsgaf dat Pim Fortuyn seks met hem wilde? Ondanks zijn relatie met
vlogger Bibi en zijn komende deelname aan het Songfestival haalde ook Waylon de
eindstreep na het juryberaad niet. Evenmin als tv-nestor Hans Beerekamp
(afscheid), Rob Geus (interview Geert Wilders), Dionne Stax (iets met Humberto
Tan), Matthijs van Nieuwkerk (had na de zomer raar haar), Charlotte Mutsaers
(commotie over roman), John van den Heuvel (bedreigingen), Roosmarijn Reijmer
(weg bij de radio) en Frénk van der Linden (ode aan Frénk van der Linden).




Bekijk de oorspronkelijke pagina: , , , , , ,

LOAD-DATE: 26 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               9 of 200 DOCUMENTS



                                 de Volkskrant

                            22 december 2017 vrijdag

Erken Jeruzalem toch gewoon

BYLINE: DIRK-JAN VAN BAAR

SECTION: Opinie en Debat; Blz. 22

LENGTH: 1075 woorden



HIGHLIGHT: Een Europese erkenning van de realiteit van Jeruzalem als hoofdstad
van Israël zou weliswaar een diplomatieke overwinning zijn voor Likoed en zelfs
voor Trump, maar zou voor Israël ook de verplichting scheppen aan te geven hoe
het de toekomst van de Palestijnen ziet.


israëlisch-palestijns conflict


Met zijn besluit om Jeruzalem als hoofdstad van Israël te erkennen, beleefde
Donald Trump een topdag. Niet alleen veroorzaakte hij wereldwijd misbaar -
altijd fijn voor een president die graag door de diplomatieke porseleinkast
bonkt - maar de aangekondigde woede van de Arabische man in de straat was niet
meer dan obligaat geblaas. Gewone Palestijnen lijken zich te hebben neergelegd
bij het gegeven dat Jeruzalem de hoofdstad van Israël is en dat Amerika partij
kiest. Niet zo gek; voor hen is dit dagelijkse realiteit. Ook voor de Joden
verandert er niets. Voor hen is Jeruzalem al zeventig jaar hoofdstad van een
eigen staat.



Alleen de buitenwereld, waaronder de EU, heeft er moeite mee. Die houdt vast aan
het idee van de tweestatenoplossing, waarbij Jeruzalem - heilige stad voor drie
wereldgodsdiensten - hoofdstad moet worden van een Joodse én een Palestijnse
staat. Daarbij zou de uit een christelijk, Armeens, Joods en islamitisch deel
bestaande oude stad onder internationaal beheer moeten komen. De uitvoering van
dit onpraktische idee is ergens halfweg blijven steken - voor realisten
overigens al heel wat.

De staat Israël is een feit, de Palestijnse staat fictie. Sinds 1967 fungeert
Israël al een halve eeuw als bewaker van de heilige plaatsen voor Joden,
christenen en moslims, en verzekert er rust, orde en toegankelijkheid op een
manier die de Verenigde Naties nooit zouden hebben kunnen waarmaken.

Volgens elk diplomatiek handboek zou dat genoeg moeten zijn om als uitgangspunt
te dienen voor een vredesregeling, die er nog steeds niet is. Realisten gaan uit
van de machtsverhoudingen in het hier en nu en houden rekening met de
historische achtergrond die tot het conflict hebben geleid en dat gaande houden.
Dat doen ze overal ter wereld, behalve in het Heilige Land. Daarvoor gelden
andere maatstaven, hoewel een koele analyse uitwijst dat de 'feiten op de grond'
worden gedicteerd door Israël, dat militair superieur is, economisch floreert en
een levendige democratie is met rechten voor de Arabieren die zij elders in de
moslimwereld niet hebben. Wel worden de Palestijnen in hun dichtbevolkte
gebieden ernstig in hun bewegingsvrijheid belemmerd, wat de dominante
aanwezigheid van de Israëli's - die als bezetters gelden - onderstreept.

Er kan dus weinig onenigheid bestaan over de machtspolitieke feiten. Israël
heeft vier oorlogen, in 1948, 1956, 1967 en 1973, die voor zijn existentie
beslissend waren, gewonnen, en in alle militaire campagnes die daarna kwamen
stevige klappen uitgedeeld aan zijn vijanden.

Nuchter gesproken zouden die vernederingen de Arabische wereld enig
realiteitsbesef hebben bijgebracht. Maar daarvan is weinig te merken. De
Palestijnen volharden in een zelfmoordkoers, waardoor een eigen staat verder weg
is dan ooit, en worden daarin gesteund door een moslimwereld die hopeloos
verdeeld is, maar wel aan Jeruzalem als Palestijnse hoofdstad vasthoudt. Die
fictie is het enige waarover ze het eens is. Dat werd vorige week weer bevestigd
op een moslimconferentie onder leiding van de Turkse president Erdogan. Dat
schiet niet op.

Hoezeer de Palestijnen zichzelf bedriegen, werd mij duidelijk bij een bezoek aan
het graf van Yasser Arafat in Ramallah. Op mijn vraag waar hun grote leider
geboren was, antwoord-de onze gids: 'Jeruzalem' (in plaats van Caïro, hoofdstad
van Egypte, waar een brug over de Nijl de oorlog tegen Israël van 1973 als
'overwinning' herinnert).

Waarom de EU meegaat met al die Arabische sprookjes is mij een raadsel. Niet
alleen is er in het Midden-Oosten allang geen sprake meer van een 'vredesproces'
(daaraan kwam in 2000 een einde toen Arafat wegliep uit Camp David en opriep tot
een tweede intifada tegen Israël), maar het waren toch echt de Palestijnen die
met hun terreur en raketbeschietingen vanuit Gaza als ordeverstoorders optraden.


Illusies over democratie kunnen er gezien het verloop van de 'Arabische Lente'
ook niet meer zijn. Daarvoor had Bibi Netanyahu in 2011 al gewaarschuwd en de
afloop van de oorlog in Syrië bewijst zijn gelijk. Naast een overwinning voor
Assad is dat ook een overwinning voor Poetin, wiens ingrijpen in Syrië de
doorslag gaf.

De EU benadrukt het internationaal recht, maar dat heeft in het Wilde Oosten
geen grond onder de voeten. Dan is het pijnlijk dat fake-president Trump inzake
Jeruzalem meer realiteitszin toont. Juist Europa zou gezien de eigen
geschiedenis een derde oog moeten hebben voor het lot van de Joden en de
Israëlische veiligheidsdilemma's.

Het kan geen kwaad eraan te herinneren dat vrede in Europa pas mogelijk werd na
een Stunde Null, toen Duitsland in 1945 zijn totale nederlaag beleefde en
genadebrood van zijn overwinnaars moest eten. Het Midden-Oosten zit na de
ineenstorting van het Ottomaanse Rijk vol vergelijkbare catastrofes; de
Palestijnen hadden in 1948 al hun 'Nakba'. Veel lering is er niet uit getrokken,
al biedt het nulpunt in Syrië nieuwe kansen.

De Ostpolitik van Willy Brandt, die in 1970 de basis legde voor ontspanning in
Europa, is als voorbeeld voor de Arabische wereld misschien wat hoog gegrepen.
Maar de oud-burgemeester van West-Berlijn ging wel uit van de geopolitieke
realiteit, de Duitse én Europese deling, die voor gewone burgers minder grimmig
moest worden.

Niet dat het Berlijn van toen zomaar een voorbeeld voor Jeruzalem kan zijn. Zo
wordt de muur die nu door Jeruzalem loopt aan beide zijden door Israëli's
bewaakt. Een echte frontlijn, wat de Berlijnse Muur was, is het niet. Reden te
meer de realiteit te erkennen van Jeruzalem als hoofdstad van Israël.

Zo'n Europese erkenning zou een diplomatieke overwinning voor Likoed en zelfs
Trump zijn. Maar zo'n overwinning schept ook verplichtingen. Netanyahu zou dan
moeten aangeven hoe hij de toekomst van de Palestijnen ziet en hoe Israël als
Joodse staat verder kan, anders dan in een zelfgeschapen getto. Rechts Israël
zou de agitprop over het 'naïeve Europa', dat zich door moslims laat overlopen,
wegkijkt van antisemitisme en het Midden-Oosten niet begrijpt, moeten staken.

Dat schept weer gevoel voor verhoudingen. Europa is geen Israël, en te groot om
zich helemaal van de buitenwereld af te schermen. En het kan nóóit in het belang
van de Joden zijn als de EU, een uniek vredesproject, door naargeestig populisme
wordt ondermijnd.

Israël floreert economisch en is een democratie met rechten voor de Arabieren
die ze in de moslimwereld niet hebben




Bekijk de oorspronkelijke pagina:

LOAD-DATE: 21 December 2017

LANGUAGE: DUTCH; NEDERLANDS

GRAPHIC: 'Sinds 1967 verzekert Israël in Jeruzalem de toegang tot de heilige
plaatsen voor Joden, christenen en moslims zoals de Verenigde Naties dat nooit
zouden hebben kunnen waarmaken.'
Dirk-Jan van Baar is historicus

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              10 of 200 DOCUMENTS



                                 de Volkskrant

                            22 december 2017 vrijdag

Laten consumenten nu boos Ikea links liggen?

SECTION: Economie; Blz. 28

LENGTH: 512 woorden


De kwestie Peter de Waard


Reageren?

p.dewaard@volkskrant.nl

Als Ikea meubelpakketten liet inpakken door kinderhandjes, plofkippen verkocht
of foute chocolade, zou de Zweedse meubelgigant voor het imago moeten vrezen.
Maar Ikea ontwijkt alleen belastingen.

En dat vinden consumenten veel minder kwalijk. Niemand wil waggelende kippen in
een hok die in no time zijn vetgemest. Maar iedereen wil graag de belasting
ontwijken. Alleen hebben multinationals zoals Ikea veel meer mogelijkheden dan
jan modaal, de eenmanszaak of de familie-bv. De grote kunnen de fiscus het mes
op de keel zetten: 'of we betalen dit percentage of we komen gewoon niet naar uw
land.'



Ikea heeft een ingenieuze constructie, waarbij een Nederlandse bv de royalty's
van alle Ikea-vestigingen opstrijkt via een Luxemburgse vennootschap met een
lening van het moederbedrijf in Liechtenstein. Het is zo onbegrijpelijk dat de
Nederlandse fiscus er maar een ruling - een belastingafspraak - tegenaan heeft
gegooid.

Deze week kondigde de Europese Commissie die te zullen onderzoeken, waarna de
NOS het Journaal ermee opende. Of dat veel oplevert is te betwijfelen.
Multinationals hebben de hele wereld als speelveld. Veel beter zou zijn als de
consumenten in actie zouden komen en Ikea op zijn ethische en sociale
verantwoordelijkheid wijzen door de Billy-boekenkast, de Poäng-fauteuil en het
Malm-bed te laten staan.

Maar consumenten lijken niet bereid te zijn met hun portemonnee in actie te
komen. De constructies van Ikea worden al tien jaar breed uitgemeten in de
media. In die periode werd Ikea alleen maar groter. Onlangs werd een zaak
geopend bij Seoul die zeker twee keer zo groot is als het Louvre in Parijs. In
het laatste boekjaar steeg de omzet van Ikea wereldwijd met 3,8 procent tot 34,1
miljard euro en in Nederland nog iets harder met 4,3 procent tot 1,4 miljard
euro.

Er zijn volksstammen die principieel niet naar McDonald's of Starbucks gaan,
maar het aantal mensen dat nog nooit in een Ikea is geweest lijkt op de vingers
van een hand te tellen. Dat is bizar, omdat er maar 327 Ikea's in de wereld zijn
tegenover 35 duizend McDonald's.

Voor de hamburger, cappuccino of plofkip is er een alternatief. Ikea is voor jan
modaal niet te vermijden. De producten met namen van Zweedse watervallen, dorpen
en wegen zijn stijlvol en goedkoop.

'Mensen met weinig geld kunnen bij ons hun huis inrichten als miljonairs', zo
luidt een motto van Ikea. Het is een familiebedrijf dat niet wordt opgejaagd
door ongeduldige aandeelhouders. En het is financieel gehaaid, net zoals
overigens Apple, Amazon, Google en Starbucks. Toen de Zweedse televisie al jaren
geleden een documentaire maakte over de fiscale structuur, reageerde oprichter
en eigenaar Ingvar Kamprad met de opmerking dat 'belastingefficiency een
natuurlijk onderdeel is van de lage-kosten-cultuur'.

Zolang Ikea geen plofkippen verkoopt, maar zich beperkt tot meubelpakketten,
hoeft het zich geen zorgen te maken over de klandizie.

Belasting ontwijking is minder erg dan het vetmesten van plof-kippen




Bekijk de oorspronkelijke pagina:

LOAD-DATE: 21 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              11 of 200 DOCUMENTS



                                 de Volkskrant

                           21 december 2017 donderdag

Rechtsstaat is niet 'fris', wel degelijk

BYLINE: MENNO HURENKAMP

SECTION: Opinie en Debat; Blz. 24

LENGTH: 854 woorden



HIGHLIGHT: Beter een trage democratische rechtsstaat dan pogingen tot
verfrissing die de gelijkheid ondermijnen.


Lokale democratie


Met een mooie hamer in de hand lijkt alles een spijker. En dól als de
belangenorganisatie van Nederlandse gemeenten VNG is op eigen initiatief van
burgers, zou je uit die hoek zo rond Kerst een memo verwachten dat van de
Heilige Familie het eerste burgerinitiatief uit de geschiedenis maakt. Omdat
Jozef zich immers zelfredzaam en creatief toonde, door voor vrouw en kind een
stal bevalbaar te maken. Maar dat memo kwam niet. Wel een ander bevreemdend
signaal.



Via de website 'Ik verfris de lokale democratie' worden gemeenteraadsleden
opgeroepen plaats te maken voor burgers, zodat de lokale democratie 'een impuls'
krijgt. Burgers moeten van de VNG ruimte krijgen het budget te beïnvloeden, mee
te denken over moeilijke beslissingen en resultaten van beleid te controleren.
Je kunt je als (aanstormend) volksvertegenwoordiger aan deze verfrissing van de
democratie committeren door tien 'beloftes' te doen. Die hebben als strekking
dat volksvertegenwoordigers en ambtenarij zich gedeisd moeten houden, een soort
politieke kuisheidsgeloftes. Handen boven de dekens, jongens, want anders doen
de burgers niet mee.

Dit roept toch wel vragen op. Zoals: is het nu inderdaad niet fris in de lokale
democratie? En is de burger de grote verfrisser? Om met die laatste vraag te
beginnen. Bijdragen van burgers aan de samenleving zijn niet altijd fris. De
snelweg naar Dokkum bezetten om medeburgers van hun grondrechten af te houden -
hoe fris is dat? In plaats van ze te zien als blije helpers van de overheid, kun
je burgers beter zien als een soort mensen: soms geëngageerd maar veelal druk
met particuliere driften.

Om de energie die daarbij vrijkomt schadevrij te tunnelen, hebben we de moeder
aller burgerinitiatieven: de democratische rechtsstaat. Die biedt orde en
veiligheid, ruimte om met elkaar te ruziën en een redelijke mate van gelijkheid.
We besturen dat ding met de beroemde trias, een via representatie gekozen
volksvertegenwoordiging die de uitvoerders controleert en onafhankelijke
rechters.

Dan de andere vraag: hoe het er voor staat met de democratie. Daarover twee
feiten. Het ene feit is dat Nederlanders redelijk tevreden zijn, en over hun
lokale overheid nog net wat tevredener dan over de nationale overheid. Er is
natuurlijk ook scepsis, maar die kun je met wat goede wil zien als teken van
volwassenheid: gewone Nederlanders laten zich niet zomaar wat wijsmaken.

Het andere feit is dat het de politiek lokaal minder goed gaat. De opkomst bij
gemeenteraadsverkiezingen is laag. Veel mensen laten zich daarbij tamelijk
irrationeel ook nog eens leiden door hun nationale voorkeuren. Lokale media
verdwijnen en gemeenteraadsleden vechten elkaar de keet uit. Kortom, de
volksvertegenwoordiging hapert.

Als het eropaan komt beleid te maken op basis van deze twee feiten, zegt een
optimistische bewaker van de democratische rechtsstaat: doe niks, we hebben
grotere zorgen dan deze. Een pessimistische bewaker zegt: investeer in de
politiek, want de scepsis die er is moet niet groter worden.

Zo niet ambtelijk Den Haag. De VNG, en overigens ook het ministerie van
Binnenlandse Zaken en een adviesorgaan als de Raad voor het Openbaar Bestuur,
trekken al jaren een andere conclusie: schaf de politiek toch af wanneer die
niet goed werkt. De rapporten over doe-het-zelf stapelen zich op, vol goede
bedoelingen maar vaak zonder gericht te zijn op een helder probleem. De
strekking: laat het toezicht aan de burgers. Dat klinkt tenminste 'nieuw'! Per
beslissing van de gemeente selecteren we via loting wat bewoners om hun zegje te
doen. Of we organiseren een gezellige stuif-es-in waar iedereen mag meepraten.
Dan zijn we van die muffe partijen af en kunnen de ambtenaren ook naar huis.
Fris!

Als we over maatschappelijke ongelijkheid spreken, gaat het veelal over inkomens
en vooral vermogens die uit elkaar groeien. Maar ook deze poging tot
'verfrissing' is een ondergraving van de gelijkheid, omdat er minachting uit
spreekt jegens alle mensen die politiekje spelen bedreigend vinden. Of de mensen
die er geen tijd voor hebben.

Hogeropgeleiden behartigen hun zaakjes beter dan lageropgeleiden. Mannen
bemoeien zich meer met politiek dan vrouwen. En de lezer raadt het al, ook
mensen met een migratieachtergrond laten minder van zich horen. Via de
representatieve democratie (parlement, gemeenteraad) demp je dat effect. Net
zoals je een zekere gelijkheid bereikt via een rechtsstaat die voorspelbaar
opereert, zonder ontvankelijk te zijn voor individuele suggesties van burgers
het budget aan te passen.

Die democratische rechtsstaat functioneert traag, levert rare compromissen op en
'fris' is het dus niet. Hij werkt redelijk, dat wel. Deze wijsheid is bijna zo
oud als de weg naar Rome. Misschien dat de vernieuwers er daarom niks van willen
weten. Maar fris is goed, degelijk is beter. Dat zei Jozef - toch ook een kuis
man - al tegen Maria, toen hij voorstelde dat ze niet in de openlucht zou
bevallen.

Mannen bemoeien zich meer met politiek dan vrouwen

De snelweg naar Dokkum bezetten om medeburgers van hun grondrechten af te
houden: hoe fris is dat?




Bekijk de oorspronkelijke pagina:

LOAD-DATE: 20 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              12 of 200 DOCUMENTS



                                 de Volkskrant

                           20 december 2017 woensdag

Onder dakdekkers

BYLINE: TOINE HEIJMANS

SECTION: Opinie en Debat; Blz. 21

LENGTH: 813 woorden



HIGHLIGHT: Ook de eenpitter kan niet zonder marketingspecialist


Column In Den bosch


Door het dak van Alexanders schuurtje groeit een boom, en dat is de bedoeling.
Dakpannen prachtig om de stam gelegd, vakmanschap. Hij is 'simpel straatvolk',
'geen schoffies, gewoon werkvolk', maar Alexander Liebregts weet wel hoe je
daken maakt, plat of hellend, 24/7.



Dakdekkers hebben over het algemeen geen tijd om te praten. Te druk, meneer,
veels te druk daarvoor. De wielen van de economie draaien hun assen heet en zij
draaien mee, als hamsters in een molentje. Ze staan ook verdomde lelijk in de
krant. Zes wagens in de fik gestoken dit weekend, knetterend vuur tijdens de
drukste dagen. Een dakdekkersoorlog, wordt gezegd. Maar het kan iedere gek zijn
geweest.

Door, door, de daken op. Orderboeken vol tot aan de bouwvak al.

Gelukkig tref ik Alexander Liebregts bij zijn busje. Hij rijdt vandaag offertes,
en maakt tijd om te vertellen. Het is geen weer om daken te dekken, wel om 'werk
binnen te trekken'. Hij diept de telefoon op uit zijn klusbroek en laat zien: de
ene na de andere aanvraag komt er binnen.

Het eerste wat mensen doen bij dakproblemen is 'dakdekker' in Google typen en
hopla: daar is Alexanders bedrijf. Dakbeheer Zuid, goedemiddag, 24/7. Er is ook
een Dakbeheer Noord, die zit in Groningen. Ze denken aan samenwerken, omdat de
economie ze over de schoenen klotst.

Zoveel dakdekkers in Den Bosch. 'Wij zijn opgevoed met wérken', zegt Alexander.
Dakdekken is een manier van leven: vrij onverveerd. 'Elk dak is anders, elk mens
is anders.' 'Dat is mooi.' Zeventien jaar is Alexander dakdekker en vijf jaar
'van m'n eigen'. Elke dag staat hij om vijf uur 's ochtends op, en om elf uur 's
avonds is hij klaar. 'Je weet wat er te verdienen valt'. Als je
uithoudingsvermogen hebt, Alexanders snelle energie en niet bang bent om te
vallen.

Later zegt Dylan: 'Er zijn zóveel huizen met daken in Nederland, dat blijft werk
geven.'

Dylan is van 123dakreparatie.nl. Hun busje is in de fik gestoken. Een
dakdekkersoorlog, mwah, maar het heeft vast iets met 'concurrentie' te maken,
want die brand is een 'enorme steek in de rug'. Ze timmeren nogal aan de weg,
bij 123dakreparatie.nl. Eerst krijg ik er Sacha aan de lijn, daarna René en
daarna Dylan - ze maken gebruik van hetzelfde telefoonnummer van dezelfde
website. Het is meer een samenwerkingsverband dan een bedrijf. De hoofdvestiging
is op de Keizersgracht in Amsterdam, een aparte plek voor dakdekkers uit Den
Bosch. In een grachtenpand vol bv'tjes, een stapelplaats van de
camouflagewereld.

De website is hun uithangbord, en verder is het bikkelen wat je kan. 'We
proberen de concurrentie te overmeesteren', zegt Dylan. 'Er zijn altijd mensen
die het elkaar niet gunnen. Wij gunnen het iedereen.'

Zoveel dakdekkers heeft de stad (127 geregistreerd en volgens Dylan evenveel
ongeregistreerden) dat er meerdere dakdekgroothandels zijn. Dakned doet in
kwaliteit, je haalt er toplagen van bitumen en kunststof, lichtkoepels en
isolatie. Op de parkeerplaats staan de busjes. De dakdekkerswereld, vertelt
Ingmar van de binnendienst, heeft een boven- en een onderkant. De onderkant
lijkt op de glazenwasserswereld, de schoorsteenvegerswereld, de
gietvloergieterswereld, 'niet het type klant dat wij zoeken'. 'Een vrij beroep
hè', zegt Erik die het magazijn beheert, en zelf achttien jaar op het dak stond.
Iedereen is tegenwoordig 'prachtig op internet vertegenwoordigd' - probeer de
boven- en onderkant dan maar eens te onderscheiden.

Het is een bijzonder territorium, dat van het vrije beroep. De buurt waar de
wagens in de hens gingen is busjesland: eenpitters, samenwerkend met andere
eenpitters. Tegelzetters, loodgieters, dakdekkers waar ik maar kijk. Google Maps
zegt: tien dakdekkers hier om de hoek. Dylan zegt: 'Jonge jongens die op z'n
eigen gaan werken, elke dag schiet er weer een nieuwe uit de lucht.'

Ik vraag Alexander hoe hij zich staande houdt. Met kwaliteit, natuurlijk. En
goed vindbaar zijn op internet, 'daar draai ik op'. Dat kan hij niet zelf:
Alexander huurt daarvoor de diensten in van een marketingspecialist, die
Dakbeheer Zuid boven in de Google-ranglijst houdt. Heel duur, en heel
noodzakelijk. En daarna is het goede referenties oogsten: elke tevreden klant
brengt hem hoger, bij Google.

We staan in de vriezende miezer achter zijn huis, bij zijn busje. Een woonwijk
opgetrokken uit hardwerkende Nederlanders. Alexander heeft een paar camera's aan
zijn huis hangen; zijn busje parkeert hij sinds de branden mooi in het zicht.
Voor de zekerheid, niet uit angst. Hij kent veel jongens, 'en de meesten gunnen
het elkaar'.

Twee jaar nog 'gewoon pezen, pezen', zegt Alexander. 'Het is nu bufferen.' Want
een dakdekker houdt overzicht en kijkt ver: twee jaar nog tot een nieuwe crisis
in de economie. Daar moet hij zich op voorbereiden.

t.heijmans@volkskrant.nl

Door, door, de daken op. Orderboeken vol tot aan de bouwvak al




Bekijk de oorspronkelijke pagina:

LOAD-DATE: 19 December 2017

LANGUAGE: DUTCH; NEDERLANDS

GRAPHIC: Alexander Liebregts.
Zaterdagnacht, Den Bosch.
Uitgebrande busjes.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              13 of 200 DOCUMENTS



                                 de Volkskrant

                            18 december 2017 maandag

Dienen en leiden

BYLINE: SANDER VAN WALSUM

SECTION: Opinie en Debat; Blz. 17

LENGTH: 385 woorden


Commentaar


De elite moet dienen, maar ze moet ook dingen durven zeggen die de ontevredenen
niet willen horen.

Uit de jongste Top 200 van invloedrijkste Nederlanders kan worden opgemaakt dat
de elite meebeweegt met de samenleving als geheel: ze wordt een tikje minder
oud, wit en mannelijk. Te hopen valt dat dit ook betekent dat de elite in staat
is om haar dienende taak tegenover die samenleving te vervullen. Want dat is wat
een elite wordt geacht te doen: het algemeen belang dienen. Eraan bijdragen dat
talent wordt benut, dat de middelpuntvliedende krachten in de samenleving
beheersbaar blijven en dat perspectieven voor de toekomst worden geboden.
Kortom: ze moet leiding geven. Ze moet de wetgevende macht souffleren - maar ook
niet meer dan dat.



Mogelijk heeft de elite zich in voorbije jaren wat te aarzelend opgesteld als
reactie op het feit dat zij veel wantrouwen ontmoette in de samenleving.
Sterker: de elite werd vaak aangemerkt als onderdeel van werkelijke en
veronderstelde problemen. Sommige politieke partijen ontlenen ongeveer hun
bestaansrecht aan de bestrijding van een elite die stelselmatig de 'gewone
Nederlander' zou benadelen.

In meer algemene zin is de elite, die meer gefragmenteerd is dan vroeger, niet
meer de aanjager van het 'civilisatieproces' die ze ooit was in de ogen van de
socioloog Norbert Elias. Ze is niet meer de drager van beschavingsidealen die
leidend zijn voor de rest van de samenleving.

Dit ontslaat de hedendaagse elite echter niet van de morele plicht om de cohesie
van de samenleving te bevorderen, zoals SCP-directeur Kim Putters - nummer 7 in
de Top 200 van invloedrijke Nederlanders - zaterdag in een interview met de
Volkskrant opmerkte. Want hoe onwillig veel Nederlanders ook schijnen om leiding
te aanvaarden van welke elite dan ook, ze zijn, getuige het vorige week
verschenen SCP-rapport De sociale staat van Nederland, ook begaan met de
samenleving.

De elite moet niet aarzelen om daaraan te appelleren. Met verhalen over de
verworvenheden van de Nederlandse samenleving en met wenkende perspectieven voor
de toekomst. En ze moet ook dingen vertellen die de ontevredenen misschien niet
willen horen. Desnoods met de vuist op tafel. Daar is ze elite voor.

De elite wordt vaak gezien als deel van het probleem




Bekijk de oorspronkelijke pagina:

LOAD-DATE: 17 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              14 of 200 DOCUMENTS



                                 de Volkskrant

                           16 december 2017 zaterdag

Het populisme heeft alles politiek gemaakt. Ook de waarheid

BYLINE: DOOR MARTIN SOMMER

SECTION: Opinie zaterdag; Blz. 6, 7, 8

LENGTH: 2352 woorden



HIGHLIGHT: Vanaf zin één van zijn nieuwste boek is het duidelijk: VVD-senator
Sybe Schaap vindt het populisme een heel slechte zaak. Daarbij schuwt hij grote
woorden niet.


Antipopulist


Sybe Schaap (1946) schreef een boek tegen het populisme. Schaap is een grote,
opgewekte man met een boeiende levensgang. Fries van oorsprong. Daarna boer in
de Noordoostpolder en ook nog een tijd in Oekraïne, waar hij nog regelmatig
komt. Hij was de baas van de Unie van Waterschappen. Maar ook doceerde hij
filosofie aan de Vrije Universiteit en in Praag. En tot slot is hij sinds tien
jaar lid van de Eerste Kamer voor de VVD. Daarmee stopt hij bij de volgende
verkiezingen, over anderhalf jaar. En hij is dus erg gekant tegen het populisme.



Hij schreef zijn boek De populistische verleiding als filosofische kritiek, niet
met zijn politieke pet op. Bij partijpolitiek wil hij wegblijven. Bij vertrek
vraagt hij of ik hem heel wil houden, in verband met de Eerste Kamer. Uiteraard,
al begrijpt hij ook wel dat we zijn eigen partij moeilijk onbesproken kunnen
laten, vooral als hij zegt dat de middenpartijen tegen Wilders aanschurken. Zo
fulmineert hij tegen de uitdrukking 'de gewone of normale Nederlander'. 'Als
Buma het opneemt voor de gewone Nederlander, denk ik: daar gaan we weer. Of
Rutte met: doe normaal, of anders verdwijn je maar. Als Rutte het over normaal
heeft, impliceert hij dat er ook abnormale mensen zijn. Dat zijn gevaarlijke
woorden.'

Het zijn in elk geval woorden die de kern raken van Schaaps argument. 'Het
populisme brengt zaken in de politiek die daarbuiten horen te blijven. Niet wat
iemand gedaan heeft, maar wat iemand í­s, wordt politiek gemaakt. Dat gebeurde
in de tijd van de nationaal-socialisten, het gebeurt nu weer. De privésfeer
hoort buiten de politiek te blijven. Het mooie van de rechtsstaat is dat sprake
is van gelijkheid voor de wet. Onder die legale gelijkheid mag iedereen
verschillen. Onder het populisme is dat niet zo. Je moet zus of zo zijn, anders
hoor je er niet bij. Je moet je aanpassen. Ben je anders, jammer voor je.
Etnisch anders, zoals ooit de Joden. Dat krijg je van dat gewoon en normaal.
Identiteit suggereert dat de ander er niet bijhoort.'

Grote woorden, grote vergelijkingen die om tegenwerpingen vragen. Ook als de
temperatuur in het gesprek wat oploopt, blijft Sybe Schaap opgeruimd antwoord
geven. Zonder tegenspraak schiet het niet op, zegt hij monter. Hij vindt dat het
laf is om niet te vergelijken. Het boek heet De populistische verleiding en
vanaf zin één is duidelijk dat het hier een slechte zaak betreft. Kern van het
populisme is dat er een homogeen volk bestaat, dat is bedonderd door de elite.
Het volk moet weer in oude glorie worden hersteld. Dat kan alleen door een
leider. Illusiepolitiek, in de ogen van Schaap.

Maakt u zichzelf niet schuldig aan de zonde die u de populisten verwijt,
namelijk alles politiseren? Er staat geen zin in het boek zonder oordeel. Helpt
zo'n frontale benadering de discussie of slaat hij haar juist dood?

'Vergelijken betekent niet dat dingen hetzelfde zijn. Ze kunnen helpen voor
beter begrip. Het is waar dat er veel oordelen in het boek staan. Ik schrijf
vanuit bepaalde waarden. Het christendom en de vroege Verlichting, die wat mij
betreft teruggaat op de oude Grieken. Daar sta ik, dan weet je wat ik vind.
Christendom is universalisme. We zijn allemaal gelijk. De Heer heeft het niet
over negers en blanken. Mensen zijn niet identiek maar wel gelijkwaardig.'

De wortel van het populisme van nu vindt Schaap terug in het marxisme. Van jongs
af aan is hij gefascineerd door Oost-Europa en wat zich achter het IJzeren
Gordijn afspeelde. Tijdens de Hongaarse Opstand in 1956 zat hij als jongen al
aan de radio gekluisterd. 'Ik herinner me nog dat ze 'Navo, help ons' riepen.
Daarna werd de verbinding verbroken. Dat ging me door merg en been.'

Tijdens de Praagse Lente en daarna onderhield hij contacten met de dissidenten
van Charta 77. Hij schreef zijn proefschrift over het marxisme en was ook
zakelijk in Tsjechië en Oekraïne actief. 'In Oekraïne niet veel verdiend, wel
veel geleerd.' Na de val van de Muur bemoeide hij zich met de wederopbouw van
Oost-Europa. Dat ging bepaald niet van een leien dakje. 'In 1996 heb ik de
verbeterde wet van Murphy geformuleerd. Je kent de wet van Murphy: alles wat
fout kan gaan, gaat ook fout. Mijn versie luidt: alles wat niet fout kan gaan,
gaat ook fout. Wij in het Westen hebben weinig van de effecten van het marxisme
begrepen. De ideologie is kapot, maar het marxisme heeft de mens veranderd. De
homo sovjeticus is er nog. Het kost heel veel tijd om die te veranderen. Ik geef
lezingen, mijn boeken zijn in het Russisch en Oekraïens vertaald. Bij
gelegenheid van zo'n lezing zei iemand: we must fight populism. Maar wat is het
eigenlijk, kun je daar niet een boek over schrijven?'

De gepolitiseerde gewone man vindt Schaap terug in het marxisme. De mensheid is
volgens Marx een homogene categorie. Marx had het over de natuurlijke mens. Als
die zijn behoeften heeft bevredigd, is het vrede en is het klaar. In de
klassenloze maatschappij is iedereen hetzelfde. 'Vervolgens kwam Stalin met zijn
volksbeweging en zeiden de communisten: er is ook een niet-identiteit. Ze zijn
immers groot geworden met de dialectiek. Er zijn vijanden van het volk,
koelakken, Joden, kapitalisten, noem maar op. Toen al was er dus een gewone man
- en zijn vijanden wisten hem te vinden. Dat gold ook voor het fascisme en voor
het nazisme al helemaal. Daarom ben ik zo benauwd voor dat gedoe over
identiteit. De invulling is altijd flauwekul. Paaseitjes of een hand geven. Maar
wie anders zijn, kunnen we zo aanwijzen. De islam. Van de week nog weer in de
Eerste Kamer. Senator Faber van de PVV hield een tirade tegen de islam. Daarna
tegen de islamisten die niet in staat zijn tot normaliteit. Let op, op een goeie
dag gaan moslims ook zelf vaststellen: wij horen er niet bij.'

Volgens Schaap is onder het populisme alles politiek geworden. Ook de waarheid.
Die gewone man kun je misschien nog wel aanwijzen, maar het populisme maakt hem
politiek. Er is geen waarheid, macht en politiek zijn alles. 'Feiten zijn
natuurlijk lastig te achterhalen. Dat is in de natuurwetenschappen zo, in de
sociale wetenschappen nog lastiger. Je weet dat je in een frame zit. En toch
moet je het proberen. Misschien moeten we het minder over waarheid hebben dan
over waarachtigheid. Of oprechtheid. Je moet bereid zijn om toe te geven dat je
het mis hebt.

'Populisten zijn niet geïnteresseerd in de waarheid, want zij weten al hoe het
zit. De oude populisten, communisten en fascisten, hadden het gelijk van de
geschiedenis. De klassenloze maatschappij of het duizendjarige rijk. De nieuwe
hebben dat uitzicht niet. Die hebben alleen maar dat de grenzen dicht moeten.'

Toch is die tamelijk plotselinge belangstelling voor feiten verbazingwekkend.
Ooit zei minister Pronk dat feiten rechts waren. Ontwikkelingssamenwerking
leverde niets op maar daar wilde hij niet van weten. Het ging om de bedoelingen.
Nu populisten de politieke elite de maat nemen, gaat het plotseling over feiten.


'Stel je voor dat natuurwetenschappers ook zo gaan denken...'

Maar het gaat niet over natuur- wetenschap. Het gaat over crimi- naliteit, over
ontwikkelingshulp, over de kosten van immigratie. Dat zijn brandbare politieke
onder- werpen. En je ziet dan ook dat de feiten betwist worden. Een feit is een
zak, je moet er eerst wat instoppen voordat hij overeind blijft staan, zei de
beroemde socioloog A.N.J. den Hollander.

'Ik heb wetenschapsfilosofie gegeven. Dan weet je dat je precies moet
omschrijven waar je het over hebt. Als je het hebt over de effecten van
ontwikkelingshulp, moet er eerst een nulmeting zijn. Dat zijn feiten. Natuurlijk
is er een schemergebied. Dan moet je een lampje aandoen. Maar je moet wel
proberen het zo feitelijk, zo waarachtig mogelijk te doen. Je moet bereid zijn
je visie ter discussie te stellen. Dat is wat anders dan de populisten die hun
verhaal al klaar hebben.'

Om maar wat te noemen: wat mij betreft is de natiestaat een feit, maar wel een
feit waartegen u in het boek van leer trekt.

'Ja ik ben tegen de koppeling tussen volk en natie. Be-vol-king, wij zijn de
bevolking van dit land. Dat betekent een verscheidenheid aan mensen. Dankzij de
gelijkheid voor de wet kunnen wij ongelijk zijn. Dankzij een sterke staat.'

Dat heet ook wel natiestaat.

'Dat heet democratische staat. Homogeen versus pluriform.'

Je kunt de verschillen onderstrepen. Je kunt ook vaststellen dat de natie een
geschiedenis heeft. Geschiede- nis is datgene wat ons bindt, zei de befaamde
historicus A.Th. van Deursen.

'Tot Napoleon hadden we niet eens een staat. Willem van Oranje? Die zat midden
in de burgertwisten. Als er al een gevoel van Nederlanderschap was, waarom sloot
Amsterdam zich dan niet aan bij de Opstand?'

Wie met een open oog naar de geschiedenis kijkt, weet dat er samenhang groeit.
En dat hier inderdaad een mentaliteit van tolerantie, van verdraagzaamheid
ontstaat.

'Dat is langzamerhand de tolerantie van: wij zijn tolerant en als het je niet
bevalt, dan donder je maar op.'

De Nederlander bestaat, ook empirisch. U bent natuurlijk niet dé Nederlander,
maar in het buitenland herkent iedereen u op honderd meter als een Nederlander.

'Natuurlijk bestaat die Nederlander. Maar niet omdat we een vlag in de Tweede
Kamer hebben gezet.'

Is het grootste bezwaar van zo'n frontale aanval op het populisme niet dat er
geen aandacht is voor reële onlustgevoelens? U schrijft zelf dat het populisme
ontevredenheid aanwakkert, terwijl het feitelijk best goed gaat. Zo komen we
toch niet verder dan de vaststelling dat populisme erg slecht is en er gewoon
niet hoort te zijn?

'Die onlustgevoelens zijn wel degelijk reëel. Ik noem het populisme een
symptoom. Onze open samenleving, de veelgeprezen open wereld is voor veel mensen
té open geworden. Ook in ruimtelijke zin. Er is veel onbehagen over de moderne
tijd die eigenlijk te weinig ankers biedt. Voorheen lagen de verhoudingen vast,
maar er is geen kerk meer die helpt, of partij of vakbeweging. We hebben de
mensen geïndividualiseerd. Dat was een ideaal, van D66 voorop, maar ook van de
VVD. Partijen als het CDA of klein christelijk vinden dat we binding nodig
hebben. Dat is leeggelopen. Je hoort je eigen weg te vinden.

'Men zoekt naar begrenzing, en dan komen we bij de populisten die een vals
fundament bieden. Zo'n Thierry Baudet die begint over anderhalve eeuw geleden en
hoe goed het toen was - beelden en ficties lopen door elkaar. Maar een idee over
de toekomst is er niet, ook niet bij de middenpartijen. Ja, er is elk jaar
natuurlijk wel een begroting en de dijken houden we wel bij. Maar waar het met
de samenleving heen moet? Rutte zegt: geen visie, de toekomst zien we later wel.
De tijdsdimensie is weg. Ook in die zin is de samenleving te open geworden. De
toekomst is een gapend gat.'

Toch hebben populisten wel degelijk een oplossing. Misschien niet die van u,
maar zij zeggen: grenzen dicht, of de Europese Unie niet uitbreiden. Maar als ik
tegen u zeg dat Oekraïne er niet bij mag, begint u te steigeren.

'Hoho, twintig jaar geleden heb ik al gezegd dat de uitbreiding van de Europese
Unie te snel ging. Zowel naar buiten als met de euro naar binnen. Toen zei ik
al: rustig aan, zo provoceer je nationalisme. Ik ga niet zeggen dat er geen land
meer bij kan. Als ik in Oekraïne ben, zeg ik tegen de mensen: denk niet dat
jullie over twintig jaar volwaardig lid zijn. Maar waarom zou je ze dat uitzicht
ontnemen? Wat schieten we ermee op als Nederland bij elke gelegenheid botweg
zegt dat ze er vooral niet bij mogen? En we moeten zeker niet zoals de SP zeggen
dat Oekraïne thuishoort in de Russische invloedssfeer. Dat is modern
kolonialisme.'

Niet de grenzen dicht dus. Wat stelt u tegenover de leegte van het moderne
bestaan?

'De therapie valt buiten het bestek van het boek. Neem ideologie. De socialisten
hadden de staat, de christen-democraten het corporatisme, de liberalen de trias
politica. Het idee was dat we met die bril naar de toekomst zouden kijken. Maar
dat is allemaal leeggelopen.'

Wij hebben nu zelfbeschikking als ideaal.

'Hoeveel mensen zegt dat iets? De consequentie is: zoek het lekker zelf uit. Ik
voel me thuis bij de opvattingen van de Britse politicus en denker Edmund Burke.
Een conservatief ja. De traditie opnemen, verwerken en doorgeven naar de
toekomst. Dat doe je niet alleen in je eentje, de wereld draait niet om jou. De
mens is een zoön politikon, een dier dat pas in de samenleving tot zijn recht
komt. Als dat wegvalt, schrikken veel mensen zich dood.

'Dat politieke dier van de oude Grieken, zoön politikon. Zij waren als de dood
voor individualisme. Weet je wat de ergste straf was? Verbanning. Dan hoorde je
nergens meer bij. Dat was de straf van individualisering. Socrates kon tenminste
nog de gifbeker drinken. Erger was: vereenzaamd individu worden. De samenleving
hoort een beschermend maar ook verplichtend verband te zijn.'

Dan moet u het wel moeilijk hebben bij de VVD.

'De ideologische leegte in de VVD, daar moet je wel aan wennen ja. Het klassieke
liberalisme was geen los verband. Burgerschap betekende rechten en plichten. We
hebben beter onderwijs nodig, en dat betekent dat je naar school móét.
Leerplicht. Nu zijn we alleen nog individuen. Ook in de VVD. Het ontkennen van
de waarde van verbanden, daar heb ik grote vraagtekens bij. Maak daar
alsjeblieft niet de kop boven het artikel van.'



cv

Sybe Schaap

1946 geboren in Lemmer

1968-1970 landbouwer Noordoostpolder

Sinds 1992 directeur-eigenaar Schaap SRO Tsjechië

1986-2010 dijkgraaf Noordoostpolder/Groot Salland

2004-2010 voorzitter Unie van Waterschappen

1980-2012 docent filosofie Vrije Universiteit, gastdocent filosofie Universiteit
Kiev

Sinds 2007 lid Eerste Kamer voor de VVD

Boeken, onder andere:

De populistische verleiding (2017)

Rechtsstaat in verval (2016)

Het rancuneuze gif: de opmars van het onbehagen (2012)

Je moet je aanpassen. Ben je anders, jammer voor je. Etnisch anders, zoals ooit
de Joden. Dat krijg je van dat gewoon en normaal

Zo'n Thierry Baudet die begint over anderhalve eeuw geleden en hoe goed het toen
was - beelden en ficties lopen door elkaar. Maar een idee over de toekomst is er
niet, ook niet bij de middenpartijen




Bekijk de oorspronkelijke pagina: , ,

LOAD-DATE: 15 December 2017

LANGUAGE: DUTCH; NEDERLANDS

GRAPHIC: Sybe Schaap 'Populisten zijn niet geïnteresseerd in de waarheid, want
zij weten al hoe het zit. '

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              15 of 200 DOCUMENTS



                                 de Volkskrant

                           13 december 2017 woensdag

De Speld: Noah (8) wil later opiniemaker worden

BYLINE: STEPHAN TER BORG EN THOMAS HOGELING

SECTION: V DIDU; Blz. 20

LENGTH: 265 woorden



HIGHLIGHT: De 8-jarige Noah van den Broek uit Deventer weet het zeker: later
wordt hij opiniemaker. Dat zegt hij in een interview met de schoolkrant van OBS
De Smulweide.

Satire Jouw vaste prik voor Betrouwbaar Nieuws


DiDu


Op het schoolplein roepen de kinderen tijdens het potje voetbal in de grote
pauze welke voetballer ze willen zijn. 'Huntelaar!', roept Lucas. 'Locadia!',
gilt Peter. Noah ziet het allemaal hoofdschuddend aan. 'In het begin riep ik nog
weleens 'Francisco van Jole!' of 'Elma Drayer!'. Maar na een tijdje mocht ik
niet meer meedoen. Je kunt in dit land niet eens meer vrijuit je mening geven.'



De kinderen die dromen van een carrière als profvoetballer, brandweerman of
gynaecoloog, noemt Noah hypocriet: 'Femke kreeg van meester Marcel een 9 voor
een spreekbeurt over haar zieke oma. Maar geen woord over de stijgende
zorgkosten, waardoor gewone Nederlanders zich blauw betalen. De oma van Femke
staat symbool voor alles wat er mis is met dit land. Dat geluid wordt niet
genoeg gehoord.'

Ook voor Quincy, die tijdens het kringgesprek vertelde over zijn hamster Benno,
heeft Noah geen goed woord over. 'Dan denk ik: man, spreek je uit. Deze tijden
vragen om een scherpe mening. Zie je Bas Heijne al een column over zijn hamster
schrijven? Nou ja, waarschijnlijk wel, maar daar gaat het even niet om. Waarom
worden verdomme overal kerstbomen verwijderd?'

Van den Broek acht zichzelf op dit moment de beste opiniemaker van Deventer:
'Zo'n Özcan Akyol, daar krijg je toch een slappe lul van? Niemand is
geïnteresseerd in Go Ahead of je neven, vriend. Move over.'

Juf Klaartje betreurt de uitspraken van Noah over de hamster van Quinsy, maar
biedt hem toch een maandelijkse column in de schoolkrant aan. Desgevraagd noemt
ze zijn geluid 'verfrissend'.




Bekijk de oorspronkelijke pagina:

LOAD-DATE: 12 December 2017

LANGUAGE: DUTCH; NEDERLANDS

GRAPHIC: Noah van den Broek.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              16 of 200 DOCUMENTS



                                 de Volkskrant

                           13 december 2017 woensdag

'Ik heb een probleem met Timmermans' integriteit'

BYLINE: DOOR JENNE JAN HOLTLAND

SECTION: Ten Eerste; Blz. 16, 17

LENGTH: 1298 woorden



HIGHLIGHT: De EU is verontrust dat de Poolse senaat deze week wetten zal
aannemen die de rechtsstaat beknotten. De ideoloog van de Poolse regering vindt
de EU-leiders 'geen pragmatisten, maar linkse ideologen'.


Interview: Andrzej Zybertowicz


De Poolse regering en de Europese Commissie zijn als echtgenoten in een stroeve
relatietherapie. De wil om door te gaan is er nog wel, maar van elkaar iets
gunnen is allang geen sprake meer. Brussel hekelt de ondermijning van de
onafhankelijke rechtspraak; Warschau vindt dat de EU zich bemoeit met een strikt
binnenlandse aangelegenheid.



Wat begonnen is als een echtelijke crisis, dreigt te ontaarden in een veel
grotere clash, zegt socioloog Andrzej Zybertowicz (63) die als
veiligheidsadviseur werkt voor president Andrzej Duda. Zybertowicz geldt als een
invloedrijke figuur achter de conservatief-nationalistische regeringspartij PiS.
Hij schreef mee aan het verkiezingsprogramma, en is in veel Poolse huiskamers
bekend als columnist voor de goed verkopende bladen Gazeta Polska en W Sieci.
Beide zijn op de hand van de regering.

Op het kantoor van het Nationaal Veiligheidsbureau schetst Zybertowicz het
perspectief van een 'cultuuroorlog' tussen Europese federalisten en een
conservatief Polen, dat trots is op zijn christelijke wortels. 'Ik denk dat de
Brusselse elites bang zijn dat Polen een succesvol alternatief zal ontwikkelen.
Dat vinden ze maar niks. Het zijn geen pragmatisten, maar linkse ideologen.'

De Poolse senaat neemt deze week twee cruciale wetten aan die de rechterlijke
macht onder controle brengen. De conclusie, menen juristen, is dat er daarmee
geen echte scheiding der machten meer is, voor het eerst sinds Polen in 1997 een
democratische grondwet kreeg. PiS kan straks met eigen rechters de Raad voor de
rechtspraak (KRS) en het Hooggerechtshof domineren. Waar haal je straks je recht
als gewone burger?

Als hoogleraar Sociologie aan de Nicolaas Copernicus Universiteit in Torun stond
Zybertowicz in de jaren negentig aan de basis van de ideologie vande PiS:  bij
de transformatie die Polen na de val van het communisme in 1989 doormaakte, is
de vrijheid verkwanseld door elites die het op een schimmig akkoordje gooiden
met ex-communisten.

'We hebben rechters onafhankelijkheid gegeven, voordat we hun achtergrond
fatsoenlijk checkten', tobt de presidentieel adviseur Zybertowicz. 'Veel
rechters hebben communistische wortels. Anderen zijn zonen of kleinzonen van
geheim agenten ten tijde van het communisme. Op die manier reproduceren oude
elites zichzelf. Elites die gewend zijn onder de tafel deals te sluiten.'

U ziet de rechterlijke macht als een soort kaste.

'Dat woord valt vaak ja. Rechters zijn incompetent en hebben te weinig
zelfdiscipline. Het ontbreekt aan onafhankelijk toezicht. Een rechter die met
drank op achter het stuur brokken maakt, kan niet worden gearresteerd. Hij heeft
immuniteit tegenover de politie. Het is aan zijn collega's om hem te bestraffen,
maar in de praktijk gebeurt dat nauwelijks. Ze behandelen hun collega's als
heilige koeien.'

Wat voor rechters krijgt Polen straks?

'Nieuwe gezichten, zonder de slechte gewoonten. Om daarop toe te zien, komt er
binnen het Hooggerechtshof een tuchtkamer en een kamer voor buitengewoon beroep.
Zie het als een extra slot op de deur: meer toezicht op rechters die elkaar
vroeger de hand boven het hoofd hielden.'

De Europese Commissie, de Raad van Europa, maar ook de Poolse Ombudsman zeggen:
hiermee komt de scheiding der machten te vervallen. Zitten zij ernaast?

'Grotendeels. De rechterlijke macht zal ingebed blijven in een vrije,
pluralistische samenleving. Media kunnen vrij hun werk doen, de vrijheid van
meningsuiting is onbegrensd. Geen enkele krant is gesloten. Bovendien zijn de
nieuwe procedures volledig transparant. Rechtszaken worden straks met een soort
lotingsysteem toegewezen aan rechters. De politieke voorkeur van rechters zal
daardoor geen rol spelen, hun onafhankelijkheid blijft overeind.'

Wat is in uw ogen het grootste misverstand bij Eurocommissaris Frans Timmermans,
die zich inzet voor de Poolse rechtsstaat?

'Ik heb een probleem met zijn integriteit. Hij beklaagt zich over het
Constitutioneel Hof (gedomineerd door rechters loyaal aan PiS, red.), terwijl
Nederland zelf helemaal geen Constitutioneel Hof heeft. Toch zien jullie je
systeem als democratisch. In Polen gaat het gewoon om een verschuiving. We
hebben het Hof niet vernietigd, we hebben voorkomen dat het in handen zou vallen
van de vorige regering. De kruistocht van meneer Timmermans vinden wij weinig
overtuigend.'

Wat is zijn agenda, als het hem niet om de rechtsstaat gaat?

'Er waart een visie rond van een Europa zonder christelijke wortels, een Europa
dat openstaat voor vreemde culturen die vijandig staan tegenover onze waarden,
en dat op weg is een federale superstaat te worden. Daar staat ons idee
tegenover: dat van Europa als gemeenschap waarin geen oorlog meer wordt gevoerd.
Met vrije natiestaten die op hun eigen tempo integreren. Die laatste visie is
conservatief, de eerste gebruikt 'gender' om traditionele identiteiten te
vernietigen.'

Dus Europa wil Polen een andere manier van leven opdringen?

'In zekere zin, ja. Gender verwoest de fundamenten van onze Europese cultuur, de
zaken die ons kenmerken. Ik heb het over het actief promoten van genderbeleid op
scholen, waarbij jonge kinderen verteld wordt dat ze niet geboren worden als
jongen of meisje, en dat ze daar zelf over kunnen beslissen.

'West-Europa lijkt zijn hart te hebben verloren, de christelijke cultuur.
Christelijk Europa was het enige continent waar vrijheid en mensenrechten
ontwikkeld werden. Nu worden diezelfde vrijheid en mensenrechten gebruikt om de
christelijke cultuur kapot te maken.'

Ik hoor Timmermans vooral praten over de Poolse grondwet.

'Nee, nee, nee. Dat is het probleem. Het gevecht dat om de grondwet gevoerd
wordt, gaat in werkelijkheid over iets groters. Als de zittende regering niet
conservatief was en zou zeggen: wij nemen zoveel migranten op als Brussel wil,
wij vechten actief voor de rechten van LHBTQI etcetera, dan zou Europa zeggen:
jullie zijn goeie Europeanen, laat de grondwet maar zitten.'

Honderdduizenden Polen gingen afgelopen zomer in 280 steden de straat op uit
woede over de ondermijning van de rechtsstaat door de PiS-regering. Zybertowicz
geldt als een kenner op het gebied van desinformatie en cyberpropaganda. Hij
beweert dat de betogingen mede door het Kremlin waren georkestreerd. Hulp zou
daarbij gekomen zijn van een vrij onbekende Poolse stichting en een fenomeen dat
bekend staat als 'astroturfing': het online in scène zetten van massale onvrede
middels hashtags en nep-accounts. Staatszender TVP, volledig pro-regering, kwam
met dezelfde theorie.

Het probleem van deze theorie: het bewijs ontbreekt. Een onderzoeker van de
denktank Atlantic Council kwam tot de conclusie dat het juist
pro-regeringsaccounts waren die aan 'astroturfing' deden.  Maar Zybertowicz
houdt vol: 'We weten sinds de verkiezingen van Trump hoe de Russen te werk gaan.
Ze proberen bestaande breuklijnen in pluralistische samenlevingen uit te diepen,
waardoor mensen niet langer op rationele basis met elkaar in gesprek kunnen.'

Is Polen bezig de 'cultuuroorlog' met Brussel te winnen?

'In de zin van slimme, strategische communicatie met de buitenwereld niet.
Daarin vind ik deze regering tekortschieten. Als het gaat om binnenlands beleid
wel. We zijn de Poolse maatschappij actief aan het herstructureren.'

Sommige lidstaten pleiten voor sancties. Zou dat effect hebben?

'Nee, dat zou de Poolse regering alleen maar sterker maken. Haar electoraat zal
zeggen: wij willen niet beperkt worden in onze soevereiniteit. Van de voorbije
300 jaar was Polen meer dan 120 jaar opgedeeld. We hebben twee wereldoorlogen
gehad, toen decennia van communisme. We willen lid blijven van EU en Navo, maar
met meer vrijheid dan in de voorbije twintig jaar.'

West-Europa lijkt zijn hart te hebben verloren, de christelijke cultuur




Bekijk de oorspronkelijke pagina: ,

LOAD-DATE: 12 December 2017

LANGUAGE: DUTCH; NEDERLANDS

GRAPHIC: Andrzej Zybertowicz op het kantoor van het Nationaal Veiligheidsbureau
in Warschau.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              17 of 200 DOCUMENTS



                                 de Volkskrant

                           13 december 2017 woensdag

Gewone man

BYLINE: MARGRIET OOSTVEEN

SECTION: Opinie en Debat; Blz. 23

LENGTH: 706 woorden



HIGHLIGHT: Een middag in de bus met chauffeur Fred Teeven


column in Haarlem


Fred Teeven legt twee kolenschoppen van handen op het stuur van zijn bus.
Vooruit. Daar gaan we.

Hij ging me niet feestelijk uitnodigen, zoveel was duidelijk. Maar als ik laten
we zeggen toevallig bij de bushalte zou staan, dan kon hij me niet verbieden mee
te rijden.



Op voorwaarde dat ik zijn precieze lijn niet noem, zal hij me gedogen. Een half
uurtje ontdooien en dan praat hij ook, maar niet voluit. Al is de
beginnersnervositeit er na twee weken wel af, een verlengde bus van Connexxion
eist de volle aandacht.

Bij een tunnel: 'Effe opletten nu, dit is een moeilijk stukje.'

Bij iemand die pal voor de bus oversteekt: 'Heb je een gaatje in je hoofd of
zo!'

Zo rijden we een zaterdagmiddag soepel rond Haarlem. De lucht donkergrijs van de
naderende sneeuwbui, weilanden fel Monsanto-groen. Een pauze met chocomel.
Passagiers herkennen hem vaker niet dan wel. Teeven zit hier als uitzendkracht
zonder context, net wat hij wil. Ik zeg hoe onuitstaanbaar ik het altijd vind
als instappers een buschauffeur niet teruggroeten - ze doen het bij hem ook vaak
niet. 'Soms zeg ik ook niks hoor', zegt Teeven. 'Dan kan ik er even niet meer
tegen.'

Mensen komen bellend binnen, gooien hun geld voor je neer. 'En dán nog zeggen
dat de samenleving verhuftert, maar het maakt mij niet uit.'

Het maakt wél uit. Teeven: 'Ja.'

Ondanks alles kunnen we het goed vinden. Dit heeft Fred Teeven met veel
journalisten. Ook al vond ik hem een te strenge staatssecretaris van Justitie en
vond hij mijn stukjes over een ruimhartiger asielbeleid soms te gemakkelijk. Als
staatssecretaris belde hij 's avonds op, na zo'n column. Kwaad, maar hij wilde
toch meer weten.

Op lange rechte stukken zinkt Fred Teeven een beetje in zichzelf, de blik op
genieten. Dan bromt hij 'Eásyyy dit', of: 'Stukje hier, hoor'.

Waar Teeven slecht tegen kon, was als je zijn beleid onmenselijk noemde. Dat
vatte hij persoonlijk op, want Fred Teeven verschuilt zich niet achter beleid,
hoe beroerd ook.

Ik vraag wie hij nog wel eens spreekt. 'Mark heel vaak', zegt hij. Achter zijn
hand: 'De MP.' Jaja, die zal zo'n goudeerlijke beroep wel leuk vinden, lach ik,
met al zijn sjoemelende VVD'ers. 'Het í­s ook leuk', zegt Teeven. 'Rijden in
zo'n grote bak. Lekker vrij. Fijne collega's.'

We passeren bij Schiphol het detentiecentrum voor asielzoekers. Ik vraag: 'Kijk
je hier nog wel eens naar links?' Teeven zegt: 'Jajaja zeker' en trapt dan het
gaspedaal in. 'Er zijn maar een paar rechte stukjes op de route waar ik snelheid
kan inhalen.'

Fred Teeven werd geen rechtse populist, hij is van nature zo. Opvolger van Pim
Fortuyn bij Leefbaar Nederland. Toen voor de VVD in de Kamer. Staatssecretaris
van Veiligheid en Justitie onder Ivo Opstelten. In 2015 stapten ze samen op toen
Opstelten de Kamer verkeerd informeerde over de deal die Teeven als officier van
Justitie met een crimineel had gesloten - Fred Teeven vond het raar om dan te
blijven zitten. 'Met Ivo ga ik nog naar het voetbal. Ajax-Feyenoord. Altijd.'

Buschauffeur is hij nu parttime, naast zijn nieuwe adviesbureau Verinq, dat
bedrijven helpt screenen op veiligheidsrisico's (motto: 'Individuals are
responsible, not an organisation').

Zijn nieuwe collega's op de bus vroegen of het een stunt was. Maar op zijn 18de
reed hij al touringcars: schoolreisjes, bejaarden. Het trok nog.

Fred Teeven wilde het liefst naar de Raad van State. Maar toen dat uitlekte is
die benoeming tot zijn forse teleurstelling afgeketst. Nu wil hij 'nooit meer'
in de politiek.

'Staatsraad', zeg ik. 'Daarna is buschauffeur ook wel een statement.'

Teeven: 'Nou. Wel dat ik dacht: dan ook héél wat anders.'

Er stapte een man in de bus van Fred Teeven. Die zei: 'Kijk maar niet zo
onnozel, want dat deed je in Den Haag ook niet.'

Goed punt wel.

Zijn hobby's werden in Den Haag slecht begrepen. Toen hij zich vorige zomer met
zijn partner Yvonne liet fotograferen op de camping 'werd daar verschillend over
gedacht'.

'En nu hebben ze het over de gewone Nederlander, kop ik in.

Fred Teeven zegt: 'Je moet de gewone man niet zoeken als politicus, je moet hem
zí­jn. Want die gewone man kijkt naar jou. En die ziet verbaal en non-verbaal
meteen wat er niet klopt.'

m.oostveen@volkskrant.nl




Bekijk de oorspronkelijke pagina:

LOAD-DATE: 12 December 2017

LANGUAGE: DUTCH; NEDERLANDS

GRAPHIC: Fred Teeven, buschauffeur
'Rijden in zo'n grote bak. Lekker vrij.'
Fijne collega's

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              18 of 200 DOCUMENTS



                                 de Volkskrant

                            11 december 2017 maandag

Wees zuinig op Europese Gutmensch

BYLINE: DIRK-JAN VAN BAAR

SECTION: Opinie en Debat; Blz. 18

LENGTH: 831 woorden



HIGHLIGHT: Het is kortzichtig laatdunkend over Merkel en de Duitse politieke
correctheid te doen en de Europese boodschap van Macron louter als exploitatie
van het Duitse schuldgevoel te zien, betoogt Dirk-Jan van Baar.


Europa


De opkomst van populistische partijen geldt overal in Europa als 'het nieuwe
normaal', dus is het logisch dat de entree van de AfD in de Duitse Bondsdag in
dat perspectief wordt bezien. Waarom zou Duitsland anders (en beter) zijn? In
Engeland is er schadenfreude over de moeilijkheden om in Berlijn een nieuwe
regering te vormen.



Bij ons zijn die als 'Haagse toestanden' geduid. Even was er het idee dat Angela
Merkel wel wat advies van Mark Rutte kon gebruiken. Wij hebben al vijftien jaar
ervaring met rechtse populisten en zelfs in de Volkskrant kun je lezen dat
daarbij niet steeds naar het naziverleden moet worden verwezen. Dat werkt -
weten wij - averechts.

In Duitsland denken ze daar anders over en werd een werkbezoek van Rutte aan
Berlijn meteen geschrapt. Nederland geldt daar als schrikbeeld. Bij de CDU
herinneren ze zich nog de implosie van het CDA na de regeerperioden onder
Lubbers en Balkenende, en bij de SPD mogen ze blij zijn dat ze niet dezelfde
meltdown beleefden als de sociaal-democraten bij ons. Het idee dat de Duitse
christen-democraten ook verder kunnen met de AfD, wat bij ons met de LPF en de
PVV tot twee keer toe een mislukking was, kan alleen in Nederland bestaan. Wij
denken altijd gidsland voor onze oosterburen te moeten zijn - zelfs met geflopte
ideeën. Wat Duitsland ook anders maakt, is dat het veertig jaar DDR-dictatuur in
zich draagt, waarbij het geknechte Oost-Duitse volk bij het eerste zuchtje
vrijheid zelf besloot in de Bondsrepubliek op te gaan.

In Duitsland is het verleden nooit ver weg, waarbij de echo van de instabiele
Weimarrepubliek permanent aanwezig is. De hele naoorlogse grondwet is erop
gericht herhaling van de fouten in die eerste Duitse democratie te vermijden,
waarbij stevige verankering binnen Europa vooropstaat. Dat is niet zozeer uit
schuldgevoel, wat in Nederland wordt gedacht, maar uit verlicht eigenbelang. De
geschiedenis heeft uitgewezen dat Duitsland zich geen Schaukelpolitik tussen
Oost en West kan permitteren, maar berekenbaar moet zijn voor de buren. Voor
álle buren, die in de meeste gevallen niet alleen met de Tweede Wereldoorlog
hadden te maken, maar ook met de Eerste Wereldoorlog, die minstens zo
verschrikkelijk was. In Frankrijk en België is die nog niet vergeten.

Wie nu denkt dat we weer doodleuk kunnen terugkeren naar 19de-eeuwse
realpolitik, heeft niet begrepen dat de Frans-Duitse verzoening de grondsteen
van de Europese vrede is en dat elke verstoring (zoals het opbreken van de euro)
de verhoudingen in héél Europa op scherp zet.

In Nederland denken velen dat dit wel zal loslopen en bangmakerij is. Wij denken
bij barbarij aan de islam en zien elke verwijzing naar fascisme als
demonisering. Het hele 'narratief' van Fortuyn en Wilders is zo ingeburgerd dat
wij ook betrekkelijk ontspannen staan tegenover 'het nieuwe normaal'. In
Duitsland, waar neonazi's wel degelijk aanslagen op migranten hebben gepleegd
(en waarover heel wat minder is bericht dan over de oudejaarsavond in Keulen,
waar géén doden vielen), zouden bij zo'n onserieuze figuur als Thierry Baudet
alle alarmbellen afgaan.

Daarbij komt dat het populisme zich overal met een eigen nationaal gezicht
manifesteert en dat het fascisme in bijna alle Europese landen een levendige
geschiedenis heeft die als tweede natuur nog aanwezig is. In Italië, het
geboorteland, marcheren ze weer en in Frankrijk stemde 40 procent op Marine Le
Pen, hoewel het 'gekuiste' Front National onveranderd de geest van Vichy
uitademt en openlijk met Poetin flirt.

In Spanje maakt het Catalaanse separatisme herinneringen wakker aan de
Franco-tijd. In Polen herleven autoritaire tijden, en in alle kleine
Midden-Europese landen en de Balkan staan nog rekeningen open. U vindt dat ik
overal fascisme zie? In het nieuwe EU-land Kroatië werd onlangs een in Den Haag
veroordeelde oorlogsmisdadiger, die demonstratief zelfmoord pleegde in het
parlement, als nationale held vereerd.

Dat 'nieuwe normaal' is wel degelijk problematisch en niet iets om na de Brexit
en de verkiezing van Trump met begrip voor de zorgen van de gewone man van een
democratische krans te voorzien. Het is puur ressentiment en waartoe dat leidt,
weten ze in Duitsland maar al te goed. Dan is het kortzichtig om laatdunkend
over Angela Merkel en de Duitse politieke correctheid te doen. Dan sla je de
plank mis door de Europese boodschap van Emmanuel Macron louter als exploitatie
van het Duitse schuldgevoel te zien en te doen alsof hij alleen op 'onze' centen
uit is.

Nederlanders die dit politieke wonderkind, dat het populistische monster in de
bek keek en in een directe krachtmeting versloeg, zo kleingeestig duiden, zien
niet hoe belangrijk en visionair de pacificerende kracht van de Frans-Duitse
verzoening nog altijd is en hoe mistroostig 'het nieuwe normaal' voor onze
manier van leven kan uitpakken. Wees dus zuinig op de Europese Gutmensch, een
engelachtig wezen dat als bijzondere diersoort moet worden gekoesterd.




Bekijk de oorspronkelijke pagina:

LOAD-DATE: 10 December 2017

LANGUAGE: DUTCH; NEDERLANDS

GRAPHIC: Angela Merkel en Emmanuel Macron op de VN Klimaattop in Bonn, 15
november.
DIRK-JAN VAN BAAR is historicus.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              19 of 200 DOCUMENTS



                                 de Volkskrant

                            11 december 2017 maandag

Normaalbokaal

BYLINE: GIDI HEESAKKERS

SECTION: V Opening; Blz. 2

LENGTH: 457 woorden



HIGHLIGHT: Human reikt de normaalbokaal uit aan de normaalste Nederlander, een
wedstrijd die eigenlijk niemand kan winnen.

V's televisierecensententeam bestaat uit Julien Althuisius, Hanna Bervoets,
Frank Heinen, Haro Kraak en, deze week, Gidi Heesakkers.


Tv-recensie gidi heesakkers


Die gewone Nederlander, dat blijkt dus zo'n vaag type waar je maar moeilijk
vanaf komt. Vrijdag probeerde NRC Handelsblad met een reeks artikelen nog eens
nader kennis te maken met het fenomeen van 2017. Journalist Lamyae Aharouay
schreef het sluitstuk van een mooie serie. In september riep ze gewone
Nederlanders op zich te melden. Ze kreeg ruim 160 reacties en ging bij acht
zelfverklaarde gewone Nederlanders op visite. Dikwijls beschreef ze hoe ze
plaatsnam in de buurt van de tv.



Hoe vaak zou zo'n gewone Nederlander nou een tv-item over een andere gewone
Nederlander zien en denken: deze gewone Nederlander, precies deze, dat ben ik?

Omroep Human organiseert een luchtig wedstrijdje wie de gewoonste Nederlander
is. In Hoe normaal ben jij? legt presentator Nienke de la Rive Box stellingen
voor aan een panel, waarbij het meest gegeven antwoord geldt als het normaalste.
Degene die het vaakst het normaalste antwoord geeft, wint en krijgt de
normaalbokaal uitgereikt. Een weinig felbegeerde prijs, zo legde de Vlaamse
filosoof en psychiater Damiaan Denys in zijn rol als duider uit. 'Mensen willen
niet normaal zijn, maar ze willen absoluut ook niet abnormaal zijn.'

Zondagmiddag stond de tweede aflevering in het teken van liefde en seks, na de
eerste met als thema beschaving. De panelleden van het programma kun je moeilijk
een dwarsdoorsnede van de samenleving noemen, maar dat lijkt ook niet het
streven. Het zijn bezoekers van het Brainwash Festival in Amsterdam, waar
'tegendraadse denkers en kunstenaars', zo omschrijft de site, 'hun licht laten
schijnen op de grote vragen van vandaag en morgen'.

Het panel bestaat uit mensen die het prima vinden om zich voor de camera uit te
spreken over stellingen als 'Ik kijk graag porno' en 'Ik zou nooit betalen voor
seks'. En dat u het even weet: de normalo onder hen heeft 22,41 bedpartners
gehad en geeft 559,21 euro per jaar aan het goede doel.

Met gewone, niet-bekende Nederlanders ontmoeten kun je bezig blijven, weet
NRC-journalist Aharouay inmiddels. Het is een leuke bezigheid, als je het mij
vraagt. Ze had best nog even mogen doorgaan, maar het punt van haar serie was
natuurlijk al gemaakt.

Met nog twee afleveringen te gaan neem ik aan dat ook Human te denken wil geven
over de mogelijkheid de gewone, normale (of zelfs: de gewoonste, normaalste)
Nederlander te vinden. Een gewone Nederlander? Hier is er een, en nog een, en
nog een, en nog een. Dé gewone Nederlander? Doe geen moeite.

Of zoals Kiki, de normaalste mens van vorige week, reageerde op de vraag hoe het
voelde om de normaalste mens te zijn: 'Een beetje raar.'

'Mensen willen niet normaal zijn, maar ze willen absoluut ook niet abnormaal
zijn'




Bekijk de oorspronkelijke pagina:

LOAD-DATE: 10 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              20 of 200 DOCUMENTS



                                 de Volkskrant

                           7 december 2017 donderdag

Minister Grapperhaus voor tuchtrechter om 'misleiding'

BYLINE: TOM KRELING

SECTION: Ten Eerste; Blz. 9

LENGTH: 1006 woorden



HIGHLIGHT: Het was een zaak zoals Ferdinand Grapperhaus er in zijn lange
carrière als advocaat zoveel heeft gehad. Maar het arbeidsconflict waarvoor hij
in 2016 werd ingehuurd, blijft hem nu hij minister van Justitie is achtervolgen.
Het draait om een conflict waarbij de top van het prestigieuze
belastingadvieskantoor KPMG Meijburg van een van zijn goed presterende
fiscalisten af wilde. Grapperhaus werd begin 2016 als arbeidsrechtexpert
ingehuurd om de zaak te regelen.


De zaak werd afgehandeld, maar in februari moet Grapperhaus zich bij de
tuchtrechter verantwoorden, het gerechtelijk orgaan dat klachtzaken over
advocaten behandeld. De fiscalist Karim Aachboun beschuldigt hem van misleiding
van de rechter en het schenden van de gedragsregels voor de advocatuur.



De affaire start in 2015 met een conflict tussen toenmalig bestuurslid Wiebe
Cnossen van KPMG Meijburg en zijn collega fiscalisten Ad Aerts en Karim
Aachboun. Fiscalist en mede-eigenaar van het kantoor Aerts heeft Aachboun, die
in 2008 bij het bedrijf binnenkwam, onder zijn hoede genomen. Ze zijn een
succesvol duo. Aachboun maakt snel carrière en haalt een hele rits vermogende
klanten binnen. Samen spelen ze ook een belangrijke rol in de komst van het
hoofdkantoor van het Israëlische chemiebedrijf ICL naar Nederland, wat honderden
banen oplevert.

Maar niet iedereen binnen het bedrijf gunt Aachboun zijn successen. Als Aerts in
het voorjaar 2015 een speech houdt waarin hij zijn protegé de lof toezwaait voor
zijn prestaties en een belangrijke topfunctie in het vooruitzicht stelt, wordt
bestuurslid Wiebe Cnossen boos. Hij wil Aachboun juist een slechte beoordeling
geven. Na de speech stormt hij met gebalde vuist de kamer van Aerts binnen, waar
ook Aachboun is. 'Opkrassen, Karim, opkrassen', zegt hij schreeuwend.

De kwestie leidt tot een machtsstrijd binnen het kantoor tussen Aerts, die
achter Aachboun blijft staan, en zijn mede-bestuursleden die Aachboun er uit
willen werken. De ruzie binnen het normaal zo gesloten chique kantoor dat de
rijken en multinationals van deze wereld van fiscaal advies voorziet, lekt uit
via De Telegraaf. De krant schrijft dat Cnossen het niet kon hebben dat een
'allochtoon' zoals Aachboun carrière maakte binnen het kantoor.

KPMG Meijburg huurt vervolgens advocaat Grapperhaus van Allen & Overy in om de
zaak bij de kantonrechter te regelen. Ondertussen probeert het kantoor Aerts een
beetje te bewerken. Hij krijgt mailtjes waarin hem 'een koninklijk vertrek'
wordt aangeboden, maar dan moet hij Aachboun wel laten vallen. In de kwestie
moet Aerts zich 'richten naar de instructies' van Meijburg. Ook krijgt hij het
dringende advies zich niet zomaar bij de politie te melden als getuige, mocht
Aachboun aangifte doen van bedreiging en intimidatie, zo blijkt uit mailtjes die
de Volkskrant heeft ingezien.

Aerts voelt zich onder druk gezet door het bestuur en stuurt daarover een klacht
naar het gerechtshof in Den Haag. Want partner Valentijn van Noorle Jansen bij
Meijburg is tevens plaatsvervangend rechter bij dit hof. Juist een rechter moet
zich verre houden van intimidatie, meent Aerts. Bij zijn klacht stuurt hij elf
bijlagen, waarin hij de beïnvloeding en intimidatie onderbouwt. Van de
bestuurssecretaris van het gerechtshof krijgt hij een ontvangstbevestiging, 'met
bijlagen'.

Zes dagen later krijgt Aerts al antwoord van de president van het gerechtshof
Leendert Verheij. Die laat eerst weten dat hij 'niet de beschikking heeft over
de bijlagen'. Desondanks komt hij tot het oordeel dat zijn collega Van Noorle
Jansen niets verkeerds heeft gedaan.

Grapperhaus gebruikt dit oordeel in de ontslagzaak tegen Aachboun bij de
kantonrechter. Hij schrijft dat de president van het gerechtshof 'uitvoerig' en
'aan de hand van de stukken' heeft overwogen dat Aerts niet onder druk is gezet,
zo blijkt uit stukken in het bezit van de Volkskrant. Terwijl Grapperhaus uit de
brief van het hof weet dat president Verheij niet de beschikking had over de
stukken.

Desondanks wint Aachboun de zaak. De rechter geeft het KPMG Meijburg een flinke
tik op de vingers en spreekt van 'bot gedrag' van Cnossen en 'ernstig
verwijtbaar' handelen van het kantoor. In hoger beroep schikt Aachboun de zaak
met zijn oud-werkgever en krijgt hij een fikse schadevergoeding.

Maar Aachboun wil wel dat de tuchtrechter nog kijkt naar het gedrag van
Grapperhaus als advocaat. Hij vindt dat de rechter door hem bewust is 'misleid'
door te suggereren dat ook de elf bijlagen door het gerechtshof uitvoerig
bekeken zijn. Ook heeft VVD-lid Aachboun recentelijk een brief naar premier Mark
Rutte gestuurd om het handelen van Grapperhaus onder de aandacht te brengen. Eén
van de verdwenen bijlagen heeft hij meegestuurd. 'Ik heb als gewone Nederlander
in ieder geval opvolging gegeven aan uw visie dat 'Mohammed' zich op de
arbeidsmarkt moet invechten', sluit Aachboun de brief af.

Daarom steekt het optreden van Grapperhaus hem ook, omdat die zelf in een
interview dit jaar met de Volkskrant zei dat er nog veel moet gebeuren tegen
discriminatie op de werkvloer van Nederlanders met een migratieachtergrond.
Aerts en Aachboun zijn inmiddels samen een nieuw advieskantoor begonnen op de
Amsterdamse Zuidas.

In totaal werden vorig jaar 856 tuchtzaken tegen advocaten behandeld. De
klachten werden in eenderde van de gevallen gegrond verklaard. De openbare
zitting in de kwestie tussen Aachboun en Grapperhaus staat gepland voor 19
februari.

Het ministerie van Justitie wil niet op de zaak reageren zolang die nog loopt.
Ook Aachboun wil niet inhoudelijk op de zaak ingaan, maar zegt in een reactie
dat minister Grapperhaus het 'zakelijk moet opvatten'. 'Dit slaat op zijn
handelen als advocaat.'

President Leendert Verheij van het gerechtshof in Den Haag zegt in een reactie
dat zijn bestuurssecretaris 'abusievelijk' aan Aerts had laten weten dat de
bijlagen waren ontvangen. Die bijlagen waren volgens hem niet bij het
gerechtshof aangekomen. Tevens zegt Verheij dat de klacht over Van Noorle Jansen
niet ging over zijn werk bij het gerechtshof en daarom eigenlijk niet onder de
klachtenregeling viel. Maar hij heeft de zaak toch onderzocht omdat er sprake
had kunnen zijn van 'schendingen van de eer en waardigheid van het ambt van
rechter'. De feiten en omstandigheden wezen daar volgens Verheij vervolgens niet
op. Kennis van de bijlagen die hij niet had ontvangen, was bij die beoordeling
niet nodig, zegt hij nu.

Grapperhaus zou gedragsregels voor advocatuur hebben geschonden




Bekijk de oorspronkelijke pagina:

LOAD-DATE: 6 December 2017

LANGUAGE: DUTCH; NEDERLANDS

GRAPHIC: Ferdinand Grapperhaus

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              21 of 200 DOCUMENTS



                                 de Volkskrant

                            6 december 2017 woensdag

Wederopstanding van links kan niet uitblijven

BYLINE: ANDY LANGENKAMP

SECTION: Opinie en Debat; Blz. 25

LENGTH: 890 woorden



HIGHLIGHT: politiek


Gematigde centrumpolitici hebben tegenwoordig Stealers Wheel prominent op hun
spotify playlist: 'Clowns to the left of me, jokers to the right.

Here I am, stuck in the middle.'

Een andere zin uit Stuck in the Middle zal juist steeds minder herkenbaar zijn
voor veel kiezers: 'Well, you started off with nothing, And you're proud that
you're a self-made man.'



Westerse leiders moeten opereren in een klimaat van grote sociale onvrede waarin
de overtuiging dat je met hard, eerlijk werk ver kunt komen steeds verder
verwatert onder invloed van scheve inkomens- en welvaartsverdeling en het gebrek
aan florissante vooruitzichten voor Jan Modaal. Door globalisering en
automatisering is de baanzekerheid afgenomen en zijn reële lonen gestagneerd.

Veel arbeidsmarkten zijn geliberaliseerd om concurrerend te blijven. Dat heeft
voordelen, maar betekent ook meer flexibele en parttimebanen, waardoor bedrijven
minder snel in deze werknemers investeren. Dit beperkt de carrièremogelijkheden
en ondermijnt de productiviteit.

Ondertussen staan sociale vangnetten steeds minder strak gespannen door het
gewicht van de schuldenbergen in westerse samenlevingen. Daarbij nemen twijfels
toe of immigratie wel zoveel voordelen biedt als de economische theorie in de
schoolboekjes claimt. Bovendien speelt bij menigeen in een hoekje in het
achterhoofd ook angst voor extremisme.

Door deze ontwikkelingen zijn velen in het Westen naar beneden geduikeld op de
piramide van Maslow. Nog meer mensen dreigen te volgen. Chargerend gesteld: waar
voorheen mensen zich druk maakten over zelfontplooiing, erkenning en waardering,
ontstaan nu steeds meer zorgen over basale behoeften: veiligheid en
sociaaleconomische zekerheid.

In theorie zou de overheid de negatieve effecten van globalisering kunnen
verzachten via herverdeling van de welvaart. Dit betekent het belasten van de
winnaars (bedrijven, aandeelhouders en hoogopgeleiden) en meer financiële
ondersteuning en scholing voor degenen wier reële inkomen in de verdrukking zit
en die nauwelijks nog baanzekerheid hebben.

Het grote probleem is dat juist de grootste winnaars van de globalisering hun
kapitaal en activiteiten gemakkelijker naar het buitenland verplaatsen dan de
meeste werknemers en (daardoor) overheden tegen elkaar kunnen uitspelen voor de
meest aanlokkelijke belastingvoordelen. Hierdoor zien overheden zich gedwongen
werknemers zwaarder te belasten dan bedrijven en aandeelhouders. Met
begrijpelijke toenemende onvrede. De globaliseringswinnaars profiteren optimaal
van de infrastructuur in westerse landen, maar dragen naar verhouding weinig bij
aan het in stand houden en verbeteren van die infrastructuur.

De OESO concludeert dat overheden sinds 2007 burgers zwaarder en bedrijven juist
minder zijn gaan belasten. Ook het beleid van de centrale banken heeft bedrijven
en kapitaalbezitters meer bevoordeeld dan werknemers en weinig kapitaalkrachtige
jongeren.

In Nederland maar ook in de VS zet deze trend door: belastingverlagingen in de
VS die vooral het bedrijfsleven ten goede komen en in Nederland afschaffing van
de dividendbelasting.

Links mag op veel plekken in het Westen met een rechtse hoek geveld zijn , de
liberaliseringspendule is zodanig ver uitgeslagen dat de doodverklaring van
links juist wel eens prematuur kan blijken. Een opleving van linkse partijen kan
niet uitblijven. De eerste tekenen zijn er al met de toenemende aandacht voor
een basisinkomen en de grote populariteit van de voor Amerikaanse begrippen zeer
progressieve Elizabeth Warren en Bernie Sanders en van de uitgesproken linkse
Jeremy Corbyn in Groot-Brittannië die de Labour-partij naar zijn hand zet.

Het wachten is op het moment dat links zich op meer plekken opnieuw uitvindt. De
kans daarop is nu juist aanwezig vanwege het crisisgevoel en de overlevingsdrang
bij veel progressieve partijen na dramatische verkiezingsuitslagen. Ook het
huidige sociaaleconomische klimaat, waarin het ontzettend goed gaat volgens de
beurzen en krantenkoppen maar dit gevoel ontbreekt in menig huishouden, draagt
daar aan bij.

Vorige maand 25 jaar geleden werd Bill Clinton verkozen tot Amerikaans president
(terwijl Corbyn toen al in het Britse parlement opkwam voor gepensioneerden,
zieken en andere kwetsbare groepen). Clinton, Tony Blair en Wim Kok worden
gezien als politici die de bijl aan de wortel van de linkse partijen legden met
hun omarming van het liberalisme en de globalisering.

In november 1992 kwam ook een van de meest energieke, opgefokte, boze
protestalbums van de afgelopen decennia uit: de debuutplaat van raprockformatie
Rage Against The Machine met de volgende frase die linkse partijen als muziek in
de oren moet klinken:

'Yes I'll display the fitness, and flip like a gymnast..Raise my fist and
resist!'

Als links weer overeind springt, breekt voor bedrijven en financiële markten een
mindere tijd aan. De afgelopen decennia bevoordeelde het economische systeem
kapitaal ten opzichte van arbeid. Een verschuiving de andere kant op zou niet
verbazen, met weer een groter deel van het nationaal inkomen voor werknemers en
met mogelijk meer indamming van internationale concurrentie.

Met afnemende baanzekerheid en stagnerende lonen lijkt een revival van links
waarschijnlijk.

Clinton, Tony Blair en Wim Kok hebben de bijl aan de wortel van links gelegd




Bekijk de oorspronkelijke pagina:

LOAD-DATE: 5 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              22 of 200 DOCUMENTS



                                 de Volkskrant

                            4 december 2017 maandag

Oprichter en inspirator van de Jostiband

BYLINE: PETER DE WAARD

SECTION: Ten Eerste; Blz. 16

LENGTH: 587 woorden



HIGHLIGHT: Hij ging niet voor 'een mondorgelclubje', maar voor een echte band.
En dat lukte. Wim Brussen was veertig jaar muzikaal leider van de Jostiband.


HET EEUWIGE LEVEN Wim Brussen 1943-2017


Het gaat erom wat ze wel kunnen. Niet om wat ze niet kunnen. Met dit motto
stuwde Wim Brussen de Jostiband op tot grote hoogte en roem.

In 1966 had niemand durven denken dat een groep verstandelijk gehandicapten met
muziekinstrumenten een publiek optreden zou geven, laat staan een Ziggo Dome met
veertienduizend fans vol zou krijgen. 'Dat zou belachelijk zijn gevonden. In die
tijd zaten gehandicapten nog achter het hek', zegt zijn echtgenote Greet
Brussen, ex-wethouder van Alphen aan den Rijn.



Brussen zou veertig jaar als muzikaal leider bij de band betrokken blijven. In
2006 stopte hij. Maar hij maakte vorig jaar nog wel het jubileumconcert van de
Jostiband in de Ziggo Dome mee met Armin van Buuren, Marco Borsato en Ellen ten
Damme. Brussen overleed 7 november op 74-jarige leeftijd in zijn woonplaats
Workum aan de gevolgen van een hersenbloeding. Het was tamelijk onverwacht,
hoewel hij al 25 jaar kampte met hart- en vaatproblemen

Brussen werd geboren in een gelovig protestants nest in Leimuiden. Op jonge
leeftijd leerde hij accordeon en orgel spelen. Hij volgde een technische
opleiding waarmee hij begin jaren zestig in dienst kwam van de Vereniging
Johannes Stichting in Nieuwveen die onderdak verleende aan verstandelijk
gehandicapten.

Een van de activiteiten was het maken van muziek. In 1966 vroeg de toenmalig
geneesheer-directeur of Wim daar iets mee wilde doen in de avonduren. Hij
antwoordde: 'Dat wil ik wel. Maar ik ga niet voor een mondorgelclubje. Ik wil er
een echte band van maken.' Hij kreeg er ook budget voor. De naam voor deze band
kwam van Johannes Stichting: Josti.

Hij begon met voor ieder bekende liedjes van Sinterklaas en Kerstmis. Omdat Wim
het daar niet bij wilde houden, ontwikkelde hij samen met collega Ben Rietveld
een muzieknotatie met kleuren. De gewone notenbalk werd ondersteund met kleuren
zodat iedereen die kon lezen. De kleurenstickers met de noot erin werden op de
desbetreffende toetsen geplakt. Voor het slagwerk werden grapjes verzonnen om
het goede ritme bij te brengen zoals 'Jan met de pet op en daarna Jan met de pet
op sokken halen'. Het ging om de lol. Iedereen mocht meedoen om op zijn eigen
niveau te musiceren. Zo lang de muziek uit het hart kwam, was het goed. Met het
eerste lustrum stond de Josti Band op de planken in Ter Aar.

In 1974 verhuisden de bewoners naar De Hooge Burch te Zwammerdam dat sindsdien
de thuisbasis was van de band. Later volgden nog twee fusies waardoor de
Johannes Stichting is opgegaan in Ipse den Bruggen in Zoetermeer.

Onder leiding van Brussen groeide de Jostiband uit van veertig naar 180 leden.
De doorbraak kwam in 1976 tijdens een tv-uitzending van de NCRV's Muziek uit het
hart. Greet Brussen: 'De postbode wist niet wat ze meemaakte en vroeg of wij
zelf de post, een hutkoffer vol, konden ophalen. Door de optredens, laten zien
wat je wel kan, veranderde ook de beeldvorming van geestelijk gehandicapten.'

Na de uitzending van Kerstfeest met de Jostiband in 1980 kwamen er ook
uitnodigingen voor internationale optredens. Elke keer werd het groter. Het
twintigjarig bestaan werd gevierd in Vredenburg met prinses Juliana als gast,
het dertigjarig jubileum was in Ahoy met een sterrengala, gepresenteerd door
Paul de Leeuw en het vijftigjarig in de Ziggo Dome met koning Willem-Alexander.
De groten van Nederland wilden allemaal met de Jostiband optreden zoals André
Rieu op het Vrijthof.

Brussen had samen met zijn vrouw twee kinderen.




Bekijk de oorspronkelijke pagina:

LOAD-DATE: 3 December 2017

LANGUAGE: DUTCH; NEDERLANDS

GRAPHIC: Wim Brussen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              23 of 200 DOCUMENTS



                                 de Volkskrant

                            2 december 2017 zaterdag

Klimaatwet en democratuur

BYLINE: MARTIN SOMMER

SECTION: Opinie zaterdag; Blz. 5

LENGTH: 920 woorden



HIGHLIGHT: Politiek op wetenschappelijke grondslag is niet liberaal.


Vrij zicht


Twee jaar geleden presenteerden Jesse Klaver en Diederik Samsom hun klimaatwet.
Destijds schreef ik dat de PvdA met dit initiatief haar eigen graf groef, omdat
ze zich zo nauw aan de kleinlinkse broeders van GroenLinks had verbonden. Maar
kijk, intussen staat de klimaatwet in het regeerakkoord, ondanks het feit dat
geen van beide partijen daaraan meedoet. Een mooie prestatie, al is het niet de
strenge versie waarin Nederland in 2050 vrijwel geen CO2 meer mag produceren.
Over anderhalve week debatteert de Kamer erover met minister Wiebes (VVD).



En dus moeten we er serieus naar kijken. Vooral omdat het er alle schijn van
heeft dat het leven als gevolg van de veelheid aan klimaatmaatregelen drastisch
zal veranderen. Hoe de wet eruit gaat zien weten we niet, maar we kunnen het
voorstel van Klaver en Samsom heel wel als voorbeeld nemen. Startpunt is de
wetenschappelijke consensus dat ingrijpende maatregelen noodzakelijk zijn, om in
2050 onder de 2 graden opwarming te blijven. Het kabinet kijkt in het
regeerakkoord niet verder dan 2030, maar hanteert voor die datum hetzelfde doel
als Klaver en Samsom, namelijk 55 procent minder CO2.

Ook het argument is hetzelfde, de voorspelbaarheid op de lange termijn, voor
burgers en bedrijven. Klaver en Samsom spreken van het doorbreken van de
tragedie van de horizon. Met dat poëtische uitzicht bedoelen zij dat politiek en
bedrijfsleven normaliter niet verder kijken dan de volgende verkiezingen of de
volgende jaarrekening. Men sluit de ogen voor de noodzakelijke maatregelen op de
lange termijn. Dat kan zo niet verder. Ook het Planbureau voor de Leefomgeving
adviseerde het kabinet inmiddels om de horizon van de klimaatwet te verleggen
naar 2050.

Dat ziet er allemaal verstandig uit, maar laat ik u meenemen naar deel twee van
de film An Inconvenient Truth. De held en hoofdpersoon Al Gore etaleert daarin
ruimschoots zijn retorische talent, onder andere in een speech in de openlucht.
Voor een ademloos publiek zei Gore dat er voor het kiesrecht was gevochten en
dat die strijd was gewonnen. Dat er voor burgerrechten was gevochten en
gewonnen. Er dat er nu gevochten wordt tegen klimaatverandering en dat er ook
ditmaal gewonnen gaat worden.

Vergeef me de onprecieze weergave, het gaat om de ongelijksoortigheid in de
vergelijking. Het verlangen naar burgerrechten of kiesrecht wordt gedragen door
politieke opvattingen. Daarover kun je van mening verschillen. Het
klimaatvraagstuk begint bij de wetenschap. Uitgangspunt is zoals gezegd de
wetenschappelijke consensus. Daaruit vloeit vanzelf voort wat er op politiek
gebied moet gebeuren, tot 2050 aan toe. Er is dus een rationeel doel en er is
een verstandige manier om dat doel te halen.

Ik zat naar Al Gore te kijken en ik moest denken aan Karl Popper. Die is met
zijn Open Samenleving vandaag de dag populair, vooral bij tegenstanders van
populisten. De Trumps met hun muren en dichte grenzen belichamen het gesloten
wereldbeeld. Maar Popper bedoelde met zijn Open Samenleving iets anders,
namelijk de liberale traditie. Hij schreef zijn The Open Society and Its Enemies
in 1945, aan het eind van de Tweede Wereldoorlog. Hij keerde zich vooral tegen
het begrip noodzaak in de politiek. Noodzakelijke politiek was de grondslag van
het fascisme en vooral het marxisme, dat zich baseerde op de wetenschap.

Marx en zijn nazaten spraken van het wetenschappelijk socialisme. Uitgangspunt
en uitslag stonden vast. Je kon hoog of laag springen, de klassenstrijd zou
uitdraaien op de klassenloze samenleving. Marx had weinig met democratie, nog
minder met liberalisme. De kern van Poppers betoog is dat de toekomst niet
vastligt, maar vrij is. Daarom was hij tegen maatschappelijke blauwdrukken en
hartstochtelijk voor de kleine stapjes van het voortmodderen.

Terug naar de klimaatwet. Wie met de wetenschap in de hand al weet wat er gaat
gebeuren, heeft geen democratie nodig. Zo kunnen we de toekomst tot 2050
vastleggen, met een jaarlijkse klimaatbegroting en juridische afdwingbaarheid
van de voortgang. Mevrouw Minnesma van Urgenda loopt zich al warm. Het begrip
'ware vrijheid' is hier van toepassing. Gewone burgers of kortetermijnpolitici
kennen hun werkelijke belang niet. Het hele eiereneten is nu om de mensen te
laten inzien wat hun echte belang is. Er is één probleem met de ware vrijheid.
Die wil nog weleens uitlopen op de guillotine, voor de mensen die het niet
willen begrijpen.

Zo lijkt de strijd voor een CO2-loze wereld verdacht veel op de strijd voor een
klassenloze maatschappij. Het is geen toeval dat de grootste bestrijders van de
opwarming het water in de mond loopt bij de aanpak van de autoritaire Chinezen,
terwijl wij hier maar voortsukkelen. Ook onder klimaatwetenschappers vinden we
niet de grootste democraten. Als de gewenste uitkomst vastligt, hoeven we bij
wijze van invuloefening alleen nog vast te stellen waar de windmolenwouden komen
te staan, op de Veluwe of de Sallandse Heuvelrug en liefst allebei. Kijk op de
site van de SER, klik op energie-akkoord en huiver. Daar heeft de
landschapsarchitect des vaderlands het hele land bestrooid met windmolens, in de
voorafschaduwing van 2050.

Een rechtgeaard liberaal kan hier onmogelijk blij mee zijn. En uitgerekend de
VVD levert de klimaatminister. U mag zelf uitmaken wat dit betekent voor het
gehalte van het liberale gedachtengoed in die partij.

Martin Sommer is politiek commentator van de Volkskrant

De strijd voor een CO2-loze wereld lijkt verdacht veel op de klassenstrijd.




Bekijk de oorspronkelijke pagina:

LOAD-DATE: 1 December 2017

LANGUAGE: DUTCH; NEDERLANDS

GRAPHIC: Een voorbeeldig duo...
Ook ditmaal gaan we winnen..
Een rechtgeaard liberaal?

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              24 of 200 DOCUMENTS



                                 de Volkskrant

                            1 december 2017 vrijdag

De hoop/schrik van België: een marxist

BYLINE: DOOR LEEN VERVAEKE

SECTION: Ten Eerste; Blz. 12, 13

LENGTH: 1454 woorden



HIGHLIGHT: Partijleider 'Cool Raoul' Hedebouw is populair in Wallonië én in
Vlaanderen. Zijn partij schiet omhoog in de peilingen. En hij heeft een rode
missie. 'Het kapitalisme maakt onze natuur kapot en put mensen uit. Wij willen
echt een ander systeem.'


Belgisch links


Het proletariaat heeft de macht op het druilerige plein tussen het station van
Luik en de voetgangersbrug over de Maas. De treinen zijn stilgelegd, het grote
kruispunt voor het station is afgesloten met hekken en rode vlaggen.
Vakbondsafgevaardigden laten druppelsgewijs auto's door. Raoul Hedebouw kijkt
goedkeurend toe. Hier houdt hij van: de staking, de sociale strijd.



Geroutineerd maakt hij een rondje op de stakerspost, van het onderwijspersoneel
naar de afgevaardigden van de telecomsector, van de treinmachinisten naar de
voedingsindustrie. Twee kussen, een schouderklopje, een kwinkslag, gevolgd door
zijn luide lach. Af en toe blijft hij wat langer staan, als een vakbondslid over
de problemen op de werkvloer vertelt. Dan luistert hij aandachtig, het hoofd
iets gebogen, en belooft de klachten te zullen overbrengen aan het parlement.

Een uur later moet hij weg, naar een volgende post, en dan naar het parlement.
Hij vertrekt met tegenzin. Hier op straat, tussen de mensen, is hij in zijn
element. 'Dit doet mij deugd', zegt hij, terwijl hij zich naar zijn auto haast.
'Ik moet af en toe met mijn twee voeten in de sociale strijd kunnen staan.
Altijd in het parlement, dat is niets voor mij.'

De 40-jarige Hedebouw, van opleiding bioloog, is druk bezig uit te groeien tot
de opschudder van de Belgische politiek. Hij is parlementslid voor de PVDA/PTB -
Partij van de Arbeid / Parti du Travail de Belgique - en dat is de marxistische
partij van België. In het programma staat het nationaliseren van banken en
kernsectoren van de samenleving, een 32-urige werkweek en pensioen met 65, te
betalen met de opbrengst van een miljonairsbelasting. Een stuk linkser kortom
dan de Nederlandse SP.

Tot een paar jaar geleden kwam het extreem-linkse partijtje amper aan bod in
België. Nu gaat het hard. In 2014 veroverde de Waalse PTB 2 zetels in het
federale parlement en sindsdien is de partij in opmars. In de peilingen van juni
2017 was de PTB zelfs voor het eerst de grootste partij van Wallonië, met 25
procent. De Nederlandstalige tak PVDA piekt minder hoog, maar peilde in het
verondersteld rechtse Vlaanderen toch 7,3 procent. Dat mag een revolutie heten.


'Het zijn maar peilingen, hè', zegt Hedebouw een dag na de staking, in het
sobere vergaderzaaltje van zijn partij in het parlement. 'Ik moet met mijn beide
voeten op de grond blijven. Maar er is iets aan het verschuiven, dat voel je. Er
is een ander politiek paradigma mogelijk.'

Deels surft de PVDA/PTB mee op de brede Europese golf van ongenoegen over
traditioneel links, dat in de nasleep van de financiële crisis meeging in de
bezuinigingspolitiek en zo de linkse kiezers van zich vervreemdde.
Blingblingsocialisten noemt Hedebouw de sociaal-democraten. 'In theorie zijn ze
links, in de praktijk voeren ze een rechts beleid.'

Taal van het volk

In België profiteert Hedebouws partij bovendien van de schandalen bij de Parti
Socialiste, waarvan bestuurders zich verrijkten op kosten van de
belastingbetaler. Dat staat in scherp contrast met de PTB-parlementsleden, die
hun salaris van 6.000 euro netto grotendeels afstaan aan de partij. Hedebouw
verdient 1.700 euro netto, evenveel als in zijn vorige baan als leerkracht
biologie.

Een zeker zo grote factor van het succes is Hedebouw zelf. Goedlachs, bevlogen,
rad van tong en met een stem als een klok. Hij is een populaire gast in
tv-programma's, in Vlaanderen én Wallonië. Als zoon van Vlaamse ouders die naar
Wallonië verhuisden is Hedebouw perfect tweetalig. Meer nog: hij spreekt de taal
van het gewone volk, doorspekt met vleugjes Limburgs en Luiks.

Hedebouws vader was lid van Amada (Alle Macht Aan De Arbeiders), de voorloper
van de PVDA, en beëindigde zijn studie na mei '68 om in de Waalse staalindustrie
te gaan werken. Hij werd vakbondsvertegenwoordiger, net als Hedebouws moeder. De
kleine Raoul ging van jongs af mee naar stakingen en betogingen.

Het gezin woonde in een achterstandswijk in de Luikse voorstad Herstal, waar
Hedebouw naar eigen zeggen zijn sociale bewogenheid opdeed. 'Ons huis was een
duivenkot', zegt hij. 'Iedereen kwam bij ons over de vloer, collega's van mama
en papa, vrienden uit de wijk. Iedereen kwam praten, en vooral mama was uren met
de mensen bezig.'

Twee ervaringen maakten hem politiek bewust. In 1992, op zijn 15de, wordt zijn
moeder ontslagen vanwege van haar vakbondswerk. Uit protest kampeert ze
wekenlang, hartje winter, in een caravan voor de ingang van het bedrijf.
Uiteindelijk krijgt ze gelijk van de rechter, maar haar baan krijgt ze niet
terug. 'Dat is bij mij heel hard aangekomen', zegt Hedebouw. 'Daar besefte ik:
wij leven in België niet in een democratie.'

Twee jaar later breken in het onderwijs grote stakingen en protesten uit, in
reactie op een bezuinigingsplan van de socialistische regering. 'Die strijd was
voor mij een levensles', zegt Hedebouw. 'Ik leerde door een megafoon spreken,
een vergadering met tweehonderd scholieren leiden. En ik besefte dat we een echt
links discours nodig hadden, links van de PS.'

Gevaar

In 2000 stelt Hedebouw zich verkiesbaar voor de PVDA/PTB, dan een sektarische
partij waarin oudgedienden nog dwepen met communistische dictators. Pas in 2008
zweert de partij het maoïsme en stalinisme af en neemt ze afstand van het foute
verleden. Met voorzitter Peter Mertens en woordvoerder Raoul Hedebouw treedt een
nieuwe generatie aan.

Anno 2017 heeft het marxisme in België een vriendelijke gezicht gekregen,
dankzij Hedebouw. 'Cool Raoul, de sympathieke smoel van de PTB', beschrijft de
allerminst linkse krant Het Laatste Nieuws hem. 'Een politiek supertalent',
aldus politiek analist Christophe Deborsu. Het tijdschrift Le Vif/L'Express
noemt hem, niet om zijn ideeën maar om zijn steile opkomst, 'de Waalse Bart De
Wever'.

Critici zien in de mediagenieke marxist ook een gevaar. De Brusselse
politicoloog Pascal Delwit, die een boek over de PVDA/PTB schreef, waarschuwt
dat de partij van buiten gematigder oogt, maar intern nog even rigide is als
vroeger. 'Ja, wij zijn marxistisch, maar dat is geen geheim', verdedigt Hedebouw
zich. 'Wij gaan niet akkoord met het kapitalisme, dat onze natuur kapotmaakt en
mensen tot de burn-out toe uitput. Mensen moeten niet op ons stemmen om een
links kleurtje te geven aan een regering die verder rechts bestuurt. Wij willen
echt een ander systeem.'

Een ander kritiekpunt is dat de PVDA/PTB-voorstellen onhaalbaar en onbetaalbaar
zijn en ronduit populistisch. 'Ik vind het erg als men dat van ons zegt', zegt
Hedebouw. 'Wij blijven niet aan de oppervlakte, we gaan juist de diepte in. Wij
brengen politieke boeken uit, wij geven informatie, wij willen dat mensen zelf
beginnen na te denken.'

Hoe dat in zijn werk gaat, toont hij op een vrijdagavond in Flémalle, een door
werkloosheid geteisterde voorstad van Luik. Gezien de peilingen zet de PTB in
deze regio in allerijl partijafdelingen op. Die bezoekt Hedebouw een voor een.
In Flémalle komen zo'n honderd geïnteresseerden opdagen. 'Drie jaar terug waren
dat er twintig of dertig geweest', straalt Hedebouw.

Regeren

Ze zitten in een achterafzaaltje van een restaurant met aan de muur affiches van
Karl Marx als hipster, met een koptelefoon op zijn hoofd. Aan de bar worden
'petit Raoul'-mixdrankjes met sinaasappelsap en jenever geschonken. Verder is de
opzet sober: Hedebouw zit vooraan, het publiek mag vragen stellen en Hedebouw
antwoordt. Zo gaat hij tweeënhalf uur door, en daarna blijft hij napraten, tot
middernacht.

Hedebouw praat rap, maakt krachtige gebaren en laat zijn stem bulderen als stond
hij op een zeepkist. Hij windt het publiek om zijn vinger. Eén vraag komt
telkens terug, in Flémalle en bij de stakers in Luik: als bij de verkiezingen in
2019 de peilingen uitkomen, gaat de PVDA/PTB dan meeregeren? Sluit de partij,
die zich laat voorstaan op linkse onbuigzaamheid, dan compromissen met
kapitalisten?

Op dit punt begint de partij voorzichtig te schuiven. Sloten de marxisten
deelname aan de macht voorheen uit, nu staat de deur op een kier. 'De kans is
klein, maar zeg nooit nooit', zegt Hedebouw in het parlementaire
vergaderzaaltje. 'Ik zie nu niet veel partijen met wie we om de tafel kunnen
gaan. Maar er is van alles aan het veranderen. In heel Europa is een ideologisch
debat gaande, wij worden groter, traditioneel links verandert wellicht van koers
- dat weet je niet.'

Voorlopig is daar nog geen sprake van en gaat het bij de marxisten vooral over
strijd en oppositie. 'De PTB is geen partij als alle andere', verzekert Hedebouw
zijn toehoorders in Flémalle. 'Met de PS hebben linkse stemmers twintig jaar
rechts beleid gekregen. Met de PTB, kameraden, krijg je links!'

Deelname aan de macht sluiten deze marxisten niet langer uit




Bekijk de oorspronkelijke pagina: ,

LOAD-DATE: 30 November 2017

LANGUAGE: DUTCH; NEDERLANDS

GRAPHIC: Raoul Hedebouw loopt rond bij een staking in Luik: van het
onderwijspersoneel naar de telecomsector, van de treinmachinisten naar de
voedingsindustrie. Hier houdt hij van: de staking, de sociale strijd.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              25 of 200 DOCUMENTS



                                 de Volkskrant

                           29 november 2017 woensdag

Wat vindt gewone Nederlander? We vragen het 12 experts

BYLINE: LAURA VAN DER HAAR, SIMOON HERMUS, AMSTERDAM

SECTION: V DIDU; Blz. 20

LENGTH: 267 woorden



HIGHLIGHT: Hoe ziet de gapende kloof tussen de Randstedelijke elite en het
gewone volk er in praktijk uit? Wij reden in een Tesla vol experts naar de
provincie om te kijken hoe de mensen daar leven.

Satire


De Speld | Jouw vaste prik voor Betrouwbaar Nieuws


Zo'n 20 kilometer buiten de ring stoppen we op een polderweggetje abrupt voor
een gapend ravijn. De kloof. Aan de overkant ervan woont het gewone volk in
boerderijen, huizen en flats. Aan onze kant woont de elite in boerderettes,
huizen en flats. Jan Latten, de meegebrachte demograaf, kijkt aarzelend over de
rand. 'Ja, in de enquêtes komt naar voren dat de kloof nogal breed is. En diep.
Aan de overkant wonen de mensen die niet hebben gestudeerd.'



Voedingsdeskundige Petra Vlasakkers pakt haar verrekijker erbij en wijst op een
fenomeen. 'Typerend voor de overkant van de kloof is het gebruik van voedsel. We
zien hier dan ook dat de mensen zich voeden.'

Wat de mensen graag eten? 'Uit consumentgegevens die wij vanuit verschillende
onderzoeken hebben samengebracht, blijkt dat de mensen daar voedingspatronen
hebben. Terugkerende, vaak ook.'

Veldbioloog Wout van de Marel neemt een monstertje van de bodem en wrijft het
sediment fijn tussen zijn vingers. 'Kijk, dit is de grond waar wij op staan. Die
is aan de overkant in principe vergelijkbaar.'

We volgen zijn voorbeeld en wrijven onze vingertoppen grijsbruin en knikken.

Terwijl een vreemd figuur met kaplaarzen ons vanaf de overkant nadert, vertelt
socioloog Arend Brummen dat het voor de gewone mens lastig is om in verbinding
te raken met hoger opgeleiden. 'Mogge!', roept de figuur. 'Hulp nodig?'

Brummen: 'We zien dat de mensen zich terugtrekken in hun eigen wereld. 'Laat die
mensen in de Randstad het zelf maar uitzoeken', zo'n gevoel heerst er.'




Bekijk de oorspronkelijke pagina:

LOAD-DATE: 28 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              26 of 200 DOCUMENTS



                                 de Volkskrant

                           25 november 2017 zaterdag

Ducttape van 200 euro, waarom niet? Als het dan maar wel van Raf Simons is

BYLINE: DOOR EMMA CURVERS

SECTION: Kunst; Blz. 20, 21

LENGTH: 1610 woorden



HIGHLIGHT: Internet, sociale media en inventieve marketing drijven de
merkengekte tot ongekende hoogte.


Mode


Eigenlijk heeft Jeffrey Hoogendijk (31) tóch geen tijd voor dit gesprek: 'Ik heb
zometeen ineens een heel belangrijke afspraak', zegt hij. 'Een belangrijke klant
heeft nieuwe kleren nodig.' Gelukkig komt de klant te laat en kunnen we het
hebben over de exclusieve objecten die Hoogendijk in zijn galerie Almost Not
Done in Amsterdam verkoopt, naast kleding van bijvoorbeeld Raf Simons, Comme des
Garçons en streetwearmerk Supreme. Zoals de Supreme X Coleman-CT200U minibike
bijvoorbeeld, een piepkleine crossbrommer; een verovering die rapper Lil' Kleine
toevallig vlák na dit interview op zijn Instagram laat zien. Of de
Supreme-accessoires die Hoogendijk bij de opening in juni 2017 in de winkel had,
van de hamer (€ 170) tot de lucifers (€ 10): allemaal verkocht.



Op Hoogendijks bureau staat een Balenciaga-mok met daarop 'Balenciaga' in de
stijl van het Bernie Sanders-campagnelogo. 'Ik had 'm al tien keer weg kunnen
doen, maar ik hou hem zelf', zegt hij. De mok, uit de Balenciaga X
Colette-collectie (oplage 900 stuks) is inmiddels alleen nog op eBay te vinden
voor rond de 130 euro, want ze waren bij de presentatie in de Parijse modeweek
meteen uitverkocht.

De afgelopen jaren kwamen dit soort gewone gebruiksobjecten ook terug in de
collecties van modemerken, in een eigen exclusieve versie: de Prada-paperclip
van deze zomer bijvoorbeeld (€ 160), of de Balenciaga-fiets (ook verkrijgbaar
met kinderzitje, € 3.900) uit de lente- en zomercollectie 2018. De items zijn
vaak veelbesproken, bekritiseerd én extreem gewild.

De schaarste is volgens Hoogendijk een van de redenen voor de gretigheid van
kopers. 'Kijk', wijst hij naar de Supreme-minibike in de hoek van de zaak,
'zonder Supreme-stickers kost dit brommertje 600 euro, mét 1.150. De week na de
release kostte hij al 3.000 en in Azië kost hij nu tussen de 6 en 10 duizend
euro.'

Vooral bij de accessoires van Supreme komt zo'n duizelingwekkende waardestijging
voor. Jeffrey: 'Hun werkwijze is futuristisch. De massamode werkt normaal
gesproken met een zomer- en winterseizoen; je laat je spullen zien op de
catwalk, een tijdje later ligt het in de winkel en daarna in de uitverkoop. Dat
weten mensen. Supreme heeft in plaats daarvan een onlinecatalogus, met alles dat
uitkomt. Je weet alleen niet wanneer het uitkomt, en hoeveel ervan uitkomt.
Daardoor wordt het meer waard.'

Zo kocht Jordy Gijsberts (25), verzamelaar van Supreme-accessoires, beheerder
van een Facebookgroep voor Supreme-spullen (14 duizend leden) en van zijn
Instagramaccount (15.500 volgers), meteen het Everlast X Supreme-sportmatje toen
dat twee weken geleden 'dropte' in Supremes webshop. 'Geen idee wat ik ermee
moet', lacht hij. Het matje (€ 70) staat nu alweer voor minstens € 200 op eBay.
Gijsberts weet wel waarom zo veel (met name jonge) mensen bezig zijn met het
merk: 'De hype is enorm. Je hoeft Instagram maar open te gooien en je ziet ze
voorbijkomen. Vroeger had ik op mijn 12de of 13de een krantenwijk. Nu zie ik dat
mensen van 12, 13 jaar voor 200 euro een trui kopen en voor twee keer zoveel
verkopen. Dat is dan snel verdiend.'

Ook de humor van het gewone object in luxejas is een belangrijk element van de
aantrekkingskracht. Gijsberts over zijn Supreme-koevoet: 'Wie verzint het om een
koevoet met Supreme erop te verkopen, met op de zijkant 'shit happens'? Dat vind
ik gewoon geniaal, omdat het zo direct is en zo simpel.' Gebruikt hij de koevoet
ook? 'Nee, dan kan ik hem net zo goed meteen in de IJssel gooien.'

Voor de resell community die handelt in dit soort spullen, de markt doorzichtig
maakt en kopers garandeert dat hun objecten hun waarde behouden of in waarde
stijgen, moeten je spullen immers in nieuwstaat zijn. Sociale media brengen de
cyclus van lancering, hype, koop én doorverkoop in een stroomversnelling: wie de
juiste kanalen volgt, weet, ongeacht woonplaats of leeftijd, precies wat er is
én wat het waard is.

De 'alledaagse' designerspullen zijn niet nieuw. Neem de boodschappentas: een
gebruiksobject dat voortdurend hommages krijgt van ontwerpers. Marc Jacobs
bracht in de lentecollectie van Louis Vuitton in 2007 al zijn versie van de
'bazaartas', de bekende rechthoekige rood-wit-blauw-geruite plastic markttas met
rits, in hun uitvoering met een niet te missen Vuitton-stempel. Martin Margiela
presenteerde in 2011 een leren versie van het klassieke, goedkope, dunne, witte
plastic boodschappentasje. Raf Simons deed bij Jil Sander in dat jaar hetzelfde,
en deed er in 2012 een schepje bovenop met de papieren Vasari-tas, een variant
van de bruine papieren boodschappenzak met een coating, destijds te koop voor €
630.

Toch werden die tassen niet zo'n grote internethype als de tas die Balenciaga in
2016 uitbracht, een leren uitvoering van de bazaartas. Balenciaga's 'Arena', hun
versie van de bekende koningsblauwe Ikea-tas (de 'Frakta'), veroorzaakte dit
voorjaar een nog grotere publiciteitsgolf en werd onmiddellijk een iconisch
mode-item. Ikea speelde het spel handig mee door een lijstje te maken met de
kenmerken waaraan men een echte Ikea-tas kan herkennen. Het gemak waarmee er
bakstenen in te vervoeren zijn bijvoorbeeld, zijn afwasbaarheid en de
onderscheidende prijs: voor de prijs van één Arena (€ 1.800) kun je drieduizend
Frakta's (€ 0,60) kopen. Toch verkocht Balenciaga uit, en Ikea niet.

De sociale kanalen zorgen voor hypes, ook doordat ze gebruikers de kans bieden
hun interieur, privéleven en de bijbehorende spullen te etaleren. Mode-ontwerper
Martin Margiela, bij wie Balenciaga's hoofdontwerper Demna Gvasalia jarenlang
werkte, maakte in de jaren negentig al de Margiela-sneeuwbol en -vergrootglazen.
Maar ja, hoe moest je deze pronkstukken onder de aandacht brengen? Op Instagram
is je Balenciaga- slaapmasker net zo goed een post waard als een shirt van Rick
Owens. De accessoires vormen voor de beginnende fan van dure merken vaak ook een
instapkans: wie nog niet de dure jas kan kopen, kan misschien wel de asbak
betalen. Gijsberts: 'Je ziet soms ook dat mensen hun accessoires op Instagram
zetten en daarna meteen doorverkopen.'

De ontwerper van de Balenciaga-Ikeatas, de Georgiër Demna Gvasalia (36), heeft
een feilloze neus voor het ontwerpen van Instagramfähige items. Door sociale
media is de strategie van merken hypegericht geworden: mode wordt inmiddels
ontworpen met internet in het achterhoofd, juist door bekende beeldmerken,
logo's en vormen te herhalen en in te lijven bij een collectie. Gvasalia geeft
naar eigen zeggen 'het bestaande nieuw leven'. Zijn items zijn vaak
hyperherkenbaar en daarmee aantrekkelijk voor mensen die door andere kenners
gezien willen worden als kenner. Dat kon bijvoorbeeld met de wietgrinder (voor
het vermalen van wiet) die Gvasalia maakte voor zijn eigen merk Vetements in
2016, of zijn DHL-T-shirt (geel, met het logo van DHL erop, precies zoals het
shirt van DHL zelf), dat volgens modeliefhebbers het meest gewilde shirt van de
zomer van 2016 was.

Merken die nu fashionable zijn, lijken een nadrukkelijk non-luxueuze richting te
zijn ingeslagen, met kleding die gebaseerd is op streetwear, sportkleding en
massacultuur. Na de normcore - onpretentieuze, neutrale uniseks-kleding - is het
alledaagse exclusief geworden.

Vetements gebruikt bestaande kleding als basis voor nieuwe. Bij Gucci heeft
Allessandro Michele de gladde, sexy jetsetstijl ingewisseld voor een 'haute
vlooienmarktchic', vol uitbundige prints, gekke loafertjes en haarbanden vol
nepstenen. Modemerk Off-White heeft in zijn 2018-lentecollectie voor de dames
fietsbroekjes en Raf Simons liet zich voor de herencollectie van dat seizoen
inspireren door de brandweer. De variaties op doodgewone spullen passen bij de
toon van deze collecties, vol referenties aan het huishouden van de gewone man
of vrouw. Zoals Raf Simons' ducttape (€ 200) of Off-Whites betonnen usb-stick
van deze lente (€ 104).

Volgens de een is het een hilarisch spel met consumentisme, volgens de ander een
anti-kapitalistisch statement in de geest van de objets trouvés van Marcel
Duchamps. Modeblad Vogue zegt dat Balenciaga's Ikea-tas reflectie stimuleert op
wat we kopen, gebruiken, dragen en wat we als 'authentiek' zien. De vraag of de
kwaliteit van de uitvoering of het materiaal in verhouding staan tot de prijs is
voor de fans dan ook niet van belang, het draait om het idee. En wat de een een
hommage noemt, noemt de ander jatwerk, onethisch en decadent.

Over het algemeen geldt: hoe gewoner het object, hoe meer gratis publiciteit de
lancering oplevert. Op Instagram ontstond een verhit debat rond Chanels
boemerang: het object kwam het luxemerk op een beschuldiging van cultural
appropriation (onterechte toe-eigening) van aboriginalcultuur te staan. Op
Twitter werd gestreden om het snedigste commentaar op de Prada-paperclip:
websites wereldwijd schreven erover. En: wat kost het wel niet om een huis te
bouwen van Supreme-bakstenen, de gewone rode bakstenen (€ 25) met het logo van
het streetwearmerk erop, die inmiddels voor het veelvoudige op eBay over de
toonbank gaan? Nieuwswebsite Reddit zocht het uit: 4 miljoen euro.

Voor zowel Gijsberts als Hoogendijk het gewildste object van deze herfst: de
Supreme X Fender-gitaar. Andere geliefde stukken van het seizoen: de
Vetements-aanstekerhoes (€ 250) en Supremes presse-papier van transparant
plastic met dollarbiljetten erin (prijs nog niet bekend). En Alexander Wangs
'afterparty'-collectie van feestattributen (prijzen nog niet bekend), met een
asbak, flesopener, vloeitjes, shotglazen en aansteker, allemaal met
schaarsgeklede vrouwen erop. Leuk voor de feestdagen.

Wie nog niet de dure jas kan kopen, kan misschien wel de asbak betalen




Bekijk de oorspronkelijke pagina: ,

LOAD-DATE: 24 November 2017

LANGUAGE: DUTCH; NEDERLANDS

GRAPHIC: € 1.200* Chanel * Vermeld is de nieuwprijs; niet meer nieuw
verkrijgbare objecten zijn tweedehands vaak duurder
Begeerde baksteen Quincy uit Harderwijk is 12 en heeft een bloeiend
Marktplaatshandeltje in Supreme-spullen. 'Laatst wilde iemand mijn baksteen
kopen voor 1.000 euro. Als ik dat ervoor kan krijgen, hou ik hem nog even.'
€ 160 Prada
Nnb Alexander Wang
€ 500 Martin Margiela
€ 1.150 Supreme
€ 70 Supreme
€ 27 Supreme
€ 250 Vetements
€ 200 Raf Simons
€ 1.095 Balenciaga
€ 1.800 Balenciaga

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              27 of 200 DOCUMENTS



                                 de Volkskrant

                           25 november 2017 zaterdag

Roerganger van de SP: We besturen al langs de hele

BYLINE: DOOR JOOST DE VRIES

SECTION: Zaterdag; Blz. 10, 11, 12, 13

LENGTH: 3309 woorden



HIGHLIGHT: Ron Meyer wil door als voorzitter van de Socialistische Partij. In
januari is hij de enige kandidaat. Over Jan Marijnissen, de interne strijd en
zijn koers. 'Niet in een neoliberaal kabinet willen, dat is juist wel je
verantwoordelijkheid nemen.'


Actievoeren en besturen


Ron Meyer steekt zijn hoofd om een hek dat bedekt is met zwart plastic. 'Kijk,
dit was de ingang.' Het zeil verbergt een trap die afdaalt en op een muur stuit.
Vroeger was dit een voetgangerstunnel onder het spoor van station Heerlen. De
tunnel verbond de arbeiderswijken aan de noordkant met het centrum aan de
zuidkant en bood jarenlang permanente beschutting aan junks.



Meyer ging als jongen van 13 dagelijks van noord naar zuid en terug, om naar
school te gaan of te voetballen. 'De heroïnehoertjes die er 's ochtends stonden,
stonden er aan het eind van de middag nog. En na een potje voetbal in de avond
stonden ze er nog steeds. Iedereen kon zien dat ze doodziek waren.' Daar begon
zijn 'politisering'. Op zijn 21ste werd hij lid van de SP.

Dinsdag is Ron Meyer twee jaar partijvoorzitter. In die periode verloor hij als
campagneleider een zetel bij de Tweede Kamerverkiezingen, ging de SP weer niet
regeren en kreeg hij continu kritiek uit een deel van de partij op zijn
klassieke activistische koers. Maar hij slaagde erin de geplaagde partij bijeen
te houden, hij zette een stap naar meer partijdemocratie en hij verrichtte
achterstallig onderhoud in de organisatie.

Van tevoren stond vast dat de klus zwaar zou worden. Hij volgde de man op die 27
jaar aan het roer stond, een SP-pionier die als tiener in de jaren zestig al
langs de deuren ging om de fabrieksarbeiders aan te sporen tot actie. Die
beginjaren van de SP staan beschreven in Het geheim van Oss, een boek dat Meyer
heeft stukgelezen. Zijn eigen politieke bewustwording verliep geleidelijker, het
activisme kwam later. Al kent ook Heerlen een SP-geheim. Wie Meyer wil
begrijpen, begint in die stad.

Hij groeide op in een 'jarentachtig-, dertien-in-een-dozijn-,
socialehuurwoningenwijk'. Zijn vader was monteur van koelinstallaties, zijn
moeder werkte in de thuiszorg. 'Een echt arbeidersgezin.' Zijn ouders stemden
links, maar waren niet politiek actief. Felle politieke discussies werden er
thuis niet gevoerd. Zijn grote passie was voetbal.

Een tijd speelde hij bij de jeugd van Roda en droomde hij ervan prof te worden.
'Destijds was ik zeker zo goed als die andere jongens, totdat ik hun
ontwikkeling niet meer kon bijhouden.' Heerlen stond te boek als
heroïnehoofdstad. Het advies dat alle ouders hun kinderen gaven: kijk uit voor
de spuit. 'Ik wist dat ik moest oppassen als de bal in de struiken kwam.'

De stad was op weg naar de bodem toen Meyer er werd geboren in 1981. Wat twee
decennia eerder een van de rijkste steden van het land was, gleed af naar doffe
ellende nadat begin jaren zeventig de mijnen waren gesloten. Het werk verdween,
de komst van een Navo-basis bracht heroïneverslaafde Vietnamveteranen naar de
stad. De drug deed het ook goed onder de berooide Heerlenaren.

Veertig jaar later brengen muurschilderingen kleur in grauwe wijken. Op een
blinde muur prijkt een ode van 10 meter hoog aan de mijnwerkers. Rond het
station verrijst het Maankwartier van kunstenaar Michel Huisman, warme nieuwbouw
die noord en zuid verbindt. Als grootste partij in de raad had de SP, waarvan
Meyer sinds 2006 fractievoorzitter is, een belangrijke rol in het project. Op
een binnenplaats doen de witte appartementen met balkonnetjes haast mediterraans
aan. 'Wie hier staat, kan nauwelijks geloven dat dit Heerlen is.'

Nog even en ook de trap naar de junkentunnel wordt gesloopt.

Utrecht, 28 november 2015.

Meyer is inmiddels een gevierd vakbondsman. Sinds 2005 werkt hij bij FNV en
boekt hij successen voor schoonmakers en jongvolwassenen. Vanavond betreedt hij
het podium in evenementencentrum De Fabrique. Zijn partijgenoten scanderen:
'Actie! Actie! Actie!'

59 procent van het SP-congres heeft hem gekozen, de rest had liever Kamerlid
Sharon Gesthuizen in zijn plaats gezien. Meyer bedankt zijn tegenstander voor
een spannende strijd. 'We hebben de afgelopen maanden een marathon gelopen. Het
is gelukkig geen mud race geworden.'

Maar het was wel modderig geworden. Gesthuizen profileerde zich tegenover
activist Meyer als de vernieuwer - voor meer partijdemocratie en een bredere
koers. Het was een oneerlijke strijd, had ze gezegd. Het bestuur zou hem helpen
en haar dwarsbomen. Flauwekul, zegt Meyer nu.

Wanneer kwam bij u voor het eerst de gedachte op om partijvoorzitter te worden?

'In de zomer van 2015 werd ik door een groep jonge mensen benaderd met de vraag:
vind jij ook dat een jong iemand voorzitter moet worden? Het waren
generatiegenoten, onder anderen Peter Kwint en Manja Smits (Kamerlid en
oud-Kamerlid, red.). 'Ja', zei ik, 'goed idee.' Ik dacht op dat moment absoluut
niet aan mezelf. Zij dus wel. Ik heb ze voor gek verklaard. Het heeft enige tijd
geduurd voordat het idee bij mij landde.'

Gesthuizen schrijft in haar memoires: 'Er was al maanden, zo niet jaren sprake
van dat hij het stokje van Jan zou gaan overnemen.'

'Of andere mensen daar al jaren over dachten, dat weet ik niet. Daar ga ik niet
over.'

Wanneer kreeg u het fiat van Marijnissen?

'Ik heb nooit een fiat van Jan gehad en ook nooit gehoeven.'

Voor u zich kandideerde heeft u er nooit met hem over gesproken?

'Nee.'

Ook niet later, als kandidaat?

'Nee, zeker niet. Ik zal hem ongetwijfeld nog weleens gezien hebben, maar ik had
geen behoefte aan zijn instemming. Ik had zelfstandig die keuze gemaakt.'

Heeft de hevigheid van die campagne u verbaasd, de verdeeldheid in de partij?

'Na 27 jaar Jan Marijnissen kwam die positie weer vacant. Dan weet je dat er
strijd kan komen. Dit was het moment voor mensen die een bepaalde kant op wilden
met de partij om hun kans te grijpen. Dat is ook goed. Alle mogelijke richtingen
en opvattingen moeten tot uiting komen in de SP. Dat hoort bij de verdere
volwassenwording van de partij.'

Begreep u Gesthuizens koers?

'Die was klip en klaar. Ik was het er alleen niet mee eens. Zij maakte
vernieuwing van de partijdemocratie tot inzet van die verkiezing. Maar die keuze
is niet eenzijdig aan de partijvoorzitter, vond ik. Een voorbeeld van een meer
ideologisch verschil: een tijd geleden gaf Sharon een interview aan een
VNO-NCW-blad. Ze kreeg de zwart-witkeuze tussen markt en overheid. Ze koos voor
markt. Dat is een verschil met de klassieke SP-lijn waar ik voor sta, en waar de
partij de afgelopen jaren in meerderheid keer op keer voor heeft gekozen; zij
wilde een iets liberalere route in.'

Gesthuizen moest opboksen tegen een vijandig partijbestuur, zegt ze. Bent u
geholpen?

'Ik denk eerder dat het mij niet geholpen heeft dat de partijtop mij toen
omarmde.'

Maar haar ook niet.

'Nou, als je jezelf kunt neerzetten als de grote underdog die vecht tegen de
almacht van Jan Marijnissen en zijn protegé - wat allemaal flauwekul is - ja,
dan zijn sommige mensen daar gevoelig voor. Dat heeft ze slim gedaan. Wat dat
betreft niets dan lof voor Sharons intelligentie en strategisch vermogen.'

Kende u Marijnissen goed voordat u hem opvolgde?

'In de eerste plaats was hij de man die mij inspireerde om SP'er te worden.
Later ben ik hem in de partij tegengekomen, maar dat was sporadisch. Nu spreek
ik hem eens in de twee, drie maanden. Dan spreken we zomaar drie of vier uur.
Nee, ik zit daar niet met een notitieblokje bij om uit te voeren wat hij heeft
gezegd. Ik haal het door mijn zeef en behoud wat ik goed vind.'

Wat voor partij erfde u?

'Een partij waarin net hevige strijd was gevoerd. Die campagne had karresporen
achtergelaten. Ook een partij die veel op orde had, met veel lopende acties,
maar ik vond het niet genoeg. Ik denk dat ik beter kan organiseren dan Jan. Hij
kan haarscherp analyseren. Ik kan organiseren naar de maatstaven van deze tijd.
Daar hebben we de afgelopen twee jaar de fundamenten voor gelegd: met het
Nationaal Zorgfonds, door een miljoen mensen te spreken in de buurten, door op
135 plekken lokale acties op te zetten. En met een Kamerfractie met bravoure.
Maar we zijn er nog lang niet, we hebben nog minstens vijf jaar nodig.'

Heeft u na de voorzittersstrijd afdelingen opgezocht die voor Gesthuizen hadden
gestemd?

'Ja, en daar merkte ik dat de gelederen zich redelijk snel sloten. We hebben
gesproken over onderwerpen die mensen anders wilden: de partijdemocratie en de
afdrachtregeling. In beide gevallen is er, na brede discussie in de partij,
verandering gekomen. Komend congres, in januari, kunnen de leden in hun afdeling
stemmen op bestuurskandidaten - in plaats van via afgevaardigden.'

De gelederen sloten zich? De onvrede woekert voort. Afdelingen keren zich af van
de partij. Oud-Kamerleden blijven zich roeren. Ze vinden de koers te
actiegericht en niet breed genoeg.

'Die mensen moeten zich uitspreken bij onze partijraden en congressen. Bij al
die bijeenkomsten in de afgelopen twee jaar heb ik er weinig van gemerkt. Ja, er
zijn discussies over de richting. Daar ben ik trots op, dat houdt de club
scherp. Maar verschillen die niet te overbruggen zijn, zie ik niet. Er zijn
enkelen die zich niet meer thuis voelen bij de SP. Heel veel mensen zeggen: ik
herken in deze club weer de partij waar ik ooit verliefd op werd. Nogmaals,
kritiek is goed. Kritiek beschouw ik als gratis advies.'

Oud-Kamerlid Bashir gaf u in een kranteninterview gratis advies. U deed het af
als 'een grijsgedraaide plaat'.

'Bashir mag alles tegen mij zeggen op partijbijeenkomsten, maar doe het wel
daar. Wees er niet telkens als de kippen bij wanneer de partij negatief in het
nieuws is om de media op te zoeken, daar kan ik niks mee.'

Wat vond u van zijn kritiek?

'Hij beweerde dat we alleen actievoeren en niet openstaan voor besturen. Dat is
een valse tegenstelling. Die twee gaan bij ons hand in hand. Wij kunnen nooit
succesvol besturen zonder dat we direct verbinding houden met mensen in de
buurten en op de werkvloer.'

Wie zich bij de partijraad (de vergadering van afdelingsvoorzitters) kritisch
uitlaat over de koers, moet van goeden huize komen. Steevast staat er een
handvol mensen op om die inbreng af te schieten.

'Sorry, maar dat is gewoon democratie. Het is naïef te denken dat je geen
discussie krijgt als je iets zegt. Iedereen kan zich uitspreken in de SP. Als
wij zo gesloten en ondemocratisch zouden zijn, hoe kan het dan dat je in alle
afdelingen mag stemmen en discussiëren? Hier in Heerlen hoef je maar naar het
SP-huis te komen en je kan meedoen met de discussie. Dat is het enige wat we van
je willen, dat je uit je luie stoel komt en meedoet.

'Sharon is toch het beste voorbeeld? Ze ging de strijd aan en kreeg 41 procent
van de stemmen! Toch blijft het verhaal: je kunt bij de SP geen discussie
voeren. Ja, dat snap ik gewoon niet. Ik ben daar wel een beetje klaar mee. Als
je de discussie niet aandurft, zeg ik: democratie is niet voor watjes.'

De nacht van 15 op 16 maart 2017.

Lijsttrekker Emile Roemer wordt met luid applaus ontvangen door zijn achterban.
De SP heeft een zetel verloren en heeft niet geprofiteerd van de ineenstorting
van linkse concurrent PvdA.

Jesse Klavers GroenLinks is langszij gekomen met eveneens 14 zetels. Als Roemer
zijn speech begint, verschijnt Meyer in de entourage achter hem. Zijn gezicht
oogt vermoeid, niet in staat tot een uitbundige lach.

Roemer: 'Had ik gehoopt op meer? Ja! Maar ben ik trots op ons? Ja!'

Dat was geen leuke avond.

'Nee, zeker niet. Je wil de tijdgeest een zetje geven. Dat is op dat moment niet
gelukt.'

Wat ging er mis? De PvdA verloor 29 zetels, die lagen voor het oprapen.

'Wij stonden in december nog op 9 in de peilingen. Mensen hadden anoniem in de
krant over Roemer geklaagd. Eerder hadden we de discussie Gesthuizen versus
Meyer. Dat zijn dingen die niet helpen in verkiezingstijd.

'Tegelijkertijd merk ik dat de sympathie voor de SP groot is. Heel veel mensen
delen onze zorgen over de afbrokkelende publieke sector, de marktwerking in de
zorg, de groeiende ongelijkheid. Maar het leidde in veel gevallen nog niet tot
een stem op ons.'

Na de teleurstellende verkiezingen van 2012 zei Roemer precies dat: de sympathie
voor de SP was nog nooit zo groot.

'Klopt, we zijn op dat vlak nog niet opgeschoten ten opzichte van toen. Het is
een project van de lange adem, van honderdduizenden mensen op de been brengen.
Dan volgt uiteindelijk de electorale stuwing. Met vormdingetjes, debattrucjes
kun je een paar zetels winnen of verliezen, maar het begint bij wat je in de
jaren daarvoor hebt opgebouwd. Kijk naar Klaver, hij kreeg als new kid on the
block tien keer zo veel media-aandacht als wij en haalde uiteindelijk evenveel
zetels. Wij hebben de steun onder de mensen behouden dankzij Emile als
betrouwbaarste politicus van het Binnenhof en door onze aanwezigheid in de
buurten.'

De zolder van het SP-huis in Heerlen waar het gesprek plaatsvindt, hangt vol met
partijparafernalia. Een levensgrote kartonnen Roemer kijkt glimlachend mee.

'Een punt dat ik hier graag wil maken: ik vind dat in journalistieke kringen
geringschattend over Emile wordt gedaan. Hij is de betrouwbaarste leider in Den
Haag en hij heeft onze partij de lokale en provinciale besturen in gestuwd. Het
was Emile die erop aandrong dat we op al die plekken moesten meedoen in de
coalities. Dat doen we inmiddels in meer dan veertig gemeenten en de helft van
de provincies. Hij verdient alle credits en lof.'

Roemer is betrouwbaar, maar Pechtold en Asscher zijn gehaaidere debaters.

'Mensen mogen dat zeggen, maar daar ben ik het niet mee eens. En buiten de Kamer
is hij hopeloos populair onder gewone mensen. Ook onder mbo'ers, kom daar maar
eens aan met Pechtold.'

Is Roemer de volgende keer weer lijsttrekker?

'Het zou totaal onzinnig zijn als ik dat nu zou bepalen, dat kan ik helemaal
niet in mijn eentje. Maar ik zeg niet voor niets dat ik trots ben op de man en
dat ik tegen hem opkijk.'

Hoe kwam de SP in de campagne tot de keuze om de VVD uit te sluiten als
coalitiepartner?

'Die keuze maak je wanneer een partij kiest voor een fundamenteel andere koers
en idealen. Dat was zo voor de verkiezingen en is ook daarna gebleken. De VVD is
de partij van de markt, van de Paradise Papers, van het afschaffen van de
dividendbelasting. Meer individualisme, ikke ikke ikke. In Heerlen werken wij
samen met de VVD en kiest die partij ook voor het behoud van de thuiszorg.
Landelijk zie ik geen enkel sprankje hoop op verandering. Wij hebben ingeschat:
daar kun je niet mee samenwerken, daar moet je van tevoren duidelijk over zijn.


'Er zijn mensen in de partij die zeggen: je moet de VVD principieel en permanent
uitsluiten. Dat vind ik niet. Een partij uitsluiten gebeurt altijd op dat
moment. Toen was het de juiste beslissing. Maar het is nooit een principiële
keuze voor de eeuwigheid. Dat is echt onzin.

'Ja, de afweging was ook strategisch. Jesse Klaver sprak plots een soort SP-taal
die we van GroenLinks nog niet kenden. Daar ben ik blij mee, maar het gevaar was
dat die jonge frisse gast met dat linkse verhaal na de verkiezingen wel gewoon
met rechtse partijen in zee zou gaan. Door onze keuze duidelijk te maken hoopten
we de PvdA en GroenLinks ook kleur te laten bekennen en de goeie kant op te
trekken.

'Die beslissing heeft onze positie volstrekt helder gemaakt. Pechtold zegt: de
linkse partijen willen geen verantwoordelijkheid nemen. Hij maakt een bizar
kunstmatig onderscheid tussen verantwoordelijkheid en idealen. Wij nemen
verantwoordelijkheid door juist niet deel te nemen aan dit neoliberale kabinet.'


Heeft u weleens getwijfeld over die beslissing?

'Ik heb weleens gedacht: hadden we in een gat kunnen springen? Hadden wij net
als Klaver aan tafel kunnen gaan? Achteraf bezien was het de juiste afweging.
Klaver kwam erachter, zo zei hij letterlijk, dat het in deze constellatie niet
mogelijk is. En wij zijn linkser dan GroenLinks, hè?'

Voetbaltrainer Ron Jans, Marktplaats-baas Bob Crébas, essayist Bas Heijne,
burgemeester Annemarie Penn van Maastricht, historicus Geert Mak, televisiemaker
Sinan Can: het is een greep uit de honderd 'maatschappelijk leiders' met wie
Meyer de afgelopen tijd sprak over gemeenschapszin. Ze moesten affiniteit hebben
met het onderwerp, maar geen SP'ers zijn. Een soortgelijke exercitie voerde
Marijnissen begin vorig decennium uit. Origineel of niet, Meyer koestert de
uitkomsten. Wat blijkt: de opvattingen van de 'intelligentsia' verschillen niet
zoveel van die van de gewone man. 'Ze delen een afkeer van het doorgeslagen
individualisme.'

Wat hem ook opviel: de gemeenschapszin die hij aantrof stond haaks op de versie
van CDA-leider Sybrand Buma.

'Ik ben niet tegen meer historische kennis over het Wilhelmus of de Nachtwacht,
maar zeg niet dat dat de antwoorden op de grote vragen van deze tijd zijn.
Wikkel jezelf in een vlag en alles lost zich vanzelf op. Het CDA heeft de
afgelopen veertig jaar steevast de verzorgingsstaat en de georganiseerde
solidariteit ondermijnd. Lubbers' beste vriendin heette Margaret Thatcher. En
dan klagen over het afbrokkelen van gemeenschapszin? Zo hypocriet.

'Buma wijst naar de waarden van de Franse revolutie - vrijheid, gelijkheid en
broederschap - en zegt dat vrijheid is doorgeslagen ten koste van gemeenschap.
Hij heeft die waarden niet begrepen, ze kunnen niet zonder elkaar.'

U refereert aan zijn veelbesproken H.J. Schoo-lezing. Anderen bekritiseerden hem
omdat hij in die speech verdeeldheid zou zaaien tussen autochtonen en moslims en
immigranten. Hoe staat de SP daarin?

'Universele waarden moeten we altijd beschermen. Als jij denkt dat je vrouw 10
meter achter je moet lopen, dan sluiten we je niet op, we blijven je wel
lastigvallen totdat je gelijkwaardigheid tussen man en vrouw accepteert. En als
je het niet nodig vindt om elkaar te kunnen begrijpen, heb je ook een probleem
met ons. In de supermarkt moet je Nederlands kunnen spreken. Dat geldt trouwens
ook voor universiteiten. Mijn universiteit heet nu verdomme Maastricht
University, want die richt zich liever op de Shanghai-rankings dan op de
Nederlandse gemeenschap. Wie met de rug naar onze samenleving staat, heeft een
probleem met de SP.

'Buma had het over 'gewone Nederlanders die verweesd achterbleven'. Met behoefte
aan geborgenheid en hechting is niets mis. Gandhi gebruikte de metafoor van een
huis, een vertrouwde plek. Maar wél met de luiken open, anders wordt het huis
muf. We hebben allemaal onze identiteiten, sociaal, cultureel, religieus, maar
er is ook een gedeelde menselijkheid die verschillen overstijgt.

'Ik ontken de verschillen niet, tussen man en vrouw, licht en donker, stad en
provincie, maar de echte tegenstelling die wij zien, is die tussen kapitaal en
arbeid, het grote geld versus al die gewone mensen die alleen in de
gemeenschappelijkheid vooruit kunnen komen. Ik was vorige week in het
Amsterdamse Nieuw-West, een superdiverse wijk. Al die mensen delen dezelfde
zorg: een betaalbare huurwoning.'

De gemeenteraadsverkiezingen komen eraan. De PVV gaat voor het eerst in veel
gemeenten meedoen en aast ook op de stem van de gewone man en vrouw.

'Laat ze maar komen. Ik weet hoeveel werk het is om een partijstructuur op te
zetten. Ik ben benieuwd of Wilders daarin slaagt. Maar van harte welkom in de
arena.'

GroenLinks-leider Klaver verplaatst zijn 'meetups' naar de buurtkantines en de
fabriekshallen. Hij lijkt uit op uw kiezers. Maakt hij een kans?

'Mooi dat steeds meer partijen op de SP willen lijken. Mensen kunnen straks
kiezen tussen het origineel en de namaak.'

Wat is uw plan de campagne?

'We moeten overal zichtbaar zijn. Mensen moeten zeggen: ongelooflijk hoe
aanwezig die SP is. We doen op een record aantal plekken mee, in 121 gemeenten.
Ja, in heel veel van die gemeenten zullen wij weer gaan besturen. Tegen mensen
die zeggen 'de SP houdt niet van besturen' zeg ik: wat gek, want dat doen we al
in veertig gemeenten, waaronder vier van de zes grootste steden. Joh, we
besturen langs de hele A2, van Amsterdam tot aan Maastricht.'

Op 20 januari is het 23ste SP-congres. De 2-jarige termijn van de voorzitter
verloopt, de partij moet een nieuwe leider kiezen. Ron Meyer is dit keer de
enige kandidaat.




Bekijk de oorspronkelijke pagina: , , ,

LOAD-DATE: 24 November 2017

LANGUAGE: DUTCH; NEDERLANDS

GRAPHIC: Ron Meyer: 'Heel veel mensen delen onze zorgen over de afbrokkelende
publieke sector, de marktwerking in de zorg, de groeiende ongelijkheid. Maar het
leidde in veel gevallen nog niet tot een stem op ons.'
Felicitaties van Jan Marijnissen met zijn verkiezing tot voorzitter
Naast fractieleider Emile Roemer in 2017
Met zijn moeder bij een demonstratie in 2015.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              28 of 200 DOCUMENTS



                                 de Volkskrant

                           25 november 2017 zaterdag

Geef dan liever een leuke potplant

SECTION: Opinie zaterdag; Blz. 10

LENGTH: 562 woorden


Meer geld naar popmuziek

Goede luisteraar

Ach gossie, ze zijn er nog... elitaire (soms beperkte) geesten die preken dat
klassieke muziek per definitie op een hoger plan staat dan popmuziek (O&D, 24
november). Wat ze vaak niet (willen) zien/horen is dat veel zeer creatieve en
dikwijls op conservatoria opgeleide popmuzikanten het liefst eigen werk
componeren! Een goede luisteraar ontdekt dan ook vaak prachtige muziek. Met of
zonder snik. Tsja, Herman Brood vroeg ooit al eens aan een (overigens
fantastische) violiste: 'Waarom spelen jullie eigenlijk altijd liedjes van
anderen?'

Raymond van Geytenbeek, Baarn

Playlist Spotify

Wat goed dat ze daar bij de Raad voor Cultuur (Voorpagina, 23 november)
eindelijk doorhebben dat het maar eens afgelopen moet zijn met het subsidiëren
van die ingewikkelde muziek voor de elite. We hopen dan ook dat 'meer aandacht
voor muziekeducatie' niet betekent dat dat naar Bach of Strawinsky gaat, of naar
lessen op zo'n belachelijk hoogopgeleid instrument als de piano of de fagot.

In plaats daarvan zie ik leuke, laagdrempelige lesprojecten voor me, waar
kinderen leren een mooie, Nederlandstalige playlist voor op de Spotify te maken.
Het Wilhelmus wordt daar dan standaard in opgenomen (in de gesubsidieerde DJ
Tiësto-uitvoering, dat spreekt).

Het zou eerlijker zijn als we cultuursubsidie gaan inzetten als 'cultuurtoeslag'
zodat gewone Nederlanders zélf kunnen uitmaken wat hun cultuur is.

Ikzelf erger me daarnaast al jaren aan het geld dat naar de bescherming van het
Waddengebied gaat. Ik bedoel: de meeste Nederlanders wonen daar niet, hoor!
Overheidsgeld dat beter besteed kan worden door aan iedere gewone Nederlander
jaarlijks een leuke potplant of een tuincentrum-waardecheque te geven.

Stone van den Hurk, Utrecht

Niet beschaamd

De Raad voor Cultuur beschouwt bij de financiering van lichte en klassieke
muziek deze sectoren als communicerende vaten. Als de raad wil dat er meer geld
moet naar dance, pop, urban en het Nederlandse lied, stel dat dan gewoon voor.
Ik heb daar geen bezwaar tegen. Maar er is geen enkel argument te vinden om dat
dan automatisch uit de klassiekemuziekwereld weg te halen. Die laatste heeft
toen de economische wind tegenzat genadeloze klappen gehad. Nu het goed gaat,
stelt de raad voor nog eens een dreun uit te delen. Klassieke muzikanten hebben
een leven met van jongs af aan jaren keihard studeren en blijven studeren.
Inmiddels zijn ze gedegradeerd tot het zzp-schap en kunnen ze incidenteel
schnabbelen. Gelukkig is er nog weleens wat te verdienen in de landen om ons
heen.

Muziekappreciatie is sterk afhankelijk van waar je in je jeugd mee te maken
krijgt. Aangezien muziekscholen gesloopt zijn, klassieke muziek in het
voortgezet onderwijs geminimaliseerd is en in de gangbare media met een
lantaarntje te zoeken valt, krijgen alleen kinderen van witte mensen bij wie
Beethoven thuis gangbaar is, die smaak nog toegediend. Daarmee wordt die muziek
in ons land onbedoeld elitair. Op tv zijn complete concerten of opera te zien op
een apart aan te schaffen betaalkanaal. Zolang een voetballiefhebber veel minder
bijdraagt aan de klassiekemuzieksector dan ik aan het voetbal (stadions,
tv-rechten, sponsoring door producenten waarvan ik producten koop,
politie-inzet), voel ik me niet beschaamd een gesubsidieerd operakaartje te
kopen.

Huub Odijk, Zutphen




Bekijk de oorspronkelijke pagina:

LOAD-DATE: 24 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              29 of 200 DOCUMENTS



                                 de Volkskrant

                           25 november 2017 zaterdag

Lutz Jacobi

BYLINE: BERT WAGENDORP

SECTION: Ten Eerste; Blz. 3

LENGTH: 698 woorden


Woensdag begon in Leeuwarden de wederopstanding van de PvdA. Dat hopen ze
tenminste bij de PvdA. Terwijl ze vooraf hadden getekend voor acht zetels - een
verlies van vier, maar de PvdA is een aangeslagen bokser die al blij is wanneer
de volgende dreun ietsje minder hard is dan de vorige - werden het er elf (van
de 39). Eén zetel verlies geldt in de partij voorlopig even als een grote
overwinning.



Algemeen werd het prachtresultaat toegeschreven aan één vrouw: Lutz Jacobi, de
lijsttrekker. Er was, zei iedereen, duidelijk sprake van het 'Lutz-effect'. 'No
Lutz, No Glory', zei partijleider Asscher in de Leeuwarder Courant. Hij moet nu
op zoek naar de kenmerken van het Lutz-effect, om dat vervolgens ook landelijk
uit te rollen. Het probleem: er is maar één Lutz.

'De Troelstra-geest waart weer rond in Leeuwarden', zei Jacobi woensdagavond
opgetogen - het was lang geleden dat een PvdA'er het weer eens waagde de oude
revolutionair op het schild te hijsen.

Lutz heet eigenlijk Lutske en is een boerendochter uit Katlijk, een dorpje bij
Heerenveen. De intrigerende z aan het eind van haar naam bedacht ze zelf, want
dat klonk wat krachtiger. Om een beeld te krijgen van de jonge Lutske: op de
basisschool sloeg ze pestkoppen onvervaard met een klomp op de kop.

Toen ze in 2007 in de Kamer belandde was Jacobi eigenlijk meteen al een
fremdkörper in de PvdA-fractie. Ze was authentiek en rechtlijnig, anders dan
veel van de politieke carrièremakers, pragmatische technocraten en
salonsocialisten die de fractie bevolkten. Ze deed geen moeite haar Friese
accent te verbergen, zei onbekommerd wat ze ervan vond en nam heldere linkse
standpunten in. Met name dat laatste was opmerkelijk. Onder Wim Kok had de PvdA
in de jaren negentig haar 'ideologische veren' afgelegd, was de mars naar het
politieke midden ingezet en had de partij daadkrachtig meegeholpen van Nederland
een neoliberaal paradijs te maken. Daar was Lutz Jacobi niet van - soms leek het
erop dat ze was ingehuurd om de laatsten der hoogbejaarde sociaal-democraten aan
boord te houden.

Ze was erg van de natuur en haalde busladingen vol Friese palingvissers,
wadlopers en fierljeppers naar Den Haag, om te laten zien wat ze eigenlijk deed
aan het Binnenhof. In de ruim tien jaar dat ze volksvertegenwoordiger was,
leidde ze minstens tienduizend mensen rond in het hart van onze democratie.

In 2014 zei ze het nog eens in de Leeuwarder: 'Wy binne de partij fan it folk,
net fan de intellectuelen.' Ze voelde een grote belutsenheid - betrokkenheid -
bij de gewone burger. De PvdA was toen allang de partij van het volk niet meer,
in de peilingen had ze nog twaalf van de 38 Kamerzetels over en dat was, zo zou
blijken, nog niet eens het dieptepunt. De 'intellectuelen' waren overigens ook
allang vertrokken naar D66 en GL.

Vorige week nam ze nog een Friese carnavalskraker op: 'Myn hert is read', zong
ze uit volle borst, mijn hart is rood. Links en toch geen vervelende drammer:
zelfs oer-VVD'er Hans Wiegel verklaarde dat hij wellicht op Jacobi zou hebben
gestemd wanneer hij nog in Leeuwarden had gewoond.

In 2012 stelde Lutz Jacobi zich kandidaat voor het partijleiderschap - dat was
lachen, rare gekke Lutz. Als enige van de vijf gegadigden ging ze de strijd aan
met een uitgesproken linkse agenda. Als de partij niet dichter bij haar
sociaal-democratische roots zou blijven, verklaarde Jacobi, zou ze daarvoor
zwaar worden afgestraft. Vijf jaar later kreeg ze gelijk, maar in 2012 haalde ze
er nog geen 3 procent van de stemmen van de PvdA-leden mee.

Eigenlijk is Lutz Jacobi tien jaar te vroeg geboren. Ze zou nu de ideale
adjudant van Lodewijk Asscher zijn, in diens zoektocht naar een nieuw links
elan. Ze zou een verbinder zijn tussen de PvdA en de andere linkse partijen
waarmee Asscher tegenwoordig optrekt; ze is meer van de duurzaamheid dan Klaver
en meer van de sociale rechtvaardigheid dan Roemer.

Lutz blijft lekker in Leeuwarden, en gelijk heeft ze. Maar vermoedelijk waart
haar geest nadrukkelijker dan ooit door de PvdA, nu ze de partij heeft laten
zien waar haar toekomst ligt: 'Ticht by de minsken' - dicht bij de mensen.

Eigenlijk is ze tien jaar te vroeg geboren




Bekijk de oorspronkelijke pagina:

LOAD-DATE: 24 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              30 of 200 DOCUMENTS



                                 de Volkskrant

                           23 november 2017 donderdag

In bermuda naar de walvisjacht

BYLINE: DOOR COR SPEKSNIJDER

SECTION: Ten Eerste; Blz. 17

LENGTH: 537 woorden



HIGHLIGHT: Stervenskoud moeten ze het hebben gehad, de zeelui die in vroeger
eeuwen op walvisvaart gingen. Hun kleding was totaal niet berekend op de barre
omstandigheden, zegt promovendus Sandra Comis.


Ze moeten flink hebben gestonken. En ze moeten het koud hebben gehad, de
Nederlandse zeelieden die in de 17de en 18de eeuw voor de walvisvaart naar het
hoge noorden trokken. Sandra Comis, werkzaam op het ministerie van Justitie en
Veiligheid, onderzocht kleding die is gevonden tussen de overblijfselen van een
Nederlandse nederzetting en in graven van walvisvaarders op Spitsbergen. Dat
deed ze naast haar baan op het ministerie. Vandaag promoveert ze aan de
Rijksuniversiteit Groningen.



De kleding is opvallend goed bewaard gebleven, daar in het noorden van
Spitsbergen, tussen de restanten van een nederzetting die Smeerenburg heette.
Wol en zijde zien er het beste uit, linnen is vergaan, vanwege de zuurgraad van
de bodem. Een team van het Arctisch Centrum van de Groningse universiteit groef
de kleren tussen 1979 en 1981 op, nu liggen ze in het Svalbard Museum in
Longyearbyen, de grootste nederzetting op Spitsbergen, met nu zo'n tweeduizend
zielen. Een klein deel van de collectie wordt geëxposeerd in het Rijksmuseum.

De voormalige dragers van de kleding kwamen in de eerst helft van de 17de eeuw
in Spitsbergen aan land om het spek te snijden en walvistraan te koken. Na 1650
werden walvissen niet meer aan land verwerkt maar aan boord. Toen kwamen de
zeelieden alleen nog aan land om doden te begraven. Op het eilandje Zeeuwse
Uitkijk zijn vijftig graven onderzocht. Tengere, kleine mannen, zo blijkt uit
hun jassen waarvan de knopen soms nog in de knoopsgaten zaten.

Hedendaagse zeilers kunnen in gespecialiseerde winkels kiezen uit een waaier aan
hightechmaterialen om warm en droog te blijven. Een enorm contrast met de kledij
van deze walvisvaarders in de eerste helft van de 17de eeuw. Op het hoofd: een
vilthoed, en waarschijnlijk ook een muts. Aan het lijf: een kort jasje met
tochtige gaten in de oksels om makkelijker te kunnen bewegen, en waarschijnlijk
een linnen hemd eronder. De benen en voeten moesten het doen met een poffende
kniebroek, lange gebreide kousen en lage, harde schoenen met glibberige zolen
waarmee je zo kon uitglijden.

Totaal niet geschikt voor het barre klimaat waar de walvisvaarders in moesten
werken. Comis: 'Ik had verwacht dat walvisvaarders hun kleding zouden aanpassen,
maar daar is geen sprake van. Ik heb gekeken naar oude schilderijen, tekeningen
en prenten. Dan zie je dat gewone Nederlanders dezelfde kleding droegen als de
walvisvaarders. De walvisvaarders gingen in de zomer met winterkleren weg en dat
was het. Ze probeerden zich warmer te kleden door twee jassen en twee paar
kousen over elkaar te dragen.'

En die wollen jassen: werden die niet drijfnat bij de eerste sneeuwbui of
opspattend water op het dek? 'De stof werd enigszins winddicht door vervilting,
en waarschijnlijk hebben ze hun kleding waterafstotend gemaakt door hun vette
handen eraan af te vegen. Maar ideale kleding was het niet. Ze hebben het
waarschijnlijk erg koud gehad. In de zomer is het hooguit een paar graden boven
nul. Twee winters bleven de walvisvaarders op Spitsbergen. Het vriest dag en
nacht zo hard dat die overwinte-raars niet of nauwelijks buiten kwamen.'

Ze probeerden zich warmer te kleden door twee paar kousen over elkaar te dragen




Bekijk de oorspronkelijke pagina:

LOAD-DATE: 22 November 2017

LANGUAGE: DUTCH; NEDERLANDS

GRAPHIC: Gebreide mutsen. Aanvankelijk droegen walvisvaarders hoeden, maar al
gauw hadden ze door dat een muts praktischer was.
Wollen kniekousen. Die werden op hun plaats gehouden door kousenbanden.
Wollen jas. Werd een beetje waterafstotend doordat walvisvaarders hun vette
handen eraan afveegden.
Kniebroek. 'Een lange broek zou beter zijn geweest.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              31 of 200 DOCUMENTS



                                 de Volkskrant

                           23 november 2017 donderdag

GroenLinks terug naar de kantine

BYLINE: GIJS HERDERSCHEÊ

SECTION: Ten Eerste; Blz. 11

LENGTH: 887 woorden



HIGHLIGHT: GroenLinks wil de aanhang verbreden en in het gat duiken van de
ingestorte PvdA. Met als doel: een brede volkspartij worden. Voorman Klaver zal
voortaan dus meer in de bedrijfskantine te vinden zijn.


analyse groenlinks als brede volkspartij


'De zorgen van de bouwvakker en de trucker zijn dezelfde als die van de
moslimmoeder. De zorgen van de hoogleraar zijn dezelfde als die van de
basisschoolleraar. Iedereen heeft last van gebrek aan waardering in het werk,
van werkdruk, tekort aan collega's. Het zijn de mensen die last hebben van
globalisering, van de bezuinigingen, van privatiseringen. '

Jesse Klaver (31) heeft woensdagavond de Rotterdamse poptempel Annabel
uitgekozen om een zaal vol hoogopgeleide jonge mensen te vertellen dat ze hem
voorlopig wat minder op de poppodia zullen zien. Hij verlegt zijn werkterrein
naar de bedrijfskantines. Daar waar de mensen samenkomen in scholen, fabrieken,
zorginstellingen en bij sportvelden, wil de leider van GroenLinks een nieuw
publiek aanboren. 'Docenten, politieagenten, buschauffeurs, mensen die werken in
de zorg: de mensen die ons land draaiende houden. Zij worden door de politiek
vergeten. GroenLinks is er ook voor lager en middelbaar opgeleiden.'



Het is aangekondigd als een 'richtinggevende speech' en dat wordt het ook.
Klaver kondigt aan dat dit voorlopig de laatste is van de massaal bezochte 'meet
ups' in de grote steden, waarmee hij in de aanloop naar de verkiezingen furore
maakte. Daar kwamen steevast honderden aanhangers op af. Zo ook woensdag in
Rotterdam: 800 jongeren, aangevuld met wat plukjes van de oude garde die al
jaren meeloopt in de partij.

Het was die kiezersgroep die Klaver van vier naar veertien zetels tilde bij de
verkiezingen in maart. Tegelijkertijd bleek het een te smalle basis om een echte
rol van betekenis te kunnen spelen op het Binnenhof. Van de 29 zetels die de
PvdA verloor, ging slechts een deel naar GroenLinks; kennelijk was de campagne
toch te eenzijdig, Klaver zelf misschien te jong. Partijen als het CDA en D66
werden groter en bleken onmisbaar voor een nieuwe coalitie - GroenLinks belandde
aan de zijlijn.

Het sterkt Klaver in de overtuiging dat zijn partij groter moet worden. En
daarom noodzakelijkerwijs ook breder. De jonge kosmopolitische randstad is al
binnen, nu moet Jan Modaal GroenLinks ook eens zien staan. Het perspectief is de
PvdA, die er in z'n succesvolste jaren in slaagde de brug te slaan tussen de
werkvloer en de universiteiten. 'Een brede volkspartij', zegt Klaver woensdag,
'het is volgens sommigen niet meer van deze tijd, maar het kán wel.'

Hij gaat daartoe de provincie in met kleinschalige 'kantinebijeenkomsten'. Dat
moet kort voor Prinsjesdag 2018, als het nieuwe kabinet z'n eerste eigen
begroting presenteert, uitmonden in een grootschalige meet up. Maar dan dus met
een heel ander publiek. Klaver: 'Iedereen heeft het over een tweedeling in de
maatschappij. GroenLinks wil die kloof overbruggen.' Dat hoopt hij niet te doen
met het klimaat of het immigratiebeleid, maar met het verzet tegen de de
sociaal-economische lijn van het kabinet, een strijd die in zijn ogen velen kan
verenigen. 'Er is een grote gedeelde boosheid over de politiek die de oren laat
hangen naar het grote bedrijfsleven. Bedrijven krijgen tax rulings, afspraken
met de overheid. Dan weten ze hoeveel belasting ze moeten betalen. Jan Modaal
krijgt toeslagen, maar moet altijd maar afwachten wanneer en hoeveel. En al te
vaak moet er plots worden terugbetaald.'

Richtinggevend is het ook voor zijn partij, die even zal moeten wennen aan deze
nieuwe ambitie. Het is alweer vijftien jaar geleden dat aan GroenLinks nog iets
arbeideristisch kleefde, toen Paul Rosenmöller nog partijleider was. Hoewel die
uit een gegoede familie kwam, had hij naam gemaakt als actievoerder en
FNV-bestuurder in de Rotterdamse haven. Bovendien had hij nog Kamerleden aan
zijn zijde zoals wijlen Ab Harrewijn, die gewerkt had als industriepredikant en
bij daklozenprojecten.

Na 2002, onder Femke Halsema (2002-2010), werd GroenLinks de partij die vooral
studenten en hogeropgeleiden aansprak. Onder Jolande Sap en Jesse Klaver
veranderde dat in eerste instantie niet, maar voor die laatste is de nieuwe
transformatie niet meer dan de logische stap op de weg naar het Torentje, die
hij nog altijd voor zich ziet. Bij de volgende verkiezingen wil hij de grootste
partij zijn of tenminste een van de grootste. En hijzelf hoopt dan een van de
meest ervaren lijsttrekkers te zijn, als Mark Rutte (VVD), Alexander Pechtold
(D66), Sybrand van Haersma Buma (CDA) en Emile Roemer (SP) tegen die tijd
misschien toe zijn aan een nieuwe uitdaging.

Waarbij hij natuurlijk wel in het vaarwater komt van SP en PvdA, de linkse
concurrentie met wie hij de laatste tijd zo innig optrekt. Maar dat vindt Klaver
te negatief gedacht, zegt hij woensdag desgevraagd. Dit is geen aanval maar een
poging om krachten te bundelen. Hij neemt slechts het voortouw. 'Nu voeren
docenten, verpleegkundigen en hoogleraren los van elkaar actie. Wij willen dat
zij en al die anderen de handen ineen slaan en voor elkaar in actie komen. Zij
hebben de macht van het getal. Als de stille motor kabaal gaat maken, kunnen wij
de plannen van het kabinet veranderen. En daarna Nederland.'

Jesse Klaver Leider GroenLinks

De mensen die ons land draaiende houden worden door de politiek vergeten.
GroenLinks is er ook voor lager en middelbaar opgeleiden

De jonge Randstad is binnen, nu moet Jan Modaal GroenLinks ook als partij zien
staan




Bekijk de oorspronkelijke pagina:

LOAD-DATE: 22 November 2017

LANGUAGE: DUTCH; NEDERLANDS

GRAPHIC: Jesse Klaver vertelt zijn aanhang woensdagavond in Rotterdam dat hij
zijn werkzaamheden wat meer zal verleggen naar de bedrijfskantines.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              32 of 200 DOCUMENTS



                                 de Volkskrant

                           22 november 2017 woensdag

Obstructie

BYLINE: SHEILA SITALSING

SECTION: Ten Eerste; Blz. 2

LENGTH: 573 woorden


Column


De filibuster van Martin van Rooijen begon eergisteren al, toen krant, radio en
tv een lange reeks interviews aan elkaar regen waarin de man kon warmlopen. Op
NPO Radio 1 mocht hij pardoes midden in een journalistiek programma
onweersproken een persbericht van 50Plus integraal voorlezen. Het zal
onwennigheid bij zo ongeveer alle betrokkenen zijn geweest, want zó vaak wordt
het parlement niet gebruikt voor een poppenkastvoorstelling.



Alom schalde het rond: komt dat zien! De man is van zins vanaf dinsdagavond in
de grote vergaderzaal van de Tweede Kamer vijftien uur achtereen tekeer te gaan
tegen het kabinetsplan om een subsidie voor mensen met een (bijna) afbetaald
huis af te schaffen. Sensatie. Ophef. Geinig.

En komen deden we. De verslaggevers, de cameraploegen, de bloggers. Jaïr
Ferwerda, die lollige filmpjes maakt voor een avondlijk praatprogramma, meldde
zich met een overlevingspakket ('Een Snelle Jelle!').

Ik heb er geen wetenschappelijk onderzoek naar gedaan, maar daar hebben ze bij
50Plus toch de pest aan, dus doe ik het maar even zo: ik vroeg het aan de kat
van de buren en die bevestigde dat het nooit meer wat wordt met haar vertrouwen
in de Haagse politiek. Vanwege dit. De politiek als kijkkast, het debat als vorm
van ludiek bedoelde obstructie. Zonder de wil te overtuigen, argumenten uit te
wisselen, medestanders te winnen of tegenstanders te ontmaskeren. De
opgetrommelde volksvertegenwoordigers als clowns in een derderangs
amateurtoneelstuk - vroeger bij de Delftse Komedie deden we dat beter.

Het komt door de vele verdraaiingen. Daar worden de kat van de buren en ik
cynisch van. Zo zagen we gisteren in de Zendtijd voor Politieke Partijen (niet
die op de radio waarin Van Rooijen een persbericht mocht voorlezen, maar de
echte, op televisie rond het Journaal van 6 uur 's middags) een filmpje waarin
Henk Krol met een afwijzingsbrief stond te zwaaien van een 50-plusser die
tevergeefs op een baan had gesolliciteerd. Volgens Krol had de afwijzende partij
geschreven: 'We kiezen liever iemand van wie we langer plezier zullen hebben.'
Zal wel weer gejokt zijn, miauwde de kat.

Ook de PVV was van zins gisteravond te filibusteren tegen de afschaffing van de
Hillen-subsidie, maar toen dit stukje naar de drukker moest, was Van Rooijen nog
bezig met het eerste uur van zijn 15-urige spreekbeurt. Daarin was hij aan het
vertellen over zijn hoogtijdagen in het kabinet-Den Uyl.

De PVV heb ik dus niet kunnen horen. Jammer, want thuis keken we op van de
PVV-tegenstand. Nooit geweten dat Henk en Ingrid massaal afgeloste huizen
bezitten. Zouden ze hun panden ook verhuren aan arme studenten in Amsterdam, met
sleutelgeld, net als de ondernemende prins?

Alles kan, want ook de SP sprong gisteravond verrassend op de bres voor
huizenbezitters. In hun verkiezingsprogramma hadden ze een en ander nog
hardvochtig afgeschaft, maar het inzicht is daar kennelijk snel voortgeschreden.


'Het is oorlog', hoorde ik Van Rooijen nog krijten om kwart voor tien. Alsof er
een aanslag op de democratie is gepleegd wanneer een meerderheid in het
parlement zich voor geleidelijke afschaffing verklaart van een subsidie,
uitgesmeerd over een periode van dertig jaar. Een afschaffing die erop neerkomt
dat een modaal huishouden met een eigen huis op termijn een handvol tientjes
extra belasting moet betalen. Doe normaal, miauwde de kat.

Zal wel weer gejokt zijn, miauwde de kat




Bekijk de oorspronkelijke pagina:

LOAD-DATE: 21 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              33 of 200 DOCUMENTS



                                 de Volkskrant

                            20 november 2017 maandag

Geachte redactie

SECTION: Opinie en Debat; Blz. 19

LENGTH: 701 woorden

Ha, de Sint

Afgelopen weekend kwam Sinterklaas aan in Dokkum. Met Zielepiet en alle andere
Pieten. Ontvangen door heel veel kinderen en ouders. Met de voice-over van
Dieuwertje Blok in de studio. De enigen die ontbraken waren de traditionele
betogers van anti-Zwarte Piet. Die waren bij Joure van de weg gereden door een
rebellerende pro-Zwarte Pietenclub op klompen. Wat een toestanden weer.

Deze zomer waren wij in Puglia, Italië. Daar belandden we bij toeval in de
Sint-Nicolaasbasiliek in Bari, de plek waar onze goedheiligman ligt begraven.
Tijdens processies wordt hij daar letterlijk op handen door de stad gedragen.
Wat blijkt? Het beeld van Sint, die uit Turkije komt, heeft een donkere
huidskleur.

Stel je voor: een donkere kindervriend die met zijn eveneens donkere vrienden
cadeautjes komt brengen voor alle kinderen in Nederland. Dat zou wel eens een
hoop gedoe op de snelweg kunnen schelen.

Renier Koenraadt, Breda

Bange tijden


De krant van zaterdag was behoorlijk gevuld met beangstigend nieuws over
extreemrechts . Of is dat gezichtsbedrog van een man van 68? De recessie is
alweer voorbij, maar de wereld blijft angstig. Wat doe je als je bang bent? Dan
grijpt je terug op oude reflexen.

Vooral dat laatste neemt zorgelijke vormen aan. Geen weldenkend mens zal toch
denken dat onder leiding van president Trump de kolenmijnen weer opengaan en de
staalindustrie weer tot wasdom zal komen.

Het zijn kortzichtige kortetermijnstrategieën, die niet zonder gevaar zijn. Want
waren het alleen de VS, dan konden we daar in Europa nog wel om lachen. Maar ook
in Europa doen we volop mee. We geven 1,4 miljard weg aan de allerrijksten op
aarde en laten een stratenmaker tot zijn 68ste doorwerken. Net als in de VS
wordt hier dus met vuur gespeeld. En straks, als blijkt dat de 'gewone
Nederlander' er toch nog steeds hetzelfde aan toe is, zal er gezocht worden naar
een zondebok. Wat moet je doen?

Ik zie het gebeuren - nu al: Pegida die in Enschede een met varkensbloed
besmeurd kruis en een neppastoor een bouwterrein voor een moskee ontheiligt,
maar ook in mijn eigen stad, waar de nieuwe burgemeester door rechtsextremisten
wordt aangevallen nog voordat hij is aangetreden.

Het is een sluipend proces, waarbij grenzen worden verlegd. De bovenwereld(FvD
en PVV) vermengt zich met de onderwereld(NVU, Erkenbrand en Pegida) en voor je
het weet marcheren ze door de straten.

Hans Kuypers, Arnhem

Toename adhd

Menno Oosterhof, kinder- en jeugdpsychiater, betoogt (U, 18 november) dat adhd
wel degelijk een ziekte kan zijn. Als reactie op Laura Batstra (V, 13 november)
dat adhd gedrag is. Ik heb als therapeut in de ggz de ervaring dat er erg
gemakkelijk het etiket adhd op een kind wordt geplakt; het diagnosticeren van
adhd is een glijdende schaal en adhd neemt toe naarmate de samenleving, school,
ouders een hogere verwachting hebben van het gedrag van het kind (vandaar dat
faalangst vaak onderdeel is van adhd). Uit onderzoek is naar voren gekomen dat
de ggz de afgelopen 15 jaar met 300 procent is gegroeid. Zijn we dan de
afgelopen 15 jaar zoveel zieker geworden?

Wim Smid, Paterswolde

Gratis topboeken

Omdat Aaf Brandt Corstius in haar column behoorlijk geringschattend schrijft
over de inhoud van kasten met gratis boeken bij woonhuizen (V, 17 november), wil
ik graag beschrijven wat mí­jn kast bij mijn voordeur in de Indische Buurt van
Haarlem oplevert aan titels. Een selectie: To Kill a Mockingbird van Harper Lee,
Macbeth heeft echt geleefd van Pieter Steinz en Niets is waar en alles is
mogelijk van Peter Pomerantsev. Verder veel kinder- en geschiedenisboeken over
bijvoorbeeld de watersnoodramp van 1953.

Zelf heb ik titels van Nico Dijkshoorn, kunstboeken en vele Engelstalige boeken
doorgegeven via mijn kast. Vooral in de zomer heb ik voor mijn deur leuke en
spontane gesprekken met buurtgenoten en voorbijgangers naar aanleiding van de
kast. Aaf Brandt Corstius resideert in een buurt met totaal verkeerde kasten.
Overigens weer ik schrijvers als Dan Brown uit mijn kast: een zwaar overschatte
auteur. Tot slot heb ik mijn kast niet opgehangen uit goedheid maar om mijn
spullen op een prettige manier te herverdelen.

Margriet Bisschop, Haarlem




Bekijk de oorspronkelijke pagina:

LOAD-DATE: 19 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              34 of 200 DOCUMENTS



                                 de Volkskrant

                           18 november 2017 zaterdag

Neiman en Ignatieff analyseren grote vraagstukken van deze tijd - met wisselend
resultaat

BYLINE: HANS ACHTERHUIS

SECTION: Sir Edmund; Blz. 26, 27

LENGTH: 834 woorden



HIGHLIGHT: Waar Verzet en rede van geestelijke luiheid getuigt, tintelt Gewone
deugden van het plezier van nieuw onderzoek.


NON-FICTIE

Susan Neiman: Verzet en rede in tijden van nepnieuws
**



Uit het Engels vertaald door Marjolijn Stoltenkamp

Lemniscaat; 80 pagina's; € 9,95.

NON-FICTIE

Michael Ignatieff: Gewone deugden - Samenhang in een verdeelde wereld


****
Uit het Engels vertaald door Arjanne van Luipen, Josephine Ruitenberg en Pon
Ruiter.
Cossee; 280 pagina's; € 24,90.

Afgaand op hun overeenkomstige achtergronden, zou je in Verzet en rede van Susan
Neiman en Gewone deugden van Michael Ignatieff gelijksoortige boeken vermoeden.
Beiden kwamen vanuit de Nieuwe Wereld, respectievelijk de Verenigde Staten en
Canada, naar het oude Europa, waar ze belangrijke publieke academische functies
in Duitsland en Hongarije vervullen. Beiden genieten in ons land de nodige
bekendheid - Neiman kreeg de Spinozalens, Ignatieff hield onder andere de Thomas
More-lezing. Beiden begeleiden de Nederlandse publicatie van hun boeken met
publieke optredens. Ignatieff is komende week in Nederland voor lezingen in Den
Haag en Amsterdam én een ontmoeting met Mark Rutte, Neiman zal in Brussel het
Vlaamse parlement toespreken. Maar waar Verzet en rede van geestelijke luiheid
en zelfoverschatting getuigt, tintelt Gewone deugden van leven en van het
plezier van nieuw onderzoek.

Laat ik beginnen met de teleurstelling die Verzet en rede toch wel voor mij was.
Susan Neiman werd hier in 2004 bekend met Het kwaad denken, een grote studie die
een verrassend nieuw perspectief op de moderne filosofie bood. Daarna bleef ze
baanbrekende boeken publiceren. Dat is Verzet en rede in elk geval niet; het
lijkt eerder een tussendoortje, waarin Neiman het nepnieuws en de
post-waarheidsretoriek van Trump en zijn aanhangers 'filosofisch' wil
ontmaskeren.

Meer dan de helft van haar boek bestaat uit de weergave van allerlei
feitenmateriaal over Trump, waarmee de gemiddelde krantenlezer en tv-kijker
genoegzaam bekend zal zijn. Pas dik over de helft komt de beloofde filosofische
analyse aan bod.

De schuld voor alle verwarring rondom het waarheidsbegrip legt Neiman bij de
postmodernistische wijsbegeerte. De belangrijkste woordvoerder daarvan,
Foucault, zou waarheid en macht min of meer aan elkaar gelijk hebben gesteld;
Neiman denkt dit althans met wat losse citaten te kunnen bewijzen. Misschien had
ze toch Foucaults laatste college De moed tot waarheid eens moeten bestuderen.
Dat bevat meer filosofisch materiaal om het waarheidsbegrip te analyseren dan
het essay van Neiman, die niet veel meer doet dan hoog op de katheder een morele
preek afsteken.

Daar is bij Ignatieff geen sprake van. Gewone deugden herinnerde mij aan de
schitterende reportages die hij in de jaren negentig van de vorige eeuw maakte
over de etnische conflicten die toen de kop opstaken, onder meer voor de BBC.
Ignatieff combineerde daarin uitgebreid onderzoek met diepgaande analyse.

Ook nu ging Ignatieff weer op reis. Voor de Carnegie Foundation trok hij drie
jaar met een klein team over vier continenten om te onderzoeken welke morele
waarden mensen in een gemondialiseerde wereld aanhangen. Eigenlijk is dat
laatste niet goed geformuleerd. Want Ignatieffs gesprekspartners bleken niet op
deze abstracte ethische manier over hun omgang met elkaar te praten. Zij
praktiseerden de gewone deugden uit de boektitel: tolerantie in megasteden als
New York en Los Angeles, verzoening na oorlog en strijd in Bosnië en Myanmar,
veerkracht in de onzekerheid na de kernramp in Fukushima en in het moeizame
post-Mandelatijdperk in Zuid-Afrika, moed in de strijd tegen corruptie in Rio de
Janeiro.

Ignatieff was in het verleden hoogleraar mensenrechten in Harvard. Het moet voor
hem onthullend zijn geweest dat het begrip 'mensenrechten' voor zijn
gesprekspartners niets betekende. Er is niemand die zijn of haar dagelijkse
morele geploeter met mensenrechten verbindt. De enigen die er nog in geloven en
erover praten zijn de westerse hulpverleners die erin zijn opgeleid, onder wie
zijn eigen vroegere studenten. Ondersteund door westerse subsidies proberen zij
'de nieuwe technieken voor conflictbeheersing en verzoening te prediken'.
Wanneer dat niet aanslaat, zijn ze meestal snel naar een volgende brandhaard
vertrokken.

De 'gewone' burgers blijven achter. Dat zij er vaak in slagen gezamenlijk voort
te modderen, is zonder meer hoopgevend. Dat lukt overigens niet overal. Wie nog
gelooft dat het boeddhisme een vreedzame religie is, zou bijvoorbeeld het
gesprek met de monnik Ashin Wirathu in Myanmar eens moeten lezen. De tekst van
Ignatieff is ruim voor de aanvallen op de islamitische Rohingya geschreven, maar
de etnische zuiveringen van de laatste tijd doemen er al dreigend in op. Het
vreedzame samenleven en het onderlinge vertrouwen waarvan in andere situaties
sprake is dankzij de gewone deugden van gewone mensen, blijven met andere
woorden precair. Ignatieff laat overtuigend zien hoe ze, dankzij democratische
instituties en morele inzet van de mensen die er werken, iets robuuster kunnen
worden.




Bekijk de oorspronkelijke pagina: , ,

LOAD-DATE: 17 November 2017

LANGUAGE: DUTCH; NEDERLANDS

GRAPHIC: Illustratie Silvia Celiberti
Uit het Engels vertaald door Marjolijn Stoltenkamp
Michael Ignatieff: Gewone deugden - Samenhang in een verdeelde wereld

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              35 of 200 DOCUMENTS



                                 de Volkskrant

                           18 november 2017 zaterdag

Signalementen

SECTION: Sir Edmund; Blz. 37

LENGTH: 739 woorden



HIGHLIGHT: Een fascinerend Amerikaans debuut, de nieuwe Nicolaas Matsier, een
Fins epos, verhalen van een rondreizende columnist en andere net verschenen
titels.


In Weg van Bill Beverly, vertaald door Nadia Ramer en Laura Weeda, volgen we een
groepje jonge zwarte bewakers van drugspanden op hun tocht door het Midwesten
van de Verenigde Staten om daar ergens een getuige 'op te ruimen'. Het wordt een
bizarre roadtrip van de jonge 'straatniggers' door 'wittejongensterrein'.
Onderweg beleven ze tal van avonturen en is er een hoofdrol voor de 15-jarige
East, die zich ontpopt als de koele leider van het gezelschap. Fascinerend en
eigenaardig debuut van deze Amerikaanse schrijver, die er thuis al verscheidene
prijzen mee in de wacht sleepte.



Geheel in de geest van het absurdisme van Daniil Charms (1905-1942) heeft
Nicolaas Matsier in zijn dichtbundel Zonder titel zonder jaar een hommage aan de
Rus opgenomen: 'Mijn vrouw houdt niet van beschuit met honing./ In het algemeen
is ze niet dol op eten./ Ze eet zo weinig mogelijk./ Eigenlijk eet ze nooit
wat./ Ze is mijn vrouw helemaal niet./ God bewaar me ik heb geen vrouw./ Des te
beter smaakt mij mijn beschuit met honing.'

Slechts één roman schreef Aleksis Kivi (1834-1872), maar dat was wel de eerste
roman in het Fins, en nog altijd wordt op de geboortedag van de auteur de vlag
uitgestoken. De zeven broers moeten het stellen zonder ouders (vader is gedood
tijdens een gevecht met een beer, moeder overlijdt al aan het begin van het
verhaal), en krijgen met de ene beproeving na de andere te maken. Ze vluchten
vaak in de drank, wat passages oplevert die volgens inleider Kester Freriks doen
denken aan Faulkner en Lowry. In zijn nawoord vergelijkt vertaler Adriaan van
der Hoeven het epos met Multatuli's Max Havelaar.

Als het huwelijk tussen de ouders van Jorge Baron Biza wordt ontbonden, gooit
vader Arón zwavelzuur in het gezicht van zijn ex. Van onder haar oorspronkelijke
trekken kwam 'een nieuwe realiteit tevoorschijn die zich niets aantrok van de
opdracht om op een gezicht te lijken', schrijft de Argentijnse auteur in de
roman De woestijn, die pas na zijn zelfmoord in 2001 een succes werd, en die is
vertaald door Adri Boon.

Het eerste verhaal van Toine Heijmans in Nederland ligt er prima bij begint bij
Restaria Piet Friet in Etten-Leur, waar Dennis niet direct een antwoord heeft op
de vraag of hij een gewone Nederlander is. 'Op het eerste oog wel natuurlijk,
een gewoon inkomen, een gewone baan, maar als je begint met nadenken over wat
een gewone Nederlander eigenlijk is wordt het lastig. Zo staat Dennis een
tijdlang bewegingloos voor de frituur te zwijgen.' Drie jaar trekt Toine
Heijmans nu als rondreizend columnist door het land voor de opiniepagina's van
de Volkskrant, waarvoor hij afwisselend met Margriet Oostveen en Ariejan
Korteweg stukken schrijft die qua genre het midden houden tussen minireportages,
columns, verslagen en commentaren, maar die vooral heel mooi zijn. En nu
gebundeld.

Wetenschapsjournalist Jean-Paul Keulen gelooft niet dat aliens de aarde vaak
aandoen, hij heeft er althans nog nooit serieus bewijs voor gevonden. Maar
tegelijk, constateert hij in zijn nieuwe boek Verstoppertje spelen met aliens,
wemelt het heelal van de exoplaneten en kan het haast niet anders dan ook
wemelen van het leven, al dan niet intelligent. Alleen zal dat verre leven
vermoedelijk geen enkele behoefte hebben dat ons ook te laten weten. Hoe kunnen
we ze dan toch spotten? Doordat ze hun radio en tv hoorbaar hard hebben
aanstaan, door strooilicht van hun steden, onbemande en bemande ruimtescheepjes
die ze rondsturen, door zichtbare megabouwwerken, doordat ze mijnbouw plegen op
onze planetoïden, door hun vervuiling, door de spectaculaire manier waarop ze
zichzelf misschien wel opblazen. Plus tips om de aarde te verbergen, als we het
toch niet helemaal vertrouwen. Dat zouden die aliens trouwens ook kunnen doen,
en dan vinden we ze wellicht nooit.

in Broertje van Gouden Strop-winnaar Michael Berg wordt een autistische
Nederlandse man in Zuid-Frankrijk verdacht van de moord op zijn vader, een
oud-politicus. De zus van de vermoedelijke dader, Lotte Pradel, die geen contact
meer had met haar familie, gaat op onderzoek uit. Op het politiebureau ontmoet
ze haar broer, die ze al tien jaar niet heeft gezien. En die vervolgens
ontsnapt. Dat het geen gewone rechttoe-rechtaanthriller wordt, is inmiddels
duidelijk, want eerder hebben we kennisgemaakt met de Syrische vluchteling Amin
en diens broertje Mustafa. Scherpe, spannende en prima geschreven thriller.




Bekijk de oorspronkelijke pagina:

LOAD-DATE: 17 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              36 of 200 DOCUMENTS



                                 de Volkskrant

                           18 november 2017 zaterdag

Raison d'être van de moderne burger

BYLINE: MARCIA LUYTEN

SECTION: Opinie zaterdag; Blz. 7, 8

LENGTH: 1320 woorden



HIGHLIGHT: Schrijver en presentator Marcia Luyten vindt in haar geboortestreek
Zuid-Limburg de perfecte omstandigheden voor het ontstaan van populisme.


Nergens in Nederland stemt een groter deel van de bevolking op de PVV dan in
mijn geboortestreek. Daar, in het hart van Zuid-Limburg, in Wijnandsrade,
organiseerde mijn vader veertig jaar lang een festival voor Limburgse cultuur.
Het kasteel was een weekend gevuld met middeleeuwse muziek, toneel, kunstenaars,
oude ambachten, valkeniers, wijnmakers. Er werd gezongen, gedanst, gedronken,
dat alles voor de kas van onze handbalvereniging.



Het kerkdorp van 1.800 inwoners trok in zijn hoogtijdagen tienduizend bezoekers.
Half Wijnandsrade was een week in touw, mijn vader was er het hele jaar mee
bezig. Richting de veertigste editie zocht papa naar een opvolger, maar niemand
nam het stokje over. Het was gedaan met het cultuurfestival.

Dat festival was meer dan de cashcow van een sportclub. Het was een plek waar de
bloedgroepen van onze gemeenschap zich mengden: handballers met voetballers,
ongelovigen met kerkgetrouwen en academici met ongeschoolden. Tweede
neveneffect: de dorpelingen zetten samen iets groots neer. Het gaf Wijnandsrade
cachet. Ook was het festival als gemeenschappelijk project een 'democratische
ervaring', wat volgens de Franse filosoof Tocqueville essentieel is voor een
democratische cultuur. Tot slot koesterde en voedde het festival de geschiedenis
en cultuur van de eigen streek.

Het is op precies dat ticket, de Limburgse identiteit, dat Geert Wilders er de
verkiezingen won. Zuid-Limburg, met name de Oude Mijnstreek, bleek een
vruchtbare akker voor populisme. Tocqueville-kenner Albert Jan Kruiter
signaleert hier essentiële voorwaarden voor populisme:

1. Een glorieus verleden dat wordt verheerlijkt. In de hoogtijdagen van de
steenkoolindustrie was Heerlen een van de rijkste, meest trotse steden van het
land. Het was modern en chic, nergens in Nederland gingen meer bontjassen over
straat.

2. Er is een duidelijk afgebakend wij: wij Limburgers tegenover de Hollanders.
En wij Limburgers tegenover buitenlanders - vooral Oost-Europeanen; bendes
Roemenen en Bulgaren terroriseren Zuid-Limburg met overvallen en inbraken.

3. Daarmee is de vijand gedefinieerd. Populisme vereist een vermeende dreiging
van buiten. De vijand is De Elite die na de mijnsluiting, na de teloorgang van
dit wingewest, de postindustriële streek lieten verpauperen. Ook de
Oost-Europeanen zijn vijanden.

4. Een gevoeligheid voor hiërarchie. Het katholicisme met zijn sterk
hiërarchische gezag voedt de voorkeur voor een sterke leider. Bovendien werden
voor het succes van de steenkoolindustrie de kompels gekneed naar een model: dat
van de gehoorzame, horige arbeider.

5. Ten slotte moet er een gevoel zijn van slachtofferschap. De mijnwerkers was
verteld dat ze helden waren in dienst van God en vaderland. Toen ze niet meer
economisch rendabel waren, zijn die macho's verloochend en vernederd. De
Mijnstreek verloederde, helden werden losers.

Waar David van Reybrouck het populisme terugvoert naar de koloniën, raken de
verhalen van Congo en Limburg elkaar. De bevrijdingsbewegingen in Afrika en
Indonesië hebben gemeen met de Zuid-Limburgers dat ze zich keerden tegen de
kolonisator wiens exploitatie hen berooid achterliet. Of de massabeweging in de
Afrikaanse dekolonisatie daarmee ook 'populistisch' was, wil ik betwijfelen. Van
bovengenoemde oorzaken voor populisme was er eigenlijk alleen dat
slachtofferschap.

Wel is duidelijk dat de sterke identiteit van mijnwerkers een schoolvoorbeeld is
van wat de Britse historicus Hobsbawm Invention of Tradition noemde: een
gloednieuwe eeuwenoude traditie als bron van trots. Die identiteit is hun
naderhand ontnomen zonder dat er iets van betekenis voor in de plaats kwam.

Waar mensen materiële zekerheid en voorspoed verliezen, zijn ze aangewezen op
immateriële grondslagen voor trots en eigenwaarde: op zaken als nationale en
culturele identiteit.

Hetzelfde geldt buiten Limburg. In andere postindustriële gebieden als Helmond
of Almelo, de Amerikaanse Rust Belt of het Franse Lille floreren populisten met
identiteitspolitiek. Ook hier verloren grote groepen baanzekerheid en
(zelf)vertrouwen.

Enkele cijfers: ondanks economische groei is het gemiddeld Nederlandse inkomen
in 2016 3 procent lager dan in 2001. Tussen 2010 en 2014 verloor meer dan de
helft van de Nederlanders aan koopkracht. Meer dan 600 duizend werkenden zakten
onder de armoedegrens. Inkomensongelijkheid nam toe - met hoeveel weet niemand,
het CBS heeft geen idee hoeveel rijke Nederlanders belasting ontduiken en
ontwijken. Duidelijk is dat de economie groeit en de vruchten toevallen aan
bedrijven.

Zie hier het plaatje van de happy few en de unhappy majority: de kosmopolieten
die altijd beweerden dat open grenzen goed zijn en die tegenstanders hebben
weggezet als kleingeestig of xenofoob, bleken zelf kapitaal weg te sluizen en
belasting te ontwijken. De Panamapapers, Paradise Papers, ze zijn de smoking gun
van een elite die het sociaal contract heeft gebroken. Deze verdeling van de pot
van het mondiale kapitalisme, voedt een virulent gevoel van sociaal onrecht.

De middenklasse ziet een alsmaar onzekerder toekomst voor zichzelf en haar
kinderen en het maakt haar razend. Ze wendt zich gemakkelijk tot leiders die Het
Volk onder één noemer brengen, de elite beschimpen, de instituties van de
rechtstaat verloochenen en pluralisme - de diversiteit van onze samenleving,
terugbrengen tot één oranje gemene deler.

Dat politieke humeur in Nederland brengt ook mij tot een analogie met Afrika.
Zoals Afrikaanse leiders vaak wantrouwen voedden jegens een andere stam, zo
creëren ook wij vijandbeelden. Wat niet goed gaat, wijten we snel aan krachten
buiten onszelf. Politici wijzen de weg naar slachtofferschap. De 'boze' of '
gewone' burger is een gedupeerde. Populistische politici vertellen hem dat hij
zijn baan is kwijtgeraakt aan een buitenlander, vermalen in de raderen van de
verzorgingsstaat, bedreigd door geweld in de buitenwereld - aldus Buma. Baudet
waarschuwt voor een 'auto-immuunziekte' en 'kwaadwillende agressieve elementen
die ons lichaam binnendringen'.

Zijn boosheid wordt gevoed, ongezien geldig verklaard en in dezelfde beweging
tot raison d'être van de moderne burger gemaakt. Hij is boos dus hij bestaat. En
de politieke elite haast zich om hem met egards te ontvangen, deze nobele wilde
van de 21ste-eeuwse politiek.

De gewone burger die met recht kwaad is over de rekening van de crisis, heeft
nog niet automatisch in alles gelijk. Het is naïef te denken dat iedere boze
burger het op voorhand goed met de samenleving voor heeft. In zijn ongenoegen
vindt diezelfde burger makkelijk de grond voor agressief, intimiderend gedrag,
voor keuzes die het algemeen belang schaden.

Niet alles wat boze burgers zeggen is legitiem - hier daagt de nieuwe politieke
correctheid. Engagement is een te rooskleurige aanduiding voor wat in de
praktijk soms trekken vertoont van virulent nihilisme, van een verlangen naar
het autoritaire, van een afkeer van democratie.

Vandaag de dag wordt er gejammerd over verstopeitjes en het teloorgaan van 'de
Nederlandse cultuur'. Tegelijkertijd kunnen klassieke musici niet meer leven van
hun baan bij een orkest. Zitten met Pasen de kerken niet vol. En is er niemand
te vinden die in Wijnandsrade het cultuurfestival wil organiseren.

Met de democratische ervaring is het als met de ervaring van gemeenschap:
allebei vragen inzet en moeite. Mijn geboortedorp is verstoken van een feest dat
de identiteit en de gemeenschap hielp vormen. En apathie, dat wist Tocqueville
al, is de doodsteek voor de democratie.

Het gevolg is een nog luider klagen over verlies van wat er was. Het gevolg is
een gevoel van slachtofferschap dat wordt gevoed door populistische retoriek die
bedreigingen van buiten ziet, maar die straal voorbijgaat aan de luiaard en de
barbaar vanbinnen.

De gewone burger die met recht kwaad is over de rekening van de crisis, heeft
nog niet automatisch in alles gelijk




Bekijk de oorspronkelijke pagina: ,

LOAD-DATE: 17 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              37 of 200 DOCUMENTS



                                 de Volkskrant

                           18 november 2017 zaterdag

Laat het volk echt meepraten

BYLINE: DAVID VAN REYBROUCK

SECTION: Opinie zaterdag; Blz. 5, 6, 7

LENGTH: 2156 woorden



HIGHLIGHT: De opkomst van het populisme in Europa wordt vaak vergeleken met die
van het fascisme in de jaren dertig. In de Van der Leeuw Lezing betoogt de
Vlaamse schrijver David Van Reybrouck dat we meer kunnen leren van de
laat-koloniale tijd in Afrika.


Van der Leeuw-lezing


Westerse kwaliteitsmedia lijken sinds kort geobsedeerd door een historische
parallel.'Are we living through another 1930s?' vroeg The Guardian zich af na de
Brexit.' 'Keert de wereld terug naar de jaren 1930 met de triomf van Trump?'
schreef El Paí­s. 'Donald Trump: ist das schon Faschismus?', wou de
hoofdredacteur van Der Spiegel weten. Volgens de Süddeutsche Zeitung was het de
opkomst van de AfD die 'an die dreissiger Jahre' herinnerde.



In woelige tijden zoeken we houvast bij wat we kennen. Toen was er ook een
bankencrisis, een zware recessie, hoge werkloosheid en immense ongelijkheid.
Maar het probleem met de jaren dertig is dat er telkens een wereldoorlog op moet
volgen. Dat praat niet erg makkelijk. Elke analyse wordt dan meteen overschaduwd
door de allesvernietigende gevolgen.

Zijn er geen andere vergelijkingen mogelijk? We zeggen wel dat we wereldburgers
zijn, maar de Europese geschiedenis vergelijken we nog altijd het liefst met de
Europese geschiedenis. Dat tendensen in Afrika, Azië en Latijns-Amerika ook
relevant kunnen zijn om bij voorbeeld de Europese Unie te begrijpen, lijkt
nauwelijks door te dringen. Ik stoor mij aan dat hardnekkige eurocentrisme.

De afgelopen twaalf jaar heb ik mij intensief beziggehouden met onderzoek naar
de dekolonisatieprocessen in Nederlands-Indië en Belgisch-Congo. Valt daar iets
uit te leren? Kun je het groeiende antikolonialisme van toen vergelijken met het
groeiende anti-europeanisme van nu?

Uiteraard, de EU is iets anders dan een kolonie. Ze ontstond van binnenuit, via
de weg van de diplomatie, op eigen verzoek. De kolonies vestigden zich
ongevraagd, manu militari en van buitenaf. Ze waren doordrongen van raciaal
denken.

En toch kwam ik de afgelopen jaren in laat-koloniale documenten dikwijls
passages tegen die mij erg vertrouwd in de oren klonken. Toen Soekarno, de
latere eerste president van Indonesië, in 1930 terechtstond sprak hij: 'Elk
onvrij volk, dus elk volk dat zijn huishouding niet zelf mag en kan inrichten
zoals zijn belang en zijn welzijn het voortschrijft, leeft in 'permanente
onrust'. (...) Het Indonesische volk (is) een in ellende levend volk geworden.
En deze ellende, deze tranen van het volk, en niet onze ophitsing, niet de
ophitsing van 'opruiers', zijn de oorzaak van de volksbeweging.'

Waar hebben we dit eerder gehoord? Het verlangen naar zeggenschap. Het groeiende
maatschappelijke onbehagen. Het niet willen zien van die tranen. Het
gemakzuchtig demoniseren van hen die dat onbehagen benoemen en activeren.

Qua stijl en visie kun je de vrijheidsstrijders van toen moeilijk vergelijken
met de populistische leiders van nu, maar ze werden net zozeer uitgekotst.
Hendrikus Colijn, de voormalige minister van Koloniën, vond het opkomende
nationalisme in Nederlands-Indië 'futiel, geenszins een echte volksbeweging,
veeleer een actie waar in werkelijkheid slechts een bovenlaagje der bevolking,
dun als het zilvervliesje van de rijstkorrel, direct bij betrokken is.'

Het probleem herleiden tot enkele rotte appels die de boel verzieken: het is een
bekend procédé. Een van die 'rotte appels' was Sjoetan Sjahrir, de latere eerste
minister van Indonesië. De kolonisator had hem in 1934 voor onbeperkte tijd naar
het interneringskamp van Boven-Digoel verbannen, diep in het oerwoud van Papoea.
In een van zijn formidabele brieven schreef hij: 'Het lijkt het gouvernement
zo'n gemakkelijke manier van regeren: al die lastige klantjes naar Digoel sturen
en de bevolking daardoor intimideren. Maar als ze een beetje meer verstand
hadden, zouden ze begrijpen, dat dat té eenvoudig en gemakkelijk is om juist en
goed te zijn. Hoe langer hoe meer zal blijken, dat het juist de regering is, die
hier een revolutionaire situatie schept met haar politiek-agressieve wijze van
werken, waardoor ze diepere lagen van de bevolking van politiek doordrenkt.'

Natuurlijk, de Europese Unie stuurt niemand naar strafkampen in de brousse.
Populistische leiders hebben weleens processen aan hun broek, maar die lijken
niet op de politieke showprocessen van toen. En toch moeten we ons afvragen of
het populisme van onze tijd niet meer lijkt op het nationalisme in de kolonies
dan op het fascisme in Europa.

Quizvraag: wie sprak de volgende woorden, Boris Johnson of Yannis Varoufakis?

'En al die maatregelen die ze ginder beramen in Brussel, erg ver van ons, zonder
ons, voor ons, die moeten wij beschouwen als een van bovenaf opgelegde
onrechtvaardigheid. Wij hebben die werkwijze altijd bestreden, er spreekt geen
vertrouwen uit, want ze is niet het resultaat van een eerlijke, open dialoog op
voet van gelijkheid.'

Antwoord: geen van beide. Hier is Joseph Kasavubu aan het woord in 1958. Twee
jaar later werd hij de eerste president van Congo.

Ook de woorden van Patrice Lumumba, de eerste premier, klinken opvallend
actueel: 'De vooruitgang op economisch en sociaal vlak die bij ons gerealiseerd
werd overtreft die van andere landen, maar het is juist daar dat de schoen
wringt, want het bestuur heeft nagelaten tevens de politieke emancipatie te
bevorderen. (...) Wij betreuren de politiek die de Congolezen slechts
druppelsgewijs rechten toekent waarmee het gouvernement instemt, alsof het om
een aalmoes ging en niet om legitieme rechten die de bevolking claimt.'

Emancipatie zonder participatie leidt tot frustratie. Zo simpel is het. 'Mogen
meetellen' is waar het om draait. Misken dat en er komt heibel van.

In de laat-koloniale samenleving leven mensen onder een bestuur dat in
verregaande mate het publieke en private leven regelt. Ondanks zijn
alomtegenwoordigheid is dat bestuur zelf behoorlijk onzichtbaar en
ondoorgrondelijk. Er wordt samengewerkt met bestaande, lokale machthebbers.
Daardoor profiteert ook de inlandse bevolking van de nieuwe welvaart: onderwijs
en gezondheidszorg geraken tot in de dorpen. Maar doordat de
inspraakmogelijkheden van de bevolking zeer beperkt blijven, groeit de
frustratie, vooreest bij jongeren die hebben kunnen studeren, later ook bij de
volksmassa's die ze weten te mobiliseren. De kolonisator ziet zich gedwongen
officiële inspraakorganen op te richten zoals de Volksraad in Indië en de
Conseil colonial in Congo, maar echt veel krijgen die nooit te zeggen. Steeds
meer mensen beginnen over drastische scenario's te dromen. Dekolonisatie wordt
onafwendbaar.

En de EU dan? Ook wij leven onder een alomtegenwoordig, onzichtbaar bestuur dat
ons bestaan tot in de details mee vormgeeft. Ook de EU werkt samen met
plaatselijke machthebbers en slaagt er zo in het lot van velen te verbeteren.
Ook wij kregen een inspraakorgaan, het Europees Parlement. Dat heeft meer macht
dan de koloniale adviesorganen van weleer, maar nog steeds veel minder dan de
Europese Commissie en de Europese Raad. Het democratisch deficit wordt er niet
mee weggewerkt. Voor velen voelt de EU afstandelijk en elitair. Resultaat: ook
de EU ziet steeds meer mensen afhaken. De Brexit is inmiddels een feit en de
diepe crisis van Europa is nog lang niet voorbij. Ook het Europese avontuur, net
zoals het overzeese, kan weleens heel snel voorbij zijn.

Naast het democratisch deficit is er zelfs een nieuw deficit bijgekomen, het
bureaucratisch deficit. Europa heeft in de jaren negentig enkele serieuze fouten
gemaakt. Wat een idee om in 1992 voor een eenheidsmunt te kiezen, zonder eerst
de noodzakelijke instellingen te ontwikkelen voor monetair, financieel en
economisch beleid! En wat een idee om vanaf 1993 de binnengrenzen af te
schaffen, zonder goed over de buitengrenzen te hebben nagedacht, met alle
gevolgen van dien voor asiel en migratie!

Nu pas komen die systeemfouten aan het licht: de eurocrisis begon in 2010, de
vluchtelingencrisis piekte in 2015. Geen inspraak hebben is al erg genoeg, maar
bovendien overgeleverd zijn aan een falende technocratie, is helemaal funest.

In zijn jongste boek De nieuwe politiek van Europa beschrijft Luuk van Middelaar
hoe die crises de EU fundamenteel hervormden. Ineens moesten er ingrijpende
keuzes worden geïmproviseerd. Griekenland ontzien of niet? Vluchtelingen
verdelen of niet? De Unie is daardoor veel politieker dan ooit tevoren. De vraag
is: is ze ook democratischer?

Op het moment dat de EU volop had moeten inzetten op democratie, heeft ze onder
druk van de omstandigheden moeten terugvallen op haar aloude technocratie. De
euro moest in nachtelijke spoedvergaderingen gered worden, de plotse
vluchtelingenstroom verdroeg geen bedachtzame discussie meer. Er moest snel
worden gehandeld. Het democratisch deficit werd daardoor niet kleiner, maar
juist groter. De burger zag het, onderging het en was machteloos - als een
koloniale onderdaan.

Leven in Europa anno 2017 lijkt steeds meer op leven onder een laat-koloniaal
bestuur. Vinden we het raar dat het verzet oplaait? Populisme is een brutale
poging om de Europese ruimte weer te politiseren. Beleid gaat om keuzes, zegt
het, niet om wetmatigheden. Er is wel een alternatief voor austerity, zegt de
linkse populist. Migratie hoef je niet passief te ondergaan, zegt de rechtse
populist.

Meer welvaart dankzij de EU? Kwetsbare groepen in de samenleving zien vooral
dreiging. De populist hoeft nog maar te beweren 'namens het volk' te spreken -
tegen de elite bovenaan, tegen de migranten onderaan - en zijn broodje is
gebakken. Gegarandeerd aandacht op tv, clicks op het internet, zetels in het
parlement.

Het volk wil spreken? De populist laat het volk spreken, zolang het maar in de
vorm van een referendum is, dan kan hij de massa perfect bespelen. Het volk
gelooft dat referenda bevrijden, maar het beseft niet dat ze het zoveelste
speeltje van politici zijn. De partijpolitiek wordt er juist sterker van, niet
zwakker.

Als de EU niet gauw drastisch democratiseert, kan het snel afgelopen zijn. En
dat vergt meer dan wat gegoochel met Spitzenkandidaten. Dat brengt enkel meer
mediatisering en personalisering, precies die processen die van de nationale
politiek zo'n spektakel hebben gemaakt. Wat als het volk nu eens echt kon
meepraten?

Zo zou het er kunnen uitzien. Bij de Europese verkiezingen van 2019 krijgt u
naast de stembrief met de kandidaten, een lijst van vijfentwintig stellingen
over de toekomst van Europa. Daarop zou bij voorbeeld kunnen staan: 'De EU moet
wagens met fossiele brandstoffen verbieden tegen 2040'. Of: 'De EU moet werken
aan een Europees leger.' Bij elk van die stellingen mag u aanvinken in hoeverre
u ermee instemt. Op het eind mag u vijf stellingen aanduiden die voor u het
belangrijkste zijn.

Het lijkt op het kieskompas, maar hier draait het om uw ideeën zelf, niet op wie
u moet stemmen. In de aanloop naar de verkiezingen heeft u een brochure gekregen
met de argumenten voor en tegen, zoals de Zwitsers dat nu al kennen bij een
referendum. 's Avonds op televisie volgt u niet alleen wie gewonnen heeft, maar
ook welke voorstellen het haalden. Die lijst van gedeelde prioriteiten biedt het
raamwerk voor de Nederlandse Europa-politiek van de komende vijf jaar.

Wie moet die tweede stembrief opstellen? Aan de politiek kun je zoiets niet
overlaten. Hoe dan wel? Door loting. Breng een representatieve steekproef van
enkele honderden gewone Nederlanders bijeen. Geef hen enkele maanden om te
overleggen, een plek en gespreksleiders, die inhoudelijk neutraal zijn maar
ervoor zorgen dat iedereen aan bod komt. De deelnemers zien elkaar om de drie
weken. Ze kunnen naar believen experts uitnodigen. Ze hoeven het niet over alles
eens te worden. Het enige wat ze moeten doen is die lijst met vijfentwintig
stellingen opstellen.

Deze innovatieve vorm van overlegdemocratie is de laatste jaren in Ierland en
Australië gebruikt om politiek delicate onderwerpen zoals het homohuwelijk,
abortus of kernafval te bespreken. Telkens werden daar burgers uitgeloot om te
komen meebeslissen over hete hangijzers die politici liever uit de weg gingen.
Het gevolg was: goed geïnformeerde besluiten die de lange termijn dienden.

Dit is een haalbare kaart om de Europese democratie inhoudelijker te maken. Dit
voorstel combineert de drie vormen van burgerinspraak die we nu kennen:
verkiezingen, referenda en loting. Het goede van verkiezingen is dat er wat te
kiezen valt, het nadeel is dat het om de poppetjes gaat. Het goede van referenda
is dat ze inhoudelijk zijn, het nadeel is dat het maar een ja/nee-vraag betreft.
Het goede van loting is geïnformeerde besluitvorming, het nadeel is dat slechts
een klein deel van de bevolking erbij betrokken wordt.

Door iedere stemgerechtigde burger te betrekken bij cruciale beleidskeuzes, zou
Europa zijn bevolking die zeggenschap geven die de kolonies hun onderdanen
steeds ontzegden. Wie beseft dat populisme meer draait om laat-kolonialisme dan
vroeg fascisme, legt de boze burger niet het zwijgen op, maar laat hem spreken.

Dit is een verkorte versie van de lezing die Van Reybrouck gisteren hield in
Groningen. Hiernaast de ingekorte lezing van zijn coreferent Marcia Luyten.




Bekijk de oorspronkelijke pagina: , ,

LOAD-DATE: 17 November 2017

LANGUAGE: DUTCH; NEDERLANDS

GRAPHIC: David van Reybrouck: 'We zeggen wel dat we wereldburgers zijn, maar de
Europese geschiedenis vergelijken we nog altijd het liefst met de Europese
geschiedenis.'
Marcia Luyten 'Zuid-Limburg, met name de Oude Mijnstreek, bleek een vruchtbare
akker voor populisme.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              38 of 200 DOCUMENTS



                                 de Volkskrant

                           16 november 2017 donderdag

Park vol turbogras

SECTION: V Opening; Blz. 10, 11

LENGTH: 1605 woorden



HIGHLIGHT: Drie jaar doorkruiste


voorpublicatie toine heijmans over nederland Boeken


Nederland is de villawijk van de wereld, en net als in andere villawijken zien
de bewoners het anders. Want het huis hiernaast is net iets groter. De buurman
van daarachter verdient net iets meer. En die daarnaast verdient helemaal niets
en spreekt niet eens de taal en heeft een raar geloof. Het is goed of het deugt
niet, het einde is aanstonds van het land zoals we het kennen, de hemel komt
naar beneden en de gemeente doet weer eens niets.



Nederlanders zijn prima mensen, maar ze hebben wel moeite met tevreden zijn. Het
is, geloof ik, geen kwade wil of woede of onbegrip, zoals sommige politici
denken. We zijn ook gewoon verwend.

Bijna drie jaar nu doorkruis ik Nederland en schrijf er columns over voor de
Volkskrant. Mijn auto rijdt over wegen van zwart fluweel - pas na de Belgische
grens vallen er gaten in de weg. Het land is een park. Niets groeit hier zonder
uitbundige discussie vooraf, tijdens en achteraf. Alles heeft ten minste één
vergunning. De weilanden staan strak van het turbogras, dat met sensoren en
algoritmes wordt bijgehouden - ook in de winter blijven het biljartlakens. Jonge
mensen gaan in Nederland gratis naar school, en oude mensen krijgen geld om van
te leven. Hondenmensen rapen hondenpoep van de straat en stoppen het in
geparfumeerde hondenpoepzakjes. Probeer een bouwval te vinden in Nederland - ik
ken er één. Een echte bouwval bedoel ik, met bomen die door het dak groeien,
zoals je ze ziet in Amerika.

Ik rijd door het land en stel lastige vragen en de meeste Nederlanders laten me
binnen, schenken eerst koffie en geven dan vriendelijk antwoord. Dat is ook
welvaart.

Strikt genomen is Nederland een klein land, maar je kunt er in drie jaar meer
dan honderdduizend kilometer rijden en nog steeds versteld staan van de
verschillen. Van mijn huis in Amsterdam naar Enschede is het anderhalf uur en
onderweg trekken spectaculaire landschappen voorbij. Het water. De bossen. De
zandvlaktes. De rivieren. Alsof de voorruit van mijn auto een ouderwetse
View-Master is: klak heideveld klak twaalfbaans asfalt klak poldersloten klak
ringweg klak heuvelland klak kantorenland.

Met de Nederlanders hetzelfde. Ik geloof niet dat ergens op de wereld zo'n
gecomprimeerd land bestaat, waar je na elk halfuur rijden in een nieuw dialect
met bijbehorende belangen verzeilt. Al die mensen hebben verhalen. En die
schrijf ik op.

Samen vormen de columns een View-Master. Het zijn mijn foto's van Nederland,
onderweg gemaakt.

Van kinds af heb ik een fascinatie voor kentekens, geen idee waarom, maar ik
weet precies bij welk bouwjaar ze horen. Ik weet dus ook precies welke auto's de
nieuwste zijn. Op het moment dat ik dit schrijf, in een wegrestaurant in
Barneveld, beginnen de nieuwste kentekens met de letters PZ.

Mijn nieuwe auto - voor het eerst een echte nieuwe auto! - hield het drie dagen
vol om nieuw te zijn. Mijn kenteken begint met de letters PB en ik was een
koning in een gouden koets, zo machtig en fris voelde het om ermee door
Nederland te toeren. Maar al snel werd ik ingehaald door nieuwere kentekens,
geschroefd op auto's die vaak het driedubbele kosten. Audi's en Volvo's met
strenge lijnen en slangenogen, Tesla's, BMW's. Daar is allemaal geld en ruimte
voor.

Auto's zijn belangrijk voor de Nederlander. Elke nieuwe auto, of de zo goed als
nieuwe tweedehandse, voorzien van alle opties en van een aantrekkelijke korting,
is een overwinning op vroeger. Een stap vooruit. Nederland heeft zeventien
miljoen inwoners en negen miljoen auto's. We rijden bijna één op twee. In mijn
geboortejaar, 1969, waren het er tweeënhalf miljoen. Mijn ouders waren koning en
koningin in hun roestige eend-bestel, nu staat er een Citroën met airco op de
oprit van hun bijna afbetaalde koophuis.

PD, PG, PS, PZ - zo hoort dat in een villawijk. Vooruitgang went. Waar luxe is,
is uitzicht op nog meer luxe.

Voordat ik moet vertellen dat er ook nare dingen gebeuren in Nederland, dat er
lelijke plekken zijn, schuldige landschappen, mensen die het niet redden, dat er
sprake is van schandalen, problemen, geldzorgen, radicalisme, ziektes, een
kloof, voedselbanken, corrupte ambtenaren, struikelende politici, armoedige
bankiers, callcenters, barre bureaucratie, veelverdieners, lijdzaamheid,
persoonlijke ellende, persvoorlichters, een eigen risico en desinteresse in de
ander eerst dit: mijn ouders kochten elke zaterdag een fles sinas. Het was hun
traktatie voor het weekend. Mijn vader had een betrekking als gemeenteambtenaar,
mijn moeder was verpleegster, - totdat ze zwanger was en werd ontslagen. Dat
ging toen zo. Nu niet meer. Ze betaalden hun boodschappen van wat ze
'huishoudgeld' noemden, spaarden kwartjes voor de kermis en guldens voor de
studie van hun kinderen, maakten zich los van de kerk en de dwingelandij van een
verzuilde generatie en kochten een premie A-huis. Uiteindelijk kochten ze ook,
na lange avonden overleggen, een nieuwe, mosterdgele Lada.

HN-43-GD.

'Hartstikke nieuw, godverdomme!', riep mijn vader blij.

De welvaart en de vrijheid die mijn ouders ten deel viel, viel Nederland ten
deel. Dit is wat drie jaar rondrijden me heeft geleerd: Nederland ligt er prima
bij. Al is er altijd een gegronde reden om te klagen.

Goed. Hoe het werkt. Ik rij door Nederland met mijn PB-kenteken en kijk om me
heen en praat met mensen en maak notities in een zwart notitieboekje. Het enige
wat van me wordt gevraagd, is twee keer per week een column schrijven. 750
woorden, naar eigen believen in te vullen. Het zijn columns van de straat: ze
moeten ergens vandaan komen, van mensen en gebeurtenissen. Het kunnen grote
zaken zijn of kleine. Soms zoek ik het nieuws op, vaak ontwijk ik het, maar
altijd probeer ik weg te blijven uit de mediastroom die, net als een bergbeek,
vaak maar één kant op gaat, en dan weer verdwijnt onder de grond.

Mijn radar staat altijd aan, op zoek naar onderwerpen. Ik lees - alle kranten
staan op mijn telefoon - ik luister onderweg radio, struin door het moeras van
de sociale media en stuur mezelf zodra het nodig is e-mails met onderwerpen,
invallen, eerste en laatste zinnen. Vaak maak ik van tevoren een afspraak met
mensen die me interessant lijken. Vaak rijd ik op de bonnefooi naar een plek
waar iets gebeurt.-Overal gebeurt wel iets en zelden wijst iemand me de deur.

Waarom ik de ene gebeurtenis belangrijk vind en de andere niet, de ene plek
geschikt en de andere ongeschikt, het is vooral gevoel. Soms wil ik alleen maar
even naar Mark Rutte kijken, buiten zijn Haagse reservaat. Dan weer verlies ik
me in een dorpsrel over het kandelaberen van bomen. Alles wat gebeurt vertelt
iets over Nederland, de grote en de kleine dingen. Vooral de kleine. Meestal
gebeurt het op plekken waar je gemakkelijk aan voorbijloopt. Bij mensen waarvan
gezegd wordt dat het 'gewone mensen' zijn, of 'normale mensen', een term die nu
in zwang is bij politici en bestuurders die het zelf ook niet meer weten.

Dit is wel een probleem in Nederland: politici en bestuurders die in hun eigen
luchtbel leven, zich afzonderen van de werkelijkheid omdat die te complex is.
Die alleen nog met elkaar overleggen en vervolgens hun communicatiemensen
opdracht geven 'het beeld neer te zetten'. Het beeld als doel: het moet de zaken
begrijpelijk houden, ook voor de politici en bestuurders zelf. Het leidt tot
symboolpolitiek en tot iets wat ik vaak onderweg tegenkom: gemankeerde taal.

Met woorden is te marchanderen; ze versluieren en bedekken en vullen rapporten
en regeerakkoorden, maar sijpelen ook de kranten binnen en de straattaal, alsof
duidelijk is wat iedereen ermee bedoelt. Plastic woorden die vooral onzuiver
zijn, waarvoor geen duidelijke definitie bestaat, maar die Nederlanders op alle
niveaus gebruiken: van wijkverpleegkundige tot gemeenteraadslid, van leraar tot
gedeputeerde. Mark Rutte is niet voor niets zo lang premier. Hij is een
geweldige jongleur met woorden.

'Burgerschap.' 'Zelfredzaamheid.' 'Participatiesamenleving.' 'De gewone
Nederlander.' Ze gummen de nuance uit.

Er zijn geen normale of gewone Nederlanders. Er zijn wel mensen die over het
hoofd worden gezien omdat ze gewoon hun leven leiden. Hun verhalen zijn
belangrijk, en die wil ik vertellen. In een tijd van spektakel en vage grote
woorden loont het de andere kant op te kijken. Naar het hart van Nederland. Naar
de mensen die het lastig hebben, ook al leven ze in een villawijk. Die ondanks
alles ook gewoon maar mensen zijn.

Soms wachten ze me gespannen op, met koffie en een multomap gevuld met
ambtelijke brieven, klaar voor hun college van twee uur over wat ze is
overkomen. Soms denken ze dat ik een krantenabonnement kom verkopen. Vaak is er
verbazing over wat de krant hier helemaal komt doen, zo ver weg van Amsterdam.
Dan ben ik drie kwartier onderweg geweest en kennelijk in een ander land
terechtgekomen.

En altijd rijd ik opgeruimd terug naar huis.

Dit is een voorpublicatie uit Toine Heijmans' Nederland ligt er prima bij. Atlas
Contact; 228 pagina's; € 19,99.

---

Zoek de normale Nederlander

Drie jaar nu reist Toine Heijmans door Nederland en schrijft er reportagecolumns
over, afwisselend met Margriet Oostveen en Ariejan Korteweg. Elke werkdag staan
hun stukken in de Volkskrant. Het zijn persoonlijke portretten van een bijzonder
land. Ze komen overal en praten met iedereen: in binnensteden en buitenwijken,
bij grote en kleine kwesties, maar altijd met oog voor wat politici inmiddels '
de normale Nederlander' noemen. Morgen verschijnt de bundel van de columns:
Nederland ligt er prima bij.

Nederland ligt er prima bij. Al is er altijd een gegronde reden om te klagen




Bekijk de oorspronkelijke pagina: ,

LOAD-DATE: 15 November 2017

LANGUAGE: DUTCH; NEDERLANDS

GRAPHIC: De Lada van de ouders van Toine Heijmans in 1976.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              39 of 200 DOCUMENTS



                                 de Volkskrant

                           15 november 2017 woensdag

geachte redactie

SECTION: Opinie en Debat; Blz. 25

LENGTH: 761 woorden

Arme politicus

'Trekt hij het zich erg aan', was een vraag die gesteld werd over Pieter
Omtzigt. Want 'er was nogal veel over hem heen gekomen'. Het gaat niet over een
nabestaande die een dierbare heeft verloren. Het gaat over een politicus die
moedwillig bijna 200 nabestaanden met een fake verhaal om de tuin probeerde te
leiden.

Arme politicus.

Als 'gewone Nederlander' waartoe ook ik mij reken neemt mijn verbazing over de
'gewone politicus' met de dag toe. Als ik de commotie over het gedrag van
Omtzigt tot mij neem, realiseer ik me dat niet hij maar ik nodig mijn morele
standaarden moet gaan herzien. Ik vind dat je met respect en uiterst zorgvuldig
moet omgaan met het leed van anderen. En dit zeker niet mag gebruiken uit
eigenbelang, wat dat belang ook zou mogen zijn. Maar voor politici ligt dat
anders en ze komen daarmee weg. Nee, ze krijgen zelfs steun en compassie. Wat
zal hij een zwaar weekend gehad hebben. En hij moest er twee dagen over nadenken
voordat hij tot de conclusie kwam dat hij zijn excuses moest aanbieden.

John Wynands, Soest

'Kritisch' Kamerlid?


'Discussie over Omtzigts zetel had van Buma de man kunnen maken die een kritisch
Kamerlid de mond snoert' (Ten eerste, 14 november). Hoezo 'kritisch Kamerlid'?
Het betreft hier toch gewoon een leugenaar, een man die alle geloofwaardigheid
verloren heeft? Hoe kan je als burger weer enig vertrouwen krijgen in de
politiek als Buma dergelijke louche figuren de hand boven het hoofd blijft
houden?

J. van Opstal, Bergen op Zoom

Verademing

Wat een verademing om de column van Wilma de Rek te lezen (O&D, 14 november). Ik
was ook al zo blij met het interview met Fay Weldon. Ik ben groot voorstander
van het aanpakken van mannen die denken zich ten opzichte van vrouwen alles maar
te kunnen veroorloven, maar vlak de vrouwen niet uit die zich kroelend en
kirrend een plaats denken te veroveren in de wereld van deze mannen. Kom op
vrouwen, laten we onszelf niks wijsmaken. Laten we onszelf eens bij de kladden
grijpen.

Machteld Verhoef, Arnhem

Makkelijke oneliners

De voorzitter van CZ, Wim van der Meeren, stelt dat veel prikkels in de zorg
verkeerd zijn (Ten eerste, 11 november). Als voorbeeld: het gemak waarmee bij
een liesbreuk wordt gekozen voor een operatie, terwijl niet opereren ook een
optie is. Hiermee neemt de voorzitter van CZ plaats op de stoel van de arts,
waar hij nu juist niet op moet gaan zitten. Het gaat meestal vanzelf over, is
een van zijn oneliners: als je er maar op tijd bij bent. Maar een liesbreuk gaat
niet vanzelf over, ook al ben je er tijdig bij. En zelfs dan nog gaat de arts
pas opereren als klachten zo ernstig zijn dat ze de patiënt ernstig belemmeren.
En vanaf dat moment is er ook nog zoiets als een wachtlijst en die is in de
Randstad langer dan een halfjaar. Van der Meeren zou er verstandiger aan doen
het mes te zetten in de perverse prikkels van het ondoorzichtige
declaratiesysteem dat verzekeraars opleggen aan de specialisten. Dat zou enorm
schelen in de kosten.

T. A. van Popta, Rijswijk

Weerbarstige praktijk

Toegepast gerontoloog Rosalinde van Ravestein geeft advies over wonen. Het gaat
niet alleen om het huis, maar ook of er een Albert Heijn, een apotheker en een
dokter op loopafstand zijn (Economie, 14 november). Mijn man en ik kochten in de
jaren negentig een huis in Oisterwijk, alles op de begane grond. Aan de overkant
een huisarts, een tandarts en een fysiotherapeut. Om de hoek een apotheek. Nu is
er alleen nog de tandarts. Huisartsen hebben hun praktijk op één plek vlak bij
elkaar. Alleen met de auto bereikbaar. De apotheek bezorgt aan huis, gelukkig.
Het idee is prima, maar de praktijk vaak niet.

B. de Ridder, Oisterwijk

Geloof en ongeloof

Wie zegt dat hij van plan is morgenmiddag om half drie in God te gaan geloven,
of van zijn buurvrouw te houden, oogst ongeloof. Geloof en liefde zijn niet te
plannen. Ze overkomen de mens. Voor geloof, evenmin als voor liefde bestaan
gezonde rationele argumenten. Toch is de neiging bij veel atheïstische
intellectuelen (voor sommigen een pleonasme) hun gelovige medemens als dom,
naïef en bekrompen te zien en zichzelf als verlicht en ruimdenkend (O&D, 14
november). Evenals hun onwil, of onvermogen het fenomeen religie onbevangen en
onbevooroordeeld te zien. Daartegenover bestaat bij sommige gelovigen de neiging
de medemens van de noodzaak van geloven te overtuigen. Geen heil zonder hun
geloof. Geprezen zij ons landje, waar beide neigingen alle ruimte krijgen zich
verbaal te manifesteren, tot lering ende (vooral) vermaak.

Coen Hilbrink, Zutphen




Bekijk de oorspronkelijke pagina:

LOAD-DATE: 14 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              40 of 200 DOCUMENTS



                                 de Volkskrant

                           15 november 2017 woensdag

Oppositie verheugt zich al op dividenddebat

BYLINE: ROBERT GIEBELS

SECTION: Ten Eerste; Blz. 11

LENGTH: 412 woorden


De oppositie laat zich het cadeau van de afschaffing van de dividendbelasting
niet zomaar afnemen. Het debat daarover kan vooral GroenLinks, SP en PvdA niet
lang genoeg duren. Want dat het kabinet een belasting voor grote bedrijven wil
laten verdwijnen ten koste van 1,4 miljard euro voor gewone burgers is hét
'bewijs' van het linkse kernbezwaar tegen Rutte III de komende jaren: het
verkiest multinationals boven mensen.



Bekend zijn de 'tot in mijn diepste vezels'-argumenten van premier Rutte vóór de
afschaffing in 2019 van de belasting voor bedrijven over aandeelhouderswinst:
een beter vestigingsklimaat en het binnenboord houden van met name de
Brits-Nederlandse bedrijven Shell en Unilever. De tegenargumenten van de
oppositie zijn ook bekend: afschaffing levert nul nieuwe banen op en het kost
alleen maar geld.

Toch gaan woensdag Rutte en bijna alle fractievoorzitters op herhaling en doen
ze een deel van het debat over de Regeringsverklaring over. Wat gaat die
krachtmeting opleveren?

Eerst komt morgen de oppositie en die is vrijwel unaniem tegen. Daarna spreken
de vier fractievoorzitters van de coalitie.

De oppositie wil die vier naar adem laten happen en hun loyaliteit op de proef
stellen. Want de fractievoorzitters van CDA, D66 en ChristenUnie hebben de
afschaffing van de dividendbelasting tot dusver niet erg vurig verdedigd. Ze
hadden het niet zelf bedacht en hebben het accepteren ervan ervaren als het
doorslikken van een meloen.

Daarna komt premier Rutte aan het woord. Die zal zo dicht mogelijk blijven bij
de tekst van Kamerbrieven die hij al stuurde: het is goed voor het
vestigingsklimaat, zeker met de Brexit op komst en dus ook gunstig voor het
behoud en de groei van de werkgelegenheid. De oppositie heeft aangekondigd net
zolang in Rutte te prikken totdat hij op al die punten concrete bewijzen heeft
geleverd.

Ook gaan ze de 'Cluedo-vraag' stellen: wie heeft bij de formatie met welk wapen
in welke ruimte de dividendbelasting de nekslag toegebracht? Uit documenten van
het ministerie van Financiën blijkt dat het bedrijfsleven Rutte, sinds hij in
2010 premier werd, voortdurend heeft gevraagd de dividendbelasting af te
schaffen.

Tenzij Rutte woensdag verklaart dat het kabinet bij nader inzien afziet van de
afschaffing van de dividendbelasting, kunnen oppositie en coalitie zich opmaken
voor het volgende debat hierover. Voor de coalitie een zware opgave, voor de
oppositie een volgend feest.




Bekijk de oorspronkelijke pagina:

LOAD-DATE: 14 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              41 of 200 DOCUMENTS



                                 de Volkskrant

                           15 november 2017 woensdag

Berusting na de ultieme j'accuse

BYLINE: JENNE JAN HOLTLAND

SECTION: Ten Eerste; Blz. 15

LENGTH: 1009 woorden



HIGHLIGHT: 'Word wakker, het is nog niet te laat', schreef Piotr Szczesny in
zijn afscheidsbrief. Veel lijkt hij niet te bereiken met zijn zelfverbranding,
in een Polen waar regeringsgezinden gretig naar zijn psychische problemen
wijzen.


Reportage Zelfverbranding


Het was een gewone, gemiddelde man, die zichzelf een maand geleden in brand stak
op een plein midden in Warschau. 'Een grijze man', noemde Piotr Szczesny
zichzelf in zijn afscheidsbrief. 'Net zo gewoon en gemiddeld als u.' Met gsm en
luidspreker zette hij de meezinger Kocham wolnosc ('Ik houd van vrijheid') op,
waarna hij zichzelf met brandbare vloeistof overgoot en in brand stak. Tien
dagen later was de gewoonste Pool aller Polen dood, 54 jaar oud. Dinsdag is hij
begraven in Krakau, in aanwezigheid van duizend mensen.



In een hoekje van het Defiladplein, naast de plek waar Szczesny zijn daad
beging, ligt nu een stilleven van bloemen, kaarsen en Poolse vanen. Op een
spandoek staat het j'accuse uit zijn afscheidsbrief, gericht aan de macht:
'Kaczynski, je hebt bloed aan je handen.'

Punt één uit die brief: 'Ik demonstreer tegen deze regering die de burgerlijke
vrijheid inperkt.' En punt twee: 'Ik demonstreer tegen het overtreden van de
regels van de democratie.' Zo gaat zijn protest verder: van de overname van het
Constitutioneel Hof tot de vreemdelingenhaat, van het aan banden leggen van de
publieke media tot de bomenkap in het oerbos. Vijftien punten, zeggen zijn
bewonderaars, die de kern raken van wat in Polen op het spel staat.

'De laatste regels hebben me het meest geraakt', zegt Jerzy Dramowicz (65),
terwijl hij de kaarsjes op het plein rangschikt. 'Word wakker, schreef hij, het
is nog niet te laat.' Dramowicz komt uit Olsztyn, 200 kilometer ten noorden van
Warschau. Hij vertelt over de avond na de zelfverbranding. 'Ik ben met een
Poolse vlag, kaarsjes en de uitgeprinte afscheidsbrief naar het lokale kantoor
van PiS (de regerende conservatieve partij, red.) gereden, en heb hem herdacht
met een nocturne van Chopin.' Zijn requiem voor de gewone man loopt over in een
lofzang op een boek van de Amerikaanse historicus Timothy Snyder. De titel:
Tirannie. 'Ken je dat boek? Ik zeg niet dat we een tirannie zijn, nog niet, maar
ik herken het proces.'

Piotr Szczesny was bij leven scheikundige, maar nu hij dood is, heeft iedereen
op het plein zijn eigen Piotr. Zo gaat dat met gewone mensen die uit het grijze
gebied stappen en iets ongewoons doen. Piotr de held, Piotr het voorbeeld van
zelfopoffering. 'Prachtig, dapper, nobel', noemde filmregisseur Agnieszka
Holland hem. 'Hij wilde iets belangrijks zeggen.'

'We moeten de dag van zijn daad, 19 oktober, blijven herdenken', zegt Agata (55)
zachtjes. Het is zaterdag, 11 november, onafhankelijkheidsdag. Bij de kaarsjes
heeft ze met haar hoofd gebogen een gebed gedaan, om God te vragen Szczesny op
te nemen in de hemel. Meteen daarop wordt de stilte doorbroken door een harde
knal. Vuurwerk. Extreem-rechtse nationalisten vieren de onafhankelijkheid. Een
plukje mannen met vlaggen loopt provocerend langs de rouwenden, luidkeels 'fuck
TVN' roepend, de tv-zender die losjes geassocieerd wordt met de oppositie.

In een land dat niets wil weten van verzoening, twee jaar na de
verkiezingsoverwinning van Recht en Rechtvaardigheid (PiS), dijt de kloof verder
uit. Van teksten als 'twee Polens' of een 'Pools-Poolse oorlog' kijkt niemand
meer op. Er is het Polen dat Szczesny als held beschouwt en het
rechts-nationalistische Polen dat de grote schoonmaak van PiS toejuicht. Naar
mensen die in beide kampen respect genieten, is het lang zoeken.

Minister Mariusz Blaszczak van Binnenlandse Zaken vond Szczesny een slachtoffer
van de 'propaganda van de totale oppositie'. Andere regeringsaanhangers wezen
gretig naar de depressie waar hij de voorbije acht jaar onder gebukt ging. Toen
het voltallige Lagerhuis ging staan om een minuut stilte in acht te nemen, bleef
PiS-woordvoerder Krystyna Pawlowicz demonstratief zitten.

Was Szczesny niet goed bij zinnen? Hij had de verdachtmaking zien aankomen. 'PiS
zal me aanvallen', schreef hij in een aparte brief aan Poolse media. 'Met als
eerste argument dat ik aan depressie leid.' Zijn vrouw en kinderen bestrijden
dat hij om klinische redenen dood wilde. 'Dit was een goed doordachte actie',
aldus z'n echtgenote tegen radiostation Tok FM. 'Op de manier zoals ik hem ken.'
Zijn afscheidsbrief begon hij een half jaar geleden te schrijven. 'Verwar
depressie niet met geestesziekte', schreef de linkse commentator Slawomir
Sierakowski.

De schoolvriendinnen Jowita (19) en Gabriela (18) zijn voor de
onafhankelijkheidsmars uit Bialystok gekomen, en bekijken de kaarsjes en
rouwbrieven voor ze met de bus naar huis gaan. Ze vinden het droevig wat er is
gebeurd, zeggen ze. 'Maar we denken niet dat de vrijheid in Polen in het geding
is.'

Twee geharnaste activistes met een fiks aantal pro-abortusdemonstraties op hun
naam horen het hoofdschuddend aan. Maar ook zij vragen zich af of Szczesny
postuum het land wakker heeft geschud. Veel media, nationaal en internationaal,
reageerden aarzelend op de zelfverbranding, omdat zijn motief en
geestesgesteldheid niet meteen duidelijk waren. 'Ik ben bang dat veel mensen het
nieuws daarom niet hebben meegekregen', sombert Marek Orlowski (41). 'TVP, de
publieke tv-zender in handen van PiS, hoor je er sowieso niet over.'

Vergeet niet, sloot de gewone man zijn hartekreet af, 'dat de kiezers van PiS
onze moeders zijn, onze broers, buren, vrienden en collega's'. We moeten
handelen, vervolgde hij, en wel nu. Dinsdag weerklonk het lied 'Ik houd van
vrijheid' voor een laatste keer op zijn begraafplaats.

Het summum van protest

Vaak wordt de Praagse student Jan Palach (overleden: 1969) genoemd als eerste
zelfverbrander van Oost-Europa, maar in werkelijkheid was het de Poolse
boekhouder Ryszard Siwiec. Hij overleed nadat hij zich op 8 september 1968 op de
tribunes van een voetbalstadion in Warschau in brand had gestoken. Hij
protesteerde tegen het neerslaan van de opstand in Tsjechoslowakije door de
Sovjet-Unie. Tussen januari en april 1969 volgden vijf Tsjechoslowaken het
voorbeeld van Siwiec en Palach. De zelfverbranding was het summum van protest
geworden.

Nu hij dood is, heeft iedereen op het plein zijn eigen Piotr




Bekijk de oorspronkelijke pagina:

LOAD-DATE: 14 November 2017

LANGUAGE: DUTCH; NEDERLANDS

GRAPHIC: Op de plek waar Piotr Szczesny zichzelf in brand stak worden kaarsen,
bloemen, vlaggen en foto's geplaatst.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              42 of 200 DOCUMENTS



                                 de Volkskrant

                            13 november 2017 maandag

Zes cruciale minuten

BYLINE: DOOR NANDA TROOST

SECTION: Economie; Blz. 23

LENGTH: 1108 woorden



HIGHLIGHT: Jaarlijks worden er tussen de zeven- en achtduizend reanimaties
buiten het ziekenhuis verricht. Het Zeeuwse bedrijf Medisol fabriceert
defibrillatoren, met bijbehorende etuitjes.


Heb je het overhemd kapot gescheurd, stuit je op de dichtbehaarde borstkas van
de man die op straat een hartstilstand heeft gekregen. Waar plak je dan de
elektroden van de automatische externe defibrillator (AED), zodat het apparaat
toch stroomstootjes kan afgeven aan het slachtoffer? De ambulance is weliswaar
onderweg, maar ondertussen zou de AED het hart kunnen resetten zodat het weer
gaat pompen en de overlevingskansen toenemen.



Bij de meeste AED's zit tegenwoordig standaard een etuitje met schaar om de
kleding open te knippen, en een scheermes om borstharen weg te scheren. Het
etuitje is een van de noviteiten die Pieter Joziasse (44) van AED-leverancier
Medisol op zijn naam heeft staan. Een vernieuwing, klein maar niet onbelangrijk,
die voortkomt uit de praktische ervaring van de directeur die ooit
ambulanceverpleegkundige was.

Samen met ambulancechauffeur en toenmalig compagnon Edwin Roelse legde Joziasse
in 2001 de basis voor het huidige bedrijf aan de rand van Vlissingen. Ze bouwden
websites voor collega's en handelden in de stille uren op de ambulance klusjes
af die geen haast hadden, zoals het beantwoorden van e-mails. Werken op de
ambulance is bijzonder, zegt reanimatiedeskundige Joziasse. 'Je bent vooral aan
het wachten tot iemand hulp nodig heeft, maar dan moet je er ook stáán.
Ondertussen maakten we de auto weer eens schoon, keken we naar een film, of
waren we dus op onze laptop bezig.'

Joziasse en Roelse richtten hulpverleningsforum.nl op, een site waar collega's
onderling vragen konden stellen en kennis uitwisselen. 'We hadden 2- tot 3
miljoen pageviews per maand. Daarna zetten we een webwinkel op. We leverden
bijvoorbeeld parkeerbordjes die leden van de vrijwillige brandweer op het
dashboard van hun auto konden leggen als ze uitrukten voor een brand. De
vrijwilligers vroegen erom. De AED's deden we er in het begin bij. De eerste
leverden we vanuit de garage van Edwins broer.'

Inmiddels neemt Medisol in Europa een redelijk unieke positie in. Het is een van
de weinige bedrijven die zich niet tot slechts één merk beperken, maar een keur
van merken aanbieden, waaronder inmiddels een eigen merk.

'Er is namelijk geen beste defibrillator', zegt Anne-Marieke Wieman (32), een
van de eerste medewerkers, sinds kort operationeel manager en voor 5 procent
mede-eigenaar. 'Alle AED's zijn levensreddend. Welke AED de beste is, hangt af
van de omstandigheden waaronder je de AED moet gebruiken. Heb je een fabriek met
veel rumoer, dan heb je meer aan een apparaat waarop je de instructies kunt
lezen, dan dat het apparaat de volgende stap vertelt. Moet een groep
bedrijfshulpverleners met de AED kunnen werken of doet alleen de portier dat?
Dat bepaalt bijvoorbeeld of je een zwaar of klein apparaat kiest. Maar een
kleine AED is wellicht minder waterdicht. Wat de beste keus is, hangt dus af van
de specifieke situatie van de klant.'

Nederland is met 100.000 defibrillatoren het land met de hoogste AED-dichtheid
ter wereld, zoals dat in vakkringen heet. Op veel plekken kan, dankzij het
burgerhulpnetwerk, binnen zes minuten een defibrillator worden ingezet als
iemand een hartstilstand krijgt. 'Maar die norm van zes minuten wordt lang niet
overal gehaald', zegt Joziasse.

Volgens gegevens van de Nederlandse Hartstichting worden jaarlijks tussen de
zeven- en achtduizend reanimaties buiten het ziekenhuis verricht. In ruim
driekwart van de gevallen gebeurt dat door niet-professionele omstanders. De AED
is een belangrijk hulpmiddel. Eenmaal aangesloten bepaalt het apparaat zelf of
en hoe vaak het geven van stroomstootjes nodig is. De overlevingskans van een
slachtoffer dat gereanimeerd wordt, is gemiddeld 23 procent.

De groei van Medisol loopt deels gelijk op met de opkomst van de defibrillator.
Het geven van elektroschokken was tot begin van deze eeuw alleen toegestaan voor
professionele gebruikers. 'Het is geweldig om iemand erdoor te kunnen slepen en
de AED werd steeds professioneler, maar ook steeds makkelijker in het gebruik
voor de gewone burger. Er was een wetswijziging nodig zodat ook leken de steeds
consumentvriendelijkere AED mochten gebruiken. Minister Els Borst is degene
geweest die de wet daarvoor heeft aangepast', zegt Joziasse.

Het bedrijf groeit al jaren gestaag door, nu zonder Roelse die Medisol onlangs
verliet omdat hij start-ups uitdagender vindt. Stapje voor stapje heeft het
bedrijf de Europese markt veroverd. 'In 2008 zijn we in Frankrijk begonnen omdat
een nichtje van Edwin er ging wonen. We zoeken altijd medewerkers die de
landstaal vloeiend spreken en richten ons op de cultuur van het desbetreffende
land. Een voorbeeld? Duitsers willen in de instructie tot in detail lezen wat er
gebeurt als ze voor optie A kiezen. Elke vervolgstap willen ze op papier hebben.
En dat geldt ook voor optie B, enzovoort. Dat werken we dan helemaal uit.
Nederlanders zijn gewend gaandeweg hun vragen te stellen.'

De nieuwste website is gericht op Spanje en is sinds deze maand in de lucht.
Maar ook buiten Europa weten klanten Medisol te vinden, vooral via de Engelse
website. 'Nog maar 20 procent van onze omzet komt uit Nederland.'

Medisol won vorige maand voor de achtste keer een FD Gazelle, een prestigieuze
prijs voor snelgroeiende bedrijven. Wat de prestatie volgens Joziasse bijzonder
maakt, is dat het voor eenmaal gevestigde bedrijven lastig is te blijven voldoen
aan de eisen die aan Gazellen worden gesteld. 'Je moet drie jaar op rij minimaal
20 procent omzetgroei realiseren en financieel gezond zijn. Voor beginnende
bedrijven is dat aanvankelijk wel te doen, maar om die groei vol te houden, is
moeilijk. En dat is ons dus acht jaar achtereen gelukt. Daar kunnen zelfs
Zeeuwen trots op zijn.'

In het nieuwe pand wordt duidelijk dat de AED-leverancier nog niet is
uitgegroeid. De bovenverdieping staat leeg. 'We acteren als een familiebedrijf,
zonder aandeelhouders die meer-meer-meer willen. Wij houden de controle liever
zelf in handen. Dit pand is ons eigendom en pas als dat nodig is, gaan we boven
verder met verbouwen. Ik verwacht wel dat we daar volgend jaar al mee gaan
beginnen.'

Nederland heeft een goed netwerk van AED's, maar er zijn nog genoeg gebieden
waar ze niet binnen zes minuten kunnen worden aangesloten. 'We zijn er nog niet,
maar het bewustzijn is groot. Dat zie je ook aan het groeiende aantal mensen dat
meedoet bij het burgerhulpnetwerk. De vraag komt vooral van bedrijven of
sportclubs, als een medewerker of lid net op een reanimatiecursus is geweest. Of
als zich daadwerkelijk een incident heeft voorgedaan. Helaas voor degene die het
betreft natuurlijk, maar dan weten mensen ons te vinden.'




Bekijk de oorspronkelijke pagina:

LOAD-DATE: 12 November 2017

LANGUAGE: DUTCH; NEDERLANDS

GRAPHIC: Anne-Marieke Wieman en Pieter Joziasse van Medisol.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              43 of 200 DOCUMENTS



                                 de Volkskrant

                           11 november 2017 zaterdag

Cognac

BYLINE: EVA HOEKE

SECTION: Magazine Interview; Blz. 12

LENGTH: 589 woorden


Eva Hoeke


Terwijl de dag van de verhuizing naderde en wij in een onttakeld huis tussen
dozen, stapels en stofwolken voortdurend op zoek waren naar zaken die we reeds
hadden ingepakt en andere dingen juist weer terugvonden - een speen, een
aanmaning, M&M's, bonnetjes, een aantekeningenblokje en een handvol Poolse
zloty's - werd 20 kilometer verderop door daartoe bevoegde kerels gestoomd,
gestript en geschilderd dat het een lieve lust was. Aan de beslissing niet zelf
te gaan klussen, hadden we van tevoren weinig woorden vuil gemaakt: kwestie van
zelfinzicht. Dat daarmee de kous nog niet af was, bleek toen we in de loop van
het proces moesten beslissen over gordijnen, gordijnrails, oude radiatoren,
nieuwe handvatten, behang, verf, kastindeling, scharnierwerk, licht, geluid,
levertijden, afmetingen, dempers en draaiers. En dan moest het écht lastige
gedeelte, namelijk goed werkend internet, nog komen. Godzijdank kregen we hulp
van mijn aangetrouwde tante Ronnie, een van oorsprong Amsterdamse met gevoel
voor stijl die ons op geheel Amsterdamse wijze behoedde voor onze eigen smaak.
Op mijn voorstel overal bordeauxrode fluwelen gordijnen op te hangen: 'Je wilt
toch niet in een bordeel wonen? Nou dan.'



Ik concentreerde me maar op het inpakken. Op de gehuurde dozen stonden de namen
van mensen die ons voor waren gegaan. 'Kamer Boaz & Sterre' stond er op een. Op
een ander: 'Boeken pa'. Het kwam voor dat ik met één stapel begon en een uur
later nog geen steek verder was. Hé, een stripje kaaszegels tussen de
tijdschriften, even inplakken. Kijk nou, het geboortekaartje van een buurmeisje.
Och, een geplet lieveheersbeestje. In een HP/De Tijd van 27 juli 2001 verloor ik
me in een

Dossier over Dutroux ('Waarom het Beest nog steeds niet is berecht') en het
cover-artikel van de Vrij Nederland van 9 juli 2005 ('Onderbuikgevoel: lezers
over hun intuïtie') bleek ook lezenswaardig - kennelijk bestond de gewone man
toen ook al.

Gelukje: veel stond nog altijd keurig verpakt op zolder, in dozen die ik vier
jaar eerder zelf naar binnen had gedragen. Er was geen ruimte geweest om alles
uit te pakken, geen noodzaak ook. Nog een geluk: het écht grote weggooien, het
soort weggooien dat je doet als je ergens tien jaar hebt gewoond, was ook al
geschied; het voordeel van verbroken relaties en de daarmee gepaard gaande
verhuizingen - als het maar vaak genoeg uit ging, ruimde je vanzelf op.

Mijn moeder belde.

'Ik ben net even in het nieuwe huis geweest om de keukenkastjes alvast schoon te
maken', zei ze. 'Leuk hoor, dat oker op de muren.'

Ik: 'Welk oker?'

Een dag later kon ik het zelf zien. De schilders, rouwdouwers in gevlekte shirts
en witte broeken, zaten net een witte kadet met satésaus te eten. Er lag een
pakje Pall Mall op tafel, uit de transistorradio kwam non-descripte klereherrie.
André, de schilder met een tatoeage van de naam Cash ('Van Johnny was er maar
één') in zijn nek, zei dat het geen oker was maar cognac, precies zoals ik had
besteld. Het was een hele klus geweest, dat wel, al die ramen en al die vakjes,
godskolere. Hun vrouwen werden schildersweduwen genoemd, alle dagen hadden ze
werk, ja, ook 's avonds, binnenkort gingen ze zelfs naar Frankrijk.

Ik: 'Doen jullie alles samen?

André: 'Ja. Behalve seks.'

Toen ik even later het cognac van de muur op me liet inwerken en de herfstzon
door de ramen naar binnenviel, ving ik een glimp op van het geluk dat ons te
wachten stond.

eva.hoeke@volkskrant.nl

De schilders zaten net een witte kadet met satésaus te eten




Bekijk de oorspronkelijke pagina:

LOAD-DATE: 10 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              44 of 200 DOCUMENTS



                                 de Volkskrant

                           11 november 2017 zaterdag

Idealen en dividendbelasting

BYLINE: MARTIN SOMMER

SECTION: Opinie zaterdag; Blz. 5

LENGTH: 928 woorden



HIGHLIGHT: Akkoorden met de samenleving zijn hoogst riskant voor de politiek.


Vrij zicht


In Vrij Nederland, dat wil zeggen op de VN-site, stond een fraaie reconstructie
van de totstandkoming van de klimaatparagraaf uit het regeerakkoord
(vn.nl/diederiksamsom). Hoe het zomaar kon dat Nederland van een treurige
achterblijver straks weer gidsland wordt. Het groenste regeerakkoord ooit, aldus
Pechtold (D66) en Segers (ChristenUnie). Ook enthousiast was Buma (CDA), die nog
onlangs Klaver (GL) had toegebeten dat diens groene dagdromen de nachtmerries
waren voor de gewone Nederlander.



Hoe is dit wonder volbracht? Kortweg met eindeloos gepolder en gepalaver, dat
teruggaat op 2011. Toen al was Ed Nijpels erbij, nu bewaker van het lopende
energie-akkoord. De sleutelrol is weggelegd voor de werkgevers van VNO-NCW.
Eerst liet VNO-baas Wientjes zich door Greenpeace overtuigen. Daarna was het de
beurt aan opvolger Hans de Boer. Vervolgens is er met man en macht ingepraat op
de politiek. Met het resultaat is zelfs klimaatgoeroe Wijffels in zijn nopjes.

Het verhaal van VN leest als een bekering. Saulus werd Paulus, in meervoud.
Eerst de werkgevers, daarna de rechtse partijen. De openlijke bekering kwam wel
ná de verkiezingen. In de campagne speelde klimaat hoegenaamd geen rol. Om de
kiezers niet af te schrikken had de VVD nog uit het verkiezingsprogramma gehaald
dat er kans bestaat op stijging van de zeespiegel. Maar Ed Nijpels voorspelde al
dat het klimaat tijdens de formatie als een duur konijn tevoorschijn zou komen.
Zo werkt het Nederlandse bestel - waar het om draait komt pas na de verkiezingen
uit de hoge hoed.

En iedereen vindt dat gewoon, de VN-verslaggevers incluis. Als alle neuzen maar
één kant op staan. Spreek het woord draagvlak uit, en een gejuich gaat op. Een
meerderheid van één in de Kamer betekent steun zoeken in de maatschappij. Het
ritselt in dit regeerakkoord dan ook van de voorgenomen akkoorden met de
samenleving. Een sportakkoord, een preventie-akkoord, een grondstoffenakkoord.
De moeder aller akkoorden moet het klimaatakkoord worden. Akkoorden vervangen de
meerderheid in de Kamer, en verder is er weinig over nagedacht.

Wie wel heeft nagedacht, is onderkoning Donner van de Raad van State. Hij
waarschuwde het vorige kabinet al voor de akkoordenziekte. Je hebt akkoorden en
akkoorden, schreef hij in het jaarverslag over 2013. De ouderwetse cao van
werkgevers en werknemers: niks mis mee. Zij dragen samen winst of verlies.
Akkoorden van het Rijk met medisch specialisten: uitstekende zaak, om de
koopmacht van het algemeen belang in te zetten tegen particuliere grootgrutters.
Maar zo'n klimaatakkoord is andere koek.

Donner beschrijft hoezeer de regering in een zwakke positie verkeert. Aan het
begin van de onderhandelingen heeft het kabinet zijn einddoel al weggegeven. Een
stap terug is vrijwel uitgesloten. De tegenpartij kan eisen stellen en dreigen
met weglopen. Je ziet het voor je. De regering wil klimaatgidsland zijn en heeft
de lat hoog gelegd. Nu gaat ze praten met een coalitie die loopt van
Milieudefensie tot VNO-NCW. Voor die laatsten een ideaal startpunt. Geen akkoord
is nauwelijks denkbaar, voor een wankele vierpartijenregering die veel hoop
heeft geïnvesteerd in de klimaatparagraaf.

Maar wat is de prijs? Van die klimaatparagraaf is nu de helft van de maatregelen
ingevuld, maakte het Planbureau voor de Leefomgeving (PBL) vorige week bekend.
De andere helft gaat veel duurder worden, zei Pieter Boot van het PBL me door de
telefoon. Hoe duur weten we nog niet, maar de Raad van State schreef daarover
deze week wel een advies. Voor klimaatsubsidie staat na 2020 jaarlijks 3,3
miljard op de lat. Dat is zoals gezegd goed voor de helft van de ambities.
Tweemaal dat bedrag is een jaarlijkse defensiebegroting. Graag inzicht in wat de
andere helft gaat kosten, schrijft de Raad van State.

Voor de burger ziet het er niet goed uit. Zo'n klimaatakkoord is een nabrander
van de verzuiling. De geniale formule daarvan luidde, in de woorden van de
socioloog Van Doorn: baas in eigen huis, en het huis ten laste van de
gemeenschap. De verzuiling is begraven, maar organisaties die akkoorden willen
sluiten zijn er nog. En de aangepaste formule luidt nu: wij hebben de mooie
ideeën, aan jullie om de portemonnee te trekken.

Luister naar wat onderhandelaar Doekle Terpstra, tegenwoordig voorzitter van de
koepel van loodgietersbedrijven, daarover in VN zei: 'Het bedrijfsleven heeft
duurzaamheid omarmd, maar de politiek heeft de oren te veel laten hangen naar de
boze burger. Politici moeten moedige besluiten nemen.' Terpstra bedoelt dat de
kiezers zijn idealen danig in de weg zitten. Hij bedoelt vooral dat er meer
windmolens moeten worden gebouwd, met lekker veel schroeven en moeren voor zijn
loodgieters.

Rekenen op akkoorden is een riskante aangelegenheid. De helden van vandaag
kunnen morgen zomaar schurken zijn. De groene bekering van de VNO-NCW werkgevers
had een prijs, aldus VN. In ruil voor goed CO2-gedrag zou de dividendbelasting
worden geschrapt. We zijn een paar maanden verder en de afschaffing van de
dividendbelasting is plotseling geen oplossing meer, maar een schandaal. Ook al
hebben bedrijven de moraal als business case, uiteindelijk wacht toch altijd de
jaarrekening.

CDA-leider Buma erkende donderdag dat hij is 'stuk gelobbyd'. Maar waar het
volgens hem om gaat, is of hij zijn eigen afweging heeft kunnen maken. Zijn
antwoord was 'ja'. Het was een ja met een heel klein mondje.

Martin Sommer

is politiek commentator van de Volkskrant

De afschaffing van de dividendbelasting is ineens geen oplossing meer maar een
schandaal




Bekijk de oorspronkelijke pagina:

LOAD-DATE: 10 November 2017

LANGUAGE: DUTCH; NEDERLANDS

GRAPHIC: Buma: stuk gelobbyd...
Donner: akkoordenziekte...
Van Doorn: geniale formule...

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              45 of 200 DOCUMENTS



                                 de Volkskrant

                            10 november 2017 vrijdag

Dividenddouceurtje van 'kabinet Shell I'

BYLINE: ROBERT GIEBELS, FRANK HENDRICKX

SECTION: Ten Eerste; Blz. 5

LENGTH: 529 woorden


'Ik ben stuk gelobbyd', bekende CDA-leider Sybrand Buma donderdag onomwonden.
'Natuurlijk' hebben grote bedrijven en hun belangenbehartigers aan de bel
getrokken over afschaffing van de dividendbelasting. Zo werkt volgens Buma elke
branche die iets gedaan wil krijgen, van het onderwijsveld tot de klimaatlobby.
'Maar de suggestie dat we zijn gechanteerd is kinderachtig. Het gaat erom of we
onze eigen afweging hebben gemaakt. Het antwoord is: ja.'



Premier Rutte en zijn coalitiepartners mogen volgende week in de Kamer nog een
keer uitleggen waarom ze 1,4 miljard uittrekken om de dividendbelasting af te
schaffen. Aanleiding is een bericht van de NOS dat grote bedrijven zoals de
Brits-Nederlandse multinationals Shell en Unilever druk zouden hebben
uitgeoefend door te hinten op een vertrek uit Nederland.

Onduidelijk blijft hoe expliciet dat dreigement is - in een brief aan de Kamer
weigerde oud-Unilever-manager Rutte donderdag wederom zijn 'contacten te
specificeren' - maar volgens de coalitiepartijen is er wel degelijk reden tot
bezorgdheid. Met de Brexit in aantocht moet een bedrijf als Unilever nu
beslissen of het hoofdkantoor in Nederland komt of in Engeland, waar de
dividendbelasting al is afgeschaft. Shell zou voor eenzelfde beslissing staan.

Zouden beide bedrijven vertrekken, dan is de schade groter dan 1,4 miljard,
veronderstelt de coalitie. 'Bedrijven die twijfelen, willen we laten zien dat je
in Nederland goed af bent', zei VVD-fractievoorzitter Klaas Dijkhoff.

Er is één probleem: er is geen hard bewijs dat het afschaffen van
dividendbelasting werkt. Economen zijn overwegend sceptisch en het Centraal
Planbureau kan niet berekenen of het opofferen van 1,4 miljard aan
dividendbelasting ook maar één baan oplevert. Alleen het buitenland profiteert,
meent de oppositie. Bovendien: als de maatregel echt zo cruciaal is, waarom
stond hij dan in geen enkel verkiezingsprogramma?

Volgens de onderhandelende partijen kwam de dividendbelasting op tafel toen ze
compensatie zochten voor een door de EU verplichte maatregel die bedrijven 1,4
miljard zou kosten: het beperken van de mogelijkheid rente af te trekken van de
winst.

De VVD kwam uiteindelijk met het voorstel om het 'vestigingsklimaat' te
beschermen door de dividendbelasting af te schaffen en zo multinationals tot
blijven te verleiden. Andere partijen gingen daarin mee, ook omdat het een ruim
tien jaar oude wens is van internationaal opererende bedrijven met veel
buitenlandse aandeelhouders. Shell lobbyde er openlijk voor, net zoals VNO-NCW
dat al jaren doet. De werkgeversorganisatie stelt een 'substantiële verlaging'
voor en 'uiteindelijk afschaffing'.

De coalitie lijkt ondanks alle kritiek niet van plan om de maatregel nu terug te
draaien. 'We gaan dit gewoon doen', zei Dijkhoff donderdag. Ook Buma en
Alexander Pechtold blijven vastbesloten. De oppositie spreekt honend over het
kabinet 'Shell I': wel geld voor de multinationals, niet voor de 'normale
Nederlander'. Wel 1,4 miljard voor aandeelhouders, vatte SP-Kamerlid Renske
Leijten samen, niet voor 'stakende leraren, voedselbanken en 400 duizend
kinderen die in armoede opgroeien'.




Bekijk de oorspronkelijke pagina:

LOAD-DATE: 9 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              46 of 200 DOCUMENTS



                                 de Volkskrant

                           9 november 2017 donderdag

Graaiende prins zet monarchie voor schut

SECTION: Opinie en Debat; Blz. 22

LENGTH: 492 woorden


Na het lezen over de meer dan honderd woningen die prins Bernhard jr. heeft in
Amsterdam, voelde ik net als veel stadgenoten woede opkomen. De huizenmarkt in
Amsterdam is verpest en de happy few profiteren van de schaarste op de markt.
Reinout Oerlemans stond ook op die lijst, maar dat deed me niks. Waarom zorgt de
verrijking van de prins voor zo een groot gevoel van onbehagen? Verschil is
natuurlijk dat Reinout Oerlemans een echte self made man is en de prins het
tegenovergestelde. Maar dat is niet het enige.



Een goed functionerende samenleving heeft behoorlijke collectieve voorzieningen
nodig als onderwijs, zorg, infrastructuur en betaalbare woningen. Deze worden
betaald door middel van belasting. De belastingmoraal is in Nederland gelukkig
bijzonder hoog. Een hoge belastingmoraal wijst niet alleen op een effectief
controlesysteem, het wijst vooral op een hoog vertrouwen in de democratische
instituties van een land. In Nederland is dat vertrouwen volgens het CBS hoog.

In een land als Griekenland, waar de belastingmoraal heel laag is, is het
vertrouwen in maatschappelijke en politieke instituties ook lager. Waarom zou je
belasting afdragen aan een overheid die je niet vertrouwt? In Zweden zegt men
juist weer blij te zijn met de hoge belastingen. Men betaalt graag (en veel)
belasting. De Zweedse burger weet wat hij er voor terugkrijgt: een goed werkende
overheid en een solidaire samenleving.

De functie van onze koning, koningin, prinsen en prinsesjes is louter
ceremonieel en symbolisch. Hun voornaamste taak is het versterken van de
nationale identiteit. Dit argument wordt dan ook vaak door voorstanders van de
monarchie gebruikt. Het is ook een goed argument. De samenleving betaalt de
koninklijke familie er ook goed voor. De zwakte van de koninklijke familie als
nationaal symbool is dat zij bestaat uit personen, die fouten maken of gewoon
minder leuk (of zelfs fout!) zijn.

In Amsterdam verdient prins Bernhard bakken met geld. De woningmarkt is zodanig
overspannen dat piepkleine woningen voor grof geld worden verkocht. Onze prins
is met meer dan honderd huizen een belangrijke speler. Doordat steeds meer
woningen in handen komen van speculanten (woningen worden gekocht om er winst op
te maken, niet om er in te wonen) stijgen de prijzen, zo sterk dat de stad
onbereikbaar wordt voor de normale Nederlander. Geen illegale praktijken van de
prins, gewoon een kwestie van slim ondernemerschap. Hoewel geen lid van het
Koninklijk Huis, zou je van een prins toch meer moraal verwachten.

In Groot-Brittannië maakt de queen het helemaal bont. Ze ontduikt belasting (op
legale wijze). Krankzinnig als je bedenkt dat zij het symbool van haar natie is.
In beide gevallen doen de families wettelijk gezien niets fout. Moreel gezien
zijn beide gevallen verwerpelijk. Het ordinaire gegraai van deze families zorgt
ervoor dat hun functie als symbool voor een natie totaal ongeloofwaardig is.




Bekijk de oorspronkelijke pagina:

LOAD-DATE: 8 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              47 of 200 DOCUMENTS



                                 de Volkskrant

                           9 november 2017 donderdag

Is een nieuwe 'overloopramp' in de maak?

BYLINE: PETER DE WAARD

SECTION: Economie; Blz. 31

LENGTH: 503 woorden


De kwestie


Prins Bernhard jr. is net zoals de opa naar wie hij is vernoemd een gewiekst
zakenman. Hij bezit alleen al 102 pandjes in Amsterdam. Als huisjesmelker wordt
hij nog overtroefd door de familie Rappange die er volgens een inventarisatie
van Het Parool 600 heeft en een zekere Johannes Veldhuijzen met 512 panden.



Soms lijkt het of mensen die geen geld willen toeleggen op hun spaarrekening
zich massaal op de bitcoin hebben gestort. Maar dat is meestal niet meer dan een
gokje à la de Postcodeloterij of de voetbaltoto.

Wie zijn geld serieus wil beleggen zoals de prins, wordt huisjesmelker.
Vermogende particulieren zijn massaal op de vastgoedmarkt actief. Ze kopen
pandjes op en verdelen die in drie of vier kleinere eenheden die worden verhuurd
aan studenten en jonge carrièremakers of worden gebruikt voor Airbnb. De
speculatiewinst op het tweede, derde en vierde huis wordt in een volgende
aankoop gestoken. Totdat het er meer dan 50 (Reinout Oerlemans) of meer dan 100
zijn geworden (prins Bernhard jr.). Mocht de euro een keer de Venezolaanse
bolivar achterna gaan, zit het geld tenminste veilig in stenen en cement.

Het betekent dat voor jan modaal wonen in de stad onmogelijk wordt. Woningen in
Amsterdam, zeker die met drie of vier kamers, zijn zo schandalig duur geworden
dat koppels uitwijken naar 'suburbia'.

Vier van de tien koppels met kinderen gaan weg uit de grote stad voordat het
eerste kind naar de kleuterschool mag. Het doet denken aan de jaren zestig.
Onder leiding van toenmalig PvdA-wethouder van Volkshuisvesting Roel de Wit
(later zestien jaar commissaris van de koningin in Noord-Holland) werd het
overloopbeleid in gang gezet. De Wit wilde hiermee voorkomen dat de groenstroken
rond de stad werden volgebouwd. Amsterdam mocht geen mammoetstad vol auto's à la
Los Angeles worden.

Amsterdammers met modale en bovenmodale inkomens verkasten massaal naar de
zogenoemde groeikernen Hoorn, Alkmaar, Purmerend en Almere, waar ze een tuintje
hadden en de auto voor de deur konden zetten. Maar het gevolg van de ontvolking
was verarming van de stad.

Amsterdam werd opvangplek van een onderklasse van immigranten en
uitkeringstrekkers. Al gauw werd in de stad en provincie gesproken van een
demografische en economische ramp.

De auto's kwamen er evengoed, zij het dat die vooral op de toegangswegen A9, A1,
A2 en A4 in de file stonden. Pas toen Jan Schäfer in 1978 wethouder werd en zijn
idee van de compacte stad lanceerde, kon dit worden teruggedraaid. Maar het
duurde dertig jaar voordat Amsterdam weer de hippe groeiende stad met een
dwarsdoorsnede van de bevolking was van weleer.

Als Amsterdam een nieuwe overloopramp wil voorkomen, zal de stad aan de vraag
van jonge gezinnen moeten voldoen en betaalbare huizen met tuintjes moeten laten
bouwen die uit handen blijven van opkopers als Prins Bernard jr.

Reageren?

p.dewaard@volkskrant.nl

Amsterdam moet huizen met tuintjes bouwen die uit handen blijven van prins
Bernhard jr. en andere opkopers




Bekijk de oorspronkelijke pagina:

LOAD-DATE: 8 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              48 of 200 DOCUMENTS



                                 de Volkskrant

                            8 november 2017 woensdag

Paradise Papers

BYLINE: CARLIJNE VOS

SECTION: Opinie en Debat; Blz. 21

LENGTH: 393 woorden


Commentaar


Rutte III moet het moment grijpen en zich niet langer verzetten tegen de aanpak
van belastingontwijking.

Opnieuw speelt Nederland een hoofdrol in de onthullingen over mondiale
belastingontwijking. Uit de Paradise Papers blijkt hoe bedrijven als Nike, Apple
en Procter & Gamble dankzij Nederlandse brievenbusfirma's tropische vluchthavens
weten te bereiken en zo miljarden euro's aan belasting ontwijken.



Het nieuwe kabinet zegt een einde te willen maken aan in elk geval een van de
fiscale sluiproutes - namelijk de belastingvrijstelling voor royalty's - maar
gaat tegelijkertijd mee in de race naar de bodem om de laagste tarieven. Aan die
tweeslachtigheid moet een einde komen. Het tegengaan van belastingontwijking
valt niet te rijmen met het faciliteren van winstmaximalisatie voor bedrijven of
vermogende particulieren. In beide gevallen betaalt de gewone burger de prijs en
groeit de kloof tussen rijk en arm.

Door de belastingtrucs van grote multinationals en steenrijke particulieren
lopen overheden naar schatting 500 miljard dollar mis. De belastingdruk om
publieke diensten als onderwijs, zorg en infrastructuur te kunnen blijven
leveren, rust hierdoor onevenredig zwaar op de schouders van burgers. Extra zuur
wordt het wanneer de belastingontwijkers een gezicht krijgen zoals dat van
U2-zanger Bono of de Britse koningin Elizabeth - mensen die worden bewonderd en
voor velen als voorbeeld dienen.

Er is geen economische grond om vermogende particulieren en multinationals uit
te zonderen van de belastingdiscipline die wel wordt verlangd van burgers en
kleine bedrijven - de échte motor achter de economie. Brievenbusconstructies
dienen louter het eigen (aandeelhou- ders)belang, banen levert het vooral op
voor de fiscalisten op de Amsterdamse Zuidas.

De Paradise Papers onthullen niet de eerste fiscale schan- dalen en vast ook
niet de laatste. Alle pogingen van onder meer de Oeso en de EU om openheid van
zaken te geven en terug te keren naar het principe van belasting betalen 'aan de
bron', zijn tot nog toe stuk gelopen op politieke onwil. Onder Rutte I en II won
de koopmansgeest het van principes. Rutte III zou dit moment kunnen aangrijpen
om nu eens duidelijk te kiezen voor het grotere belang van het tegengaan van
(fiscale) ongelijkheid in de wereld.

De gewone burger betaalt de prijs




Bekijk de oorspronkelijke pagina:

LOAD-DATE: 7 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              49 of 200 DOCUMENTS



                                 de Volkskrant

                            8 november 2017 woensdag

Nieren van Hoekstra worden geproefd

BYLINE: DOOR ROBERT GIEBELS

SECTION: Ten Eerste; Blz. 6, 7

LENGTH: 772 woorden



HIGHLIGHT: De nummer twee van het nieuwe kabinet, CDA-minister van Financiën
Wopke Hoekstra, verdedigt de komende dagen de plannen van Rutte III. Waar gaat
het pijn doen?


Wopke Hoekstra moet aan de bak. Vorige week kon de nieuwe minister van Financiën
zich nog verschuilen achter premier Rutte, die zich vrij makkelijk staande hield
bij het debat over de regeringsverklaring. Bij dat debat ging het minder over
het geld dan over de ambities van Rutte III. Woensdag en donderdag zijn de
Algemene Finan- ciële Beschouwingen en die draaien om harde euro's. Een
kwetsbaar debuut voor oud-senator, schrijver van het CDA-program en
ex-McKinseypartner Wopke Hoekstra. Geconfronteerd met een Financiënminister
zonder ervaring zal de oppositie de hard- en inschikkelijkheid van de 42-jarige
noviet op een paar vlakken keuren.

1 De dividend- belasting


De belasting die buitenlandse aandeelhouders betalen over de winstuitkering van
in Nederland gevestigde bedrijven levert de schatkist 1,4 miljard op. Het nieuwe
kabinet wil die belasting afschaffen om buitenlandse bedrijven naar Nederland te
lokken. Maar premier Rutte slaagde er vorige week niet in de Kamer daarvan te
overtuigen. Sindsdien ruikt de oppositie bloed - helemaal nu het zoeklicht weer
volop is gericht op belastingontwijking met de publicatie van de Paradise Papers
âˆ' en zullen vooral GroenLinks, SP en PvdA Hoekstra willen testen.

Probeert de nieuwe financiële man te voorkomen dat zijn premier gezichtsverlies
lijdt? Keert Hoekstra zich tegen Rutte en zegt hij dat afschaffing alleen geld
kost en werkgelegenheid noch een beter vestigingsklimaat oplevert? Of koopt hij
op zijn oud-Hollands tijd met een onderzoek en/of commissie? Pikant detail voor
de schatkistbewaarder: meestal kost het terugdraaien van voorgenomen besluiten
geld, nu levert het de schatkist 1,4 miljard op.

2Verhoging van de btw

Dat geldt niet voor de voorgenomen verhoging van het lage btw-tarief van 6 naar
9 procent. Net als bij de afschaffing van de dividendbelasting is ook hier
vrijwel de volledige oppositie tegen. De twee plannen laten zich oppositioneel
ook prettig koppelen in een debat over geld: buitenlandse rijkelui krijgen een
sinterklaascadeau van 1,4 miljard, maar gewone Nederlanders moeten 2,6 miljard
méér voor hun eerste levensbehoeften betalen.

Hoekstra zal vermoedelijk betogen dat diezelfde gewone Nederlanders flink minder
inkomstenbelasting gaan betalen door de introductie van twee belastingschijven.
Complicatie is wel dat de laagste inkomens daardoor meer belasting gaan betalen
en dat is volgens de oppositie de groep die ook het meest last heeft van de
btw-verhoging.

Bovendien, zo blijkt uit de zogenoemde Startnota van Hoekstra, waarin hij zijn
financiële beleid voor de hele kabinetsperiode uitstippelt, gaan de lasten alles
bij elkaar de komende vier jaar 3,4 miljard omhoog, hoewel de kiezer een stevige
lastenverlichting is beloofd. Lastenverzwaring zit hem onder meer in hogere
zorgpremies, de afschaffing van belastingkorting voor niet-werkende partners en
de btw-verhoging.

3 De 'Aflos- boete'

De Wet Hillen is een compensatie voor huiseigenaren die geen
hypotheekrenteaftrek krijgen, omdat ze hun hypotheeklening (bijna) helemaal
hebben afgelost. Die aflosstimulans kost de schatkist op den duur miljarden,
omdat iedereen voortaan verplicht moet aflossen. Dus schaft Rutte III de
regeling in dertig jaar af, tot woede van 50Plus, PVV en VVD-prominent Wiegel
die spreekt van een 'aflosboete'.

Krijgt CDA'er Hoekstra het hier moeilijk mee? Wij hadden het niet in ons program
staan, erkent zijn partij. Van de coalitie had alleen D66 dat, net als de PvdA
en de SP. Daardoor kan de oppositie niet zo eensgezind tegen Hoekstra optrekken
als rondom de afschaffing van de dividendbelasting en de btw-verhoging.

4 De Spending spree

Sober financieel beleid, werken aan een begrotingsoverschot; daar streeft
normaal gesproken de helft van de Tweede Kamer naar. Die helft zit nu in de
regering, maar die geeft het geld met bakken tegelijk uit. Uit Hoekstra's
Startnota blijkt dat hij aan het eind van de rit 14 miljard meer heeft
uitgegeven dan er aan belastingen is binnengekomen.
Nu de economie groeit en een bezuiniging van 50 miljard is afgerond, zal deze
week geen politieke partij op de rem staan bij Hoekstra's spending spree. Dat
doet de belangrijkste kabinetsadviseur wel. De minister van Financiën is veel te
optimistisch over de economische groei, schrijft de Raad van State over de
Startnota van Hoekstra. Bovendien, zo stelt de bezorgde Raad, hanteert Rutte III
een 'leef nu, betaal later-beleid', want als de kabinetsperiode er in 2021
opzit, volgt een lastenverzwaring 'oplopend tot circa 7 miljard euro op lange
termijn'. Een opmerking waar de oppositie vermoedelijk wél raad mee weet.




Bekijk de oorspronkelijke pagina: ,

LOAD-DATE: 7 November 2017

LANGUAGE: DUTCH; NEDERLANDS

GRAPHIC: Wopke Hoekstra komt aan op het Binnenhof voor de ministerraad.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              50 of 200 DOCUMENTS



                                 de Volkskrant

                            7 november 2017 dinsdag

Baudet, verkoop geen Brexit- fabeltjes

SECTION: Opinie en Debat; Blz. 22

LENGTH: 523 woorden


Nederland en gewone Nederlanders stonden centraal tijdens het debat over de
regeringsverklaring. Toch kwam ook het buitenland aan de orde: volgens
FvD-voorman Thierry Baudet is het 'lariekoek' dat de Britse economie is
ingestort naar aanleiding van het Brexitreferendum. Brexit zou juist getuigen
van al het goede waar een referendum toe kan leiden. Hoewel Baudets cijfers
misschien niet fout zijn, zit hij er ver naast.



Groot-Brittannië verkeert in misère. De economische groei is lager dan in alle
andere EU-landen, de inflatie is ongemakkelijk hoog en de koers van het pond
historisch laag. Hier staan de positieve cijfers van Baudet tegenover. De
werkloosheid in het Verenigd Koninkrijk is inderdaad laag en de lonen stijgen.
Maar de werkloosheid in de eurozone daalt ook en de Britse loonstijging weegt
niet op tegen de hoge inflatie. Hierom en vanwege de onzekerheid over Brexit
verhoogde de Britse centrale bank de rente afgelopen donderdag - juist toen
Baudet in de Tweede Kamer de loftrompet stak over Brexit.

De zwakke 'harde' economische cijfers gaan gepaard met slechte 'zachte' data.
Het vertrouwen van de Britten in hun economie is uitzonderlijk laag. Ook het
vertrouwen van de werkgevers daalt. De realiteit achter deze cijfers is niet ver
weg: het aantal daklozen in mijn woonplaats Oxford lijkt met de week te stijgen.


Maar dat is niet alles. De minister-president heeft gelijk als hij zegt dat
Groot-Brittannië niet alleen een economische, maar ook een constitutionele
crisis doormaakt. De Engelse politiek verkeert in een staat van existentiële
chaos. Britse kranten van links tot rechts vragen zich - terecht - af of
Groot-Brittannië eigenlijk nog wel geregeerd wordt. De afgelopen maanden stonden
vrijwel volledig in het teken van Brexit: slecht onderhandelingsnieuws,
rebellerende ministers en proestende speeches. De enige reden dat May nog in
Downing Street woont is dat niemand anders verantwoordelijk wil zijn voor de
Brexitcatastrofe.

En hier komt de Noord-Ierse kwestie nog bovenop. Tijdens de volgende fase in de
Brexitonderhandelingen komt de grensverbinding aan de orde. Op dit moment is er
een open grens tussen Ierland en Noord-Ierland. Maar open grenzen bestaan alleen
bí­nnen de EU, de buitengrens is gesloten. De EU zal dus een fysieke grens
eisen. Hiertegen bestaat grote weerstand in Noord-Ierland, ook bij de Democratic
Unionist Party (DUP). Dat is de partij die Mays Conservatieve regering
gedoogsteun verleent nadat zij in juni haar meerderheid in het parlement had
verloren. Onlangs waarschuwde DUP-leider Arlene Foster dat zij bereid is de
regering over dit onderwerp te laten struikelen. Als Mays coalitie valt, leidt
dat tot de derde verkiezingen in minder dan vier jaar. Het VK beweegt van crisis
op crisis naar onbestuurbaarheid.

Door Brexit zit de economie in een dip, heerst politieke chaos en zijn de
Britten pessimistisch over hun toekomst. Als Baudet mensen wil winnen voor zijn
anti-EU/proreferendum agenda doet hij er goed aan niet langer zijn
Brexitfabeltje te verkondigen.

Tim Kluwen studeert rechtsgeleerdheid aan de Universiteit van Oxford




Bekijk de oorspronkelijke pagina:

LOAD-DATE: 6 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              51 of 200 DOCUMENTS



                                 de Volkskrant

                            7 november 2017 dinsdag

Bij elke kernproef zwaaien de lampen aan het plafond

BYLINE: MARIJE VLASKAMP

SECTION: Ten Eerste; Blz. 4, 5

LENGTH: 1345 woorden



HIGHLIGHT: De Chinese grensplaats Hunchun is de graadmeter voor de
internationale spanning rond buurland Noord-Korea. Gevolg van de sancties: de
meeste 'gastarbeiders' zijn vertrokken, fabrieken en Noord-Koreaanse winkels
zijn dicht. 'Het wordt levensgevaarlijk, zeker met zo'n roekeloze tegenspeler
als Trump.'


Reportage: Hunchun


In het geel gesausde Chinese nieuwbouwwijkje mist niemand de Noord-Koreaanse
gastarbeiders. Ze liepen in september bij honderden met hun rolkoffertjes en
bundels beddengoed naar de grens, daags nadat Beijing nieuwe economische
sancties had aankondigd tegen het regime van Kim Jong-un in Pyongyang. Inwoners
van het grensstadje Hunchun stuurden elkaar filmpjes van de uittocht. Van de
drieduizend Noord-Koreanen zijn er nu nog maar een handjevol over. Ook die
vertrekken uit Hunchun, uiterlijk rond de jaarwisseling.



'Ik ben er niet rouwig om. Je hebt er geen contact mee, want ze mogen alleen in
groepjes over straat en een praatje maken is er niet bij.' Een buurtbewoonster
van middelbare leeftijd wijst naar lege etages: daar sliepen de Noord-Koreanen.
Hun vertrek is mijn nieuwe baan, zegt ze. 'Ik doe nu omscholing voor werk in de
visverwerkende industrie. Die fabrieken willen nu ineens wel Chinezen. Ik ben
twee keer zo duur als zo'n Noord-Koreaan. Die kosten maar 259 euro per maand.'

Zonder haar naam te geven kapt ze het praatje af. Alles wat met Noord-Korea te
maken heeft, ligt hypergevoelig in Hunchun. Deze uithoek in het noordoosten van
China - de regio Yanbian -pal aan de grens met Rusland en Noord-Korea, is zwaar
gewond door de sancties. Steenkool, textiel, zeevruchten, arbeiders,
investeerders: China hoeft even niets meer uit Noord-Korea.

'We hebben nooit eerder zulke harde maatregelen genomen', zegt Korea-expert Jin
Qianyi (61). 'De handel met Noord-Korea is helemaal stilgelegd. Juist nu in
Noord-Korea een prille markteconomie op gang komt, die beetje bij beetje voor
een omslag in het denken van gewone Noord-Koreanen kan zorgen. Het is in ons
eigen belang dat Noord-Korea buurlanden als China niet als vijand ziet. Handel
zou de communicatiekanalen openhouden.'

Het hoofd Korea-studies aan de universiteit van Yanbian is een nauwkeurig
formulerende wetenschapper, die kalmpjes uitlegt dat de wereld op het randje van
de afgrond balanceert. Jin Qianyi : 'Chinese sancties waren onvermijdelijk, maar
feitelijk verhogen ze de dreiging. De situatie is nog nooit zo gevaarlijk
geweest als nu en ik zie totaal geen oplossing.'

Kiem voor de-escalatie

In Hunchun was juist in 2013 met een fors bedrijvenpark een kiem gelegd voor
de-escalatie van de spanningen op het Koreaanse schiereiland. Rusland,
Noord-Korea en China zouden er samen een economisch mirakel creëren. Stel dat
Noord-Korea zijn economie opengooit, 'dan stort heel Noord-Azië, vriend of
vijand van Pyongyang, zich op die nieuwe economische corridor', zegt Jin. 'De
logica van economische ontwikkeling drukt de geopolitieke bemoeienis van de
Amerikanen met dit deel van Azië weg. Dan zijn de Amerikanen hier niet meer
relevant.'

Klein punt van zorg: de Noord-Koreaanse kernwapens. Die moet de regio dan
stilzwijgend op de koop toe nemen. Dat probleem was indertijd ook geen reden om
niet aan Hunchun te beginnen.

Jaarlijks is 3,5 miljard dollar in de economische zone geïnvesteerd - de Chinese
staat deed er een royaal pakket infrastructuur bij, tot een hoge snelheidslijn
aan toe. Ook enkele Zuid-Koreaanse bedrijven waagden de gok. Al beperken
sancties hun mogelijkheden, Hunchun is een ideale springplank naar Noord-Korea
als het regime in Pyongyang ooit instort. Dominant in de zone zijn grote Chinese
kledingfabrieken die profiteren van goedkope Noord-Koreaanse arbeid en de
visverwerkende industrie, die populaire Noord-Koreaanse zeevruchten invriest.

Nu is de economische zone verlaten. Visverwerkers hebben hun poort met kettingen
op slot gedaan, kledingfabrieken hebben de helft van hun naaimachines aan de
kant gezet. Zeecontainers met koeling doen nu dienst als papierbak. De economie
teert op een handjevol Russen die goedkoop komen shoppen. Het toerisme heeft
volgens Jin een oplawaai gekregen na de laatste kernproef in september: met
overal roadblocks is zelfs het drielandenpunt, dat vanuit China uitkijkt over
Noord-Korea en Rusland, geen leuke attractie meer, als de gespannen militairen
een bezoek al zouden toestaan.

Yanbian is 'het Derde Korea'. Een op de drie inwoners is een etnisch Koreaanse
Chinees. Daar heeft China er ruim twee miljoen van. De hoogste concentratie zit
in Yanbian. Hier zijn Pyongyang en Seoul cultureel dichterbij dan Beijing. Jin
heeft ook familie over de grens. 'Tijdens de hongersnoden in de jaren negentig
stuurden we ze vrachtwagens met voedsel en noodhulp. Nu is het contact
verwaterd. Wij in Yanbian zijn moedeloos van de hopeloze situatie en de familie
daar laat ook niets horen.'

De Korea-wetenschapper is officieel niet meer welkom in Noord-Korea. 'Ik zal wel
iets hebben gezegd wat niet goed viel, want de laatste keer werd ik bij de grens
geweigerd.'

Dan is er de stress van de kernproeven: elke keer zwaaien de lampen in Yanbian
aan het plafond. Chinese wetenschappers waarschuwen dat de berg waar kernproeven
worden gehouden op instorten staat. 'We moeten ons grondwater en de lucht
permanent op radioactieve besmetting testen', zegt Jin.

Gewone burgers in Yanbian zien maar een fractie van de problemen en maken zich
al zorgen, Jin heeft na een half leven Korea-studies een goed overzicht van
alles wat er speelt. 'Ik zie de verbanden en daar word ik pessimistisch en
nerveus van. Ik schat dat Pyongyang nog drie jaar nodig heeft. Dan bereiken hun
raketten het Amerikaanse grondgebied. Nu we die rode lijn naderen wordt het
gevaar levensgroot, zeker met zo'n roekeloze tegenspeler als Trump. Er is bijna
geen tijd meer iets te doen.'

Spreek een restauranthouder, een taxichauffeur of een geleerde en ze hebben hun
vluchtplan klaar. Een tweede appartement in het Siberische noorden, een kamer
bij familie in Beijing of een flatje in tropisch Hainan. Jin: 'Chinese collega's
maken zich druk over vluchtelingen uit Noord-Korea in het geval van oorlog of
nucleaire ongelukken. Alsof Yanbian rustig wacht op de radioactieve wolk. De
Noord-Koreaanse vluchtelingenstroom valt in het niet bij de aantallen
binnenlandse vluchtelingen uit deze streek.'

'Waarom geen overleg?'

Daar praat niemand over, zegt Jin. 'Waarom is er geen internationaal overleg,
desnoods zonder Noord-Korea, over de gevolgen van alle opties en scenario's, van
militair ingrijpen tot hervormingen van de Noord-Koreaanse economie? Het Westen
denkt simpel: vervang het regime, dan ruimt het Zuid-Koreaanse leger de
kernwapens even op. Pyongyang heeft 4.000 ton chemische en biologische wapens
liggen: als een paar Noord-Koreanen daarmee een guerrilla beginnen zijn we hier
in Yanbian afgeschreven.'

In de privé-eetkamers van restaurant Korea City wordt alcohol niet per fles
geconsumeerd, maar per krat. 'Nare, dronken Chinese mannen die zeggen dat hun
socialisme beter is dan het onze', zo typeert serveerster Lee (24) de clientèle.
Dat ze zonder toezicht van andere Noord-Koreaanse collega's met een gast kletst,
komt niet vaak voor. Lee is een elitemeisje uit Pyongyang, dat midden in haar
universitaire studie zat toen ze voor drie jaar werd uitgezonden naar een van de
honderd Noord-Koreaanse restaurants in China. Deze 'eer' valt jaarlijks zo'n
tweeduizend Noord-Koreanen te beurt. Per maand verdienen deze serveersters 259
euro, waarvan het grootste deel naar de Noord-Koreaanse staat gaat. De rest
stuurt ze naar haar ouders. Ze houdt 'genoeg' over om te winkelen, zegt ze.
'Spijkerbroeken, die koop ik graag.'

De koolvis in Korea City is half bevroren, de stenen kommen bibimbap-rijst komen
lauw op tafel. In dit etablissement gaat het niet om het eten, maar om de zwaar
opgemaakte serveersters die tussen het bedienen door Noord-Koreaanse liedjes
zingen. Vuist in de lucht, dansen op hoge hakken en hopen op een fooi. Dag in,
dag uit. Lee is dan ook dolblij dat Kim Jong-un zo boos is over de Chinese
sancties dat hij alle 30 duizend Noord-Koreaanse arbeiders uit China terughaalt.
'Ik ben voor het eind van het jaar thuis bij mijn ouders, misschien mag ik zelfs
weer studeren. Het leven is daar beter dan hier.'

Chinese sancties waren onver-mijdelijk, maar feitelijk verhogen ze de dreiging




Bekijk de oorspronkelijke pagina: ,

LOAD-DATE: 6 November 2017

LANGUAGE: DUTCH; NEDERLANDS

GRAPHIC: Kamer van een Noord-Koreaanse gastarbeider in Hunchun met portretten
van vader en zoon Kim.
Russen komen even de grens over om te winkelen.
Textielarbeidsters met inkopen van de markt in september. De meesten zijn nu
terug naar Noord-Korea.
Noord-Koreaanse gastarbeiders in een visfabriek verschonen zich na het werk.
Noord-Koreaans variété om in China wat valuta te verdienen.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              52 of 200 DOCUMENTS



                                 de Volkskrant

                            4 november 2017 zaterdag

Een whodunit over uw te lage salaris

BYLINE: DOOR JONATHAN WITTEMAN

SECTION: Economie; Blz. 14, 15

LENGTH: 1103 woorden



HIGHLIGHT: De grote uitvindingen zijn gedaan


Wie vermoordde de loonstijging? Over dit mysterie breken economen zich het
hoofd. De plaats delict - alle westerse economieën - is duidelijk, net als de
tijd van overlijden - grofweg tussen 1980 en nu. Maar waarom onze lonen al zo'n
vier decennia stagneren, is een stuk minder duidelijk.



Een antwoord vinden op dit raadsel is spoedeisender dan ooit nu de economie
eindelijk weer bloeit, zonder dat de Nederlanders dit (vooralsnog) terugzien in
hun portemonnee. Het ene na het andere instituut roerde afgelopen tijd de trom
over de kwakkelende inkomens: het IMF, De Nederlandsche Bank, het Centraal
Planbureau, allemaal vinden ze dat het tijd is voor loonsverhogingen. Ook
premier Rutte is om, en zelfs werkgeversbaas Hans de Boer kan tegenwoordig leven
met loonstijgingen van 'zo'n procent of 3'. Toch zijn dergelijke loonstijgingen
nog in geen velden of wegen te bekennen. Hoe kan dat? De Volkskrant zet de
hoofdverdachten in deze whodunit op een rij.

1

Econoom Tyler Cowen rekent in zijn boek The Complacent Class voor wat er gebeurd
zou zijn als de Amerikaanse arbeidsproductiviteit was blijven groeien zoals in
de decennia voor 1973, het jaar van de oliecrisis. Dan zouden Joe the Plumber en
zijn gezin nu 80 procent meer inkomen hebben gehad. Voor Nederland zouden de
cijfers minstens vergelijkbaar zijn: de Nederlandse productiviteit groeide in de
decennia voor 1973 en ook lange tijd erna veel harder dan de Amerikaanse, vooral
doordat Nederland een inhaalslag maakte na de Tweede Wereldoorlog. Met de
Amerikaanse rekensom zou Jan Modaal niet 37 duizend euro per jaar hebben
verdiend - het doorsnee-inkomen van de Nederlanders - maar 67 duizend euro. Dat
is meer dan een beginnende rechter of hoogleraar nu aan salaris opstrijkt.

Het is dus nogal een probleem dat onze arbeidsproductiviteit sinds de jaren
zeventig steeds wat trager is gaan groeien. Want hoe productiever we zijn -
oftewel: hoe meer led-lampen, strijkijzers en neustrimmers een Philips-werknemer
in een uur kan fabriceren, of hoe sneller kappers een bob of buzzcut kunnen
knippen en scheren - hoe meer winst onze bedrijven maken. En die hogere
bedrijfswinsten vertalen zich - idealiter - weer in hogere lonen.

De reden dat Jan Modaal genoegen moet nemen met 37 duizend euro, is dat de grote
uitvindingen al lang en breed zijn gedaan. Zo luidt althans de verklaring van
econoom Robert Gordon in zijn invloedrijke boek The Rise and Fall of American
Growth. Dat de vooruitgang al wel zo'n beetje achter ons ligt, klinkt raar in
tijden van zelflerende chatbots, chauffeurloze vrachtwagenkonvooien,
hersenimplantaten tegen Parkinson en talloze andere doorbraken. Maar hoe
indrukwekkend deze uitvindingen ook zijn, toch steken de productiviteitscijfers
van nu bleekjes af bij die tussen pak 'm beet 1870 en 1970, constateert Gordon.
De productiviteitswinst van het internettijdperk blijft tot nu toe beperkt tot
specifieke sectoren, zoals de computerindustrie of de telecomsector. Dat staat
in schril contrast met de 'speciale eeuw tussen 1870 en 1970', schrijft Gordon,
toen de hele economie met sprongen vooruitging dankzij de introductie van
elektriciteit, auto's, telefoons en andere vondsten.

2

Krapte is een fabeltje

De Nederlandsche Bank kwam afgelopen zomer met een alternatieve verklaring: de
arbeidsmarkt is helemaal niet zo krap als werkgevers beweren. Hoe krapper de
arbeidsmarkt - oftewel: hoe moeilijker werkgevers aan geschikt personeel kunnen
komen - des te meer noten op de zang werknemers kunnen hebben. Op het eerste
gezicht ligt krapte momenteel voor de hand: het aantal werklozen is inmiddels
gedaald tot 424 duizend; begin 2014 waren dat er nog ruim 300 duizend meer. Dus
klagen bedrijven dat ze moeilijker personeel kunnen vinden. Maar DNB ziet nog
veel 'onbenut arbeidspotentieel' in de economie. Een voorbeeld van deze
verborgen werkloosheid zijn de 460 duizend Nederlandse parttimers die liever
meer uren zouden willen werken. Of de 273 duizend 'ontmoedigden' - werklozen die
tijdens de crisis zo veel afwijzingen te verstouwen kregen dat ze maar helemaal
stopten met reageren op vacatures.

3

De factor arbeid is geen machtsfactor meer

Behalve productiviteit en het aanbod van werknemers is er nog een ander
belangrijk ingrediënt voor loonstijgingen: de verdeling van 'de koek', zoals dat
in economisch jargon heet. Hoeveel van de winst houdt een werkgever voor
zichzelf, en hoeveel komt er terecht in de portemonnee van zijn werknemers? De
magere groei van de productiviteit de laatste vier decennia heeft de koek er
niet copieuzer op gemaakt. En tot overmaat van ramp is het deel van de koek dat
naar werknemers gaat in dezelfde periode ook al geslonken. Een CBS-bericht
onderstreepte dat enkele maanden geleden nog: van elke euro bedrijfswinst, gaat
73 cent naar werknemers en zelfstandigen. Medio jaren negentig was dat nog 81
cent. Werkgevers steken dus een steeds groter deel van de winst in eigen zak.

Hoe ze daarmee wegkomen? De teloorgang van de vakbonden speelt werkgevers in de
kaart. In 1960 waren vier op de tien werkende Nederlanders lid van een vakbond,
nu minder dan twee op de tien. De machtspositie van werknemers is daardoor danig
uitgeteerd. Daaraan heeft ook flexibilisering bijgedragen: wegwerpwerknemers met
een halfjaarcontractje hebben nu eenmaal minder in de melk te brokkelen dan een
collega in vaste dienst. Hetzelfde geldt voor het almaar uitdijende leger van
parttimers. En dan is de machtspositie van werkend Nederland nog eens verder
verkruimeld door de mondiaal gezien ongekende opmars van het aantal
zelfstandigen, waarvan er inmiddels een miljoen zijn.

Bovendien concurreert de fabrieksarbeider in tijden van globalisering ook met
zijn vakbroeders in Poznan en Shenzhen, zoals de kantoortijger moet opboksen
tegen het computerwonder uit Bangalore. Daar komt dan nog de concurrentie van
robots en computers bij. Bedrijven hebben geen scheepsladingen werknemers meer
nodig om het tot miljardenbedrijf te schoppen. Philips had op het hoogtepunt
begin jaren zeventig alleen al bijna 100 duizend werknemers in Nederland. Zet
daar Whatsapp tegenover: de berichtendienst telde slechts 55 werknemers toen
Facebook het bedrijf in 2014 voor 19 miljard dollar op de kop tikte. Bijkomend
voordeel voor werkgevers: nulletjes en eentjes vragen niet om loonsverhoging.

Al vier decennia liggen de lonen van Nederlanders op een gelijk niveau. Wel
economische groei, maar geen salarisverhoging. Wie of wat heeft daarin de hand
gehad?

67 duizend euro zou het salaris van Jan Modaal vandaag de dag zijn geweest als
de arbeidsproductiviteit op peil was gebleven




Bekijk de oorspronkelijke pagina: ,

LOAD-DATE: 3 November 2017

LANGUAGE: DUTCH; NEDERLANDS

GRAPHIC: GROTE UITVINDINGEN Arbeiders in een textielfabriek, waarschijnlijk in
Enschede rond 1895.
ARBEIDSPRODUCTIVITEIT De Unox-rookworstenfabriek in Oss.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              53 of 200 DOCUMENTS



                                 de Volkskrant

                            4 november 2017 zaterdag

Dijkhoff zet trend: clubs overspoeld door politici

SECTION: Sport; Blz. 28

LENGTH: 393 woorden


primeur J. Klaver naar ADO


Voetbalclubs in het hele land noteerden afgelopen week een sterke aanwas van
nieuwe seizoenkaarthouders. Die zijn bijna allemaal afkomstig uit de politiek.
Dat zeggen goed ingevoerde bronnen. De toestroom heeft te maken met de
veelgeciteerde opmerking van VVD-fractieleider en PSV-fan Dijkhoff, die
afgelopen week het Kamerlid Baudet de mond snoerde met de opmerking dat ze bij
PSV geen hockeyers in het eerste elftal opstellen.



'Dat wist ik niet', aldus een Kamerlid van de SGP dat anoniem wil blijven (K.
van der Staaij). 'Ik dacht altijd dat hockey en voetbal wel zo'n beetje
hetzelfde waren en dat je van hockeyclub MHCB Bunschoten-Spakenburg zo kon
doorschuiven naar de voetballerij bij Spakenburg. Nu begrijp ik van Dijkhoff dat
dat nog niet zo gemakkelijk gaat. Ik heb meteen een seizoenkaart aangeschaft bij
IJsselmeervogels. Mij pakt die Dijkhoff niet.'

Een andere anonieme politicus (J. Klaver) wijst erop dat Dijkhoff met zijn
voetbalvergelijkingen twee vliegen in één klap slaat. 'Hij zet je voor lul in de
Kamer en de gewone Nederlanders begrijpen hem. Die snappen het meteen, want die
staan ook elk weekend langs de lijn. Dus je moet mee, als politicus, zodat je
Dijkhoff van repliek kunt dienen, als hij over buitenspel of een vliegende
tackle begint. U merkt, ik ben me al aan het inlezen. Zondag lekker naar ADO.'

Emile Roemer verheugt zich nu al op FC Oss - Helmond Sport, de eerste
thuiswedstrijd met zijn nieuwe seizoenkaart. 'Ik zal Dijkhoff binnenkort flink
aanpakken met wat vergelijkingen tussen Oss en het grootkapitaal van Manchester
City. Daar heeft-ie niet van terug, denk ik.'

Lodewijk Asscher is sinds afgelopen woensdag 'groot fan van Ajax'. 'Ik sla geen
thuiswedstrijd over. Ik laat die Dijkhoff binnenkort alle hoeken van de Kamer
zien met een paar welgekozen voetbalwijsheden. En dan maar hopen dat we een keer
een wedstrijd winnen met negen man. Knal ik er meteen vol in: het kán. Of als ze
PSV inmaken natuurlijk.'

Het Kamerlid Baudet schafte een seizoenkaart aan bij de Amsterdamsche Cricket
Club. 'Ik zit in de Kamer de hele week al tussen het voetbalplebs', aldus
Baudet, 'dus dan wil je in het weekend graag wat meer niveau. Aliquando et
insanire iucundum est.'

Van der Staaij (SGP) schaft seizoenkaart IJsselmeervogels aan. 'Mij pakt die
Dijkhoff niet'




Bekijk de oorspronkelijke pagina:

LOAD-DATE: 3 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              54 of 200 DOCUMENTS



                                 de Volkskrant

                            3 november 2017 vrijdag

Dagboek

BYLINE: ERIK VAN DEN BERG

SECTION: V DIDU; Blz. 24

LENGTH: 254 woorden



HIGHLIGHT: Amerika kent geen armoede meer.


DiDu

Boston, 3 november 1928

Een half, misschien wel driekwart mud mooie grote aardappels lag op straat, waar
een zorgeloze groenteboer het had laten vallen en achteloos had laten liggen.
Wandelaars liepen er aan voorbij. Auto's reden door. Nu en dan reed er een wiel
over een van de piepers, die geplet op het asfalt spatte. Voedsel voor het
oprapen, en niemand die er naar omkeek .

Hebben we ooit eerder zo'n overvloed beleefd? Aardappels liggen op straat. De
armsten dragen zachte kleding, zijde, bont en rayon. Snelheid, schoonheid en
kracht zijn gewoon. Het is het socialisme ten top. Weinigen zijn arm, de
meerderheid gaat het goed, velen zijn rijk.

We zullen op dit tijdperk terugkijken als op het Utopia van de gewone man. Er is
geen armoede meer die mensen ertoe brengt hun lichaam en ziel te verlagen om
gevallen aardappels op te rapen.

Ik volg de campagnes van Hoover en Smith. Beiden zijn uiteindelijk socialisten.
Maar achter hun nogal vergelijkbare proclamaties is Hoover degene die kiest voor
de geslaagden in dit leven, terwijl Smith opkomt voor de behoeftigen. Laten we
bidden dat Hoover president wordt. We hebben genoeg Jeffersons, Lincolns,
Roosevelts en Wilsons gehad.

7 november

Herbert Hoover is onze nieuwe president. Arme Smith. Hij zal diep in de put
zitten.

Arthur Crew Inman (1895-1963), Amerikaanse kluizenaar, liet na zijn dood een 155
banden tellend dagboek na. Ingekort fragment uit From a Darkened Room - The
Inman Diary. Harvard University Press, 1996.




Bekijk de oorspronkelijke pagina:

LOAD-DATE: 2 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              55 of 200 DOCUMENTS



                                 de Volkskrant

                           2 november 2017 donderdag

[Wilders-Asscher Wilders: 'Een van mijn vragen is w...]*

SECTION: Ten Eerste; Blz. 5

LENGTH: 588 woorden

Wilders-Asscher

Wilders: 'Een van mijn vragen is wie van de bewindslieden een dubbele
nationaliteit heeft. Die krijgen allemaal een prachtige motie van wantrouwen aan
hun broek.'

Asscher: 'Het is zo plat als een dubbeltje. Wat deze mensen ook gaan doen,
Wilders vertrouwt ze niet. Wat Mohammed ook doet in de zorg, in het leger en bij
de politie, Wilders vertrouwt hem niet. U moet in de spiegel kijken.'

Wilders: 'Ik ben consistent. De wereld zou te klein zijn als ik dit wel had
gedaan bij Marokkaanse bewindslieden en niet bij mensen die ook een Zweedse
nationaliteit hebben. Ik zeg: als jij Nederlands parlementariër of regeringslid
bent, heb je maar één belang te dienen. Dan moet je de schijn van dubbele
loyaliteit vermijden.'

Asscher: 'Om de heer Wilders te citeren (uit een eerder debatje, red.): zo wordt
het er niet beter op.'

Wilders: 'Nou, zo wordt het er honderdduizend keer beter op. Dit is verdorie het
Nederlandse parlement! En hier moet je Nederlander zijn! En alléén Nederlander
zijn. Ik wil geen Turken, Marokkanen of Zweden in dit huis. Mag ik dat niet
zeggen? Dit is mijn land!'

Buma-Kuzu


Tunahan Kuzu: 'Buma zegt dat de boze burger een gewone burger is wiens zorgen
over immigratie en over de islam serieus moeten worden genomen. En hij zegt dat
het ijdele hoop is dat de islam wordt verlicht. Dat is zo generaliserend.'

Sybrand Buma: 'De heer Kuzu heeft mij op Twitter verweten dat ik
kruisvaardersretoriek gebruik. Daar gaat iets goed fout. Die term las ik
voordien alleen in vrij radicale kringen. Maar wat ik heb gezegd over de islam
hou ik staande. (...) De islam is hier en mensen hebben recht op hun geloof.
Maar we moeten opletten, omdat heel veel moskeeën worden gefinancierd vanuit
salafistische landen. Dat moet u ook zien als een risico.'

Kuzu: 'Als de heer Buma mij gaat verwijten dat we de boel aan het polariseren
zijn, moet hij naar zijn eigen uitspraken kijken. Zolang Buma volhoudt dat de
islam niet verlicht kan zijn, houd ik staande dat het kruisvaardersretoriek is
als een christen-democraat hier gaat voorschrijven hoe de islam zich zou moeten
verhouden tot Nederland. Mo en Henk zitten bij elkaar in de klas en staan naast
elkaar op de werkvloer. Die doen het prima met elkaar. De retoriek van de heer
Buma en anderen hier, dát is de splijtzwam in de samenleving.'

Dijkhoff-Thieme

Klaas Dijkhoff: 'Je moet een eenduidige keuze maken: óf een parlement dat heel
weinig doet met veel referenda, óf een parlement dat alle belangen afweegt,
zoekt naar de oplossing waar de meeste Nederlanders zich in kunnen vinden en dan
een beslissing neemt, zonder referenda. Dat laatste lijkt mij het verstandigst.'


Marianne Thieme: 'Dit getuigt van een enorme arrogantie. Heel veel mensen willen
op de een of andere manier invulling geven aan de democratie. Staat de VVD met
de rug naar die mensen toe?'

Dijkhoff: 'Ik ben een fan van onze overlegdemocratie, waarin je rekening houdt
met anderen en niet alleen maar ja-neevragen stelt. Stel dat je de ene dag
vraagt: wilt u dat de overheid zo min mogelijk kan doen en dat u zo veel
mogelijk privacy heeft? Dan zullen veel mensen 'ja' zeggen. Stel dat je de dag
erna vraagt: wilt u dat onze diensten de mogelijkheden hebben om effectief te
zijn en onze veiligheid te bewaken? Dan zullen veel mensen ook 'ja' zeggen. Dan
moet je dus niet kiezen tussen alles doen of niks doen. Dan moet je een mengvorm
vinden met een wet. Zoiets komt tot stand in een overlegdemocratie, zoals wij
die hebben. Die wil ik graag koesteren.'




Bekijk de oorspronkelijke pagina:

LOAD-DATE: 1 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              56 of 200 DOCUMENTS



                                 de Volkskrant

                            30 oktober 2017 maandag

Boosman

BYLINE: SHEILA SITALSING

SECTION: Ten Eerste; Blz. 2

LENGTH: 552 woorden


Column


Na intensieve studie naar de drijfveren van de boze Nederlander was Sybrand Buma
tot de conclusie gekomen dat de boosman eigenlijk heel gewoon is. Een gewone
Nederlander die 'pijn' lijdt, op zoek is naar 'fundamentele antwoorden',
'herkenbare tradities' wil, en 'waarden en normen' - méér, méér, méér van dat
alles. Hij vulde er een lezing van een uur mee, anderhalve maand geleden, hij
beklaagde zich over al dat opzichtige geflirt met vrijheid en gelijkheid - hij
noemde geen namen, maar hij had net zo goed op dat podium met een grote
verlichte pijl kunnen staan wijzen naar D66 en VVD. Van gelijkheidsgedram krijg
je maar individualisme en egocentrisme. En voor je het weet staat iedereen
alleen nog maar selfies te maken en sta je met de splinters van wat eens de
samenleving was in je handen.



Over nieuwlichterij als volksraadplegingen had hij het bij die gelegenheid niet,
maar het is geen verrassing dat hij ook dat schaart onder moderne fratsen waar
een mens goed zonder kan. Langslopen bij de boosman, die eigenlijk heel gewoon
is, en losjes informeren 'wat vind je er zelf eigenlijk van, boosmans die
eigenlijk heel gewoon is?': van de zotte natuurlijk. Is geen herkenbare
traditie.

Dus zo raar is het niet dat Buma zich afgelopen zaterdag in de Volkskrant op
voorhand tegen het aankomende referendum over de sleepwet verklaarde. 'Hier ga
ik uiteindelijk de keuze maken dat we dit referendum niet beschouwen als een
echt referendum', sprak hij, en in de verte klonk de echo van Mariano Rajoy die
verklaarde dat het Catalaanse referendum 'niet plaats heeft gevonden'. Met dat
verschil dat Rajoy een oorlog moet zien af te wenden, terwijl in Nederland
gewoon nog een wet van kracht is die een raadgevende volksraadpleging toestaat.
Dat de nieuwe coalitie deze wet om zeep gaat helpen, doet daar weinig van af.

Thuis mompelde iemand dat Buma misschien een verdienmodel op de boze burger
heeft gebaseerd en er derhalve belang bij heeft hem boos te houden. Of dat hij
stiekem een wetenschappelijk onderzoek aan het doen is naar boosheidsfactoren
onder de mensen en dat we dit interview niet moeten beschouwen als een echt
interview maar als een experimentje. Kijken hoe de boosman zich houdt.

Buma gelooft niet dat 'de boosheid verdwijnt door referenda' - en dat geloof ik
met hem. Wel blijkt uit menig onderzoek dat een vorm van directere
burgerinspraak, mits minder ongelukkig vormgegeven dan het huidige raadgevende
referendum, kan bijdragen aan de tevredenheid. Geen wondermiddel, wel een
aanvulling. Niet voor niets noemt de commissie die onder leiding van Johan
Remkes onderzoekt hoe het beter kan met de democratie 'het correctief
referendum' nadrukkelijk als optie. Overigens valt niet uit te sluiten dat Buma
zal besluiten het over een jaar te verschijnen eindrapport van die commissie
niet te beschouwen als een echt rapport.

Wat ook niet uit te sluiten valt: dat het hier over een jaar heel anders uit zal
zien. Buma, die het als zijn opdracht ziet 'om de broze meerderheid van Rutte
III overeind te houden', suggereert dat hij spreekt namens de coalitie. D66 is
evenwel nu al boos. Twee dagen na de bordesscène. Dat is knap. Niet uit te
sluiten valt dat Buma tegen D66 zal zeggen dat zijn uitspraken niet moeten
worden beschouwd als echte uitspraken.




Bekijk de oorspronkelijke pagina:

LOAD-DATE: 29 October 2017

LANGUAGE: DUTCH; NEDERLANDS

GRAPHIC: Sheila Sitalsing

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              57 of 200 DOCUMENTS



                                 de Volkskrant

                            28 oktober 2017 zaterdag

'Ik, als CDA-leider, tegenover de premier. Daar zal niks aan veranderen'

BYLINE: FRANK HENDRICKX EN REMCO MEIJER

SECTION: Ten Eerste; Blz. 10, 11

LENGTH: 1861 woorden



HIGHLIGHT: CDA-leider Sybrand Buma stut de komende jaren vanuit de Kamer het
kabinet-Rutte III. De meerderheid is wankel en confrontaties met premier Mark
Rutte sluit hij niet uit. 'Mijn kritiek op hem houd ik overeind.'


Interview Sybrand Buma

Sybrand Buma had deze week op het bordes kunnen staan. Op het ministerie van
Financiën hielden ze al rekening met de CDA-leider. Voor Justitie en Veiligheid
leek de Friese jurist ook een logische kandidaat. Hij koos uiteindelijk voor een
plek in Tweede Kamer. Partijgenoten als Hugo de Jonge en Ank Bijleveld zitten nu
in de dienstauto met chauffeur, Buma gaat met het openbaar vervoer naar huis.

Zijn opdracht is om de broze meerderheid van Rutte III overeind te houden. 'Ik
heb nooit gedacht: 'Wat is een leuk baantje voor mij?' In deze constellatie ligt
mijn plek in de Tweede Kamer. Dit is het Nederland van 2017: een coalitie van
vier partijen en een meerderheid van één. Daar mogen we al heel blij mee zijn.
Ieder Kamerlid heeft nu een soort nucleaire knop. Een Kamerlid dat 'nee' zegt,
doet dat namens ons allemaal, want dan zijn we de meerderheid kwijt. We moeten
de komende jaren vooral tijdig zien aankomen als zoiets opduikt. Dan gaan we
kijken hoe reëel de bezwaren zijn.'

Ook in de Eerste Kamer is de meerderheid miniem. De CDA-senatoren aten de
afgelopen jaren niet bepaald uit uw hand.

'Dank u. Is ook zo. De CDA-Eerste Kamerleden hebben een onafhankelijke positie,
maar ze weten ook dat we in de coalitie een probleem krijgen als de kern van een
regeerakkoord onderuitgehaald wordt. Ik heb de ervaring om dat soort momenten te
zien aankomen.'

Is het voor u teleurstellend dat niet iedereen staat te springen om minister te
worden?


'Nee, dat vind ik niet teleurstellend. Er kunnen heel goede persoonlijke redenen
zijn om het niet te doen. Ik zou het ook gek vinden als iemand meteen zegt: 'Wat
een leuk avontuur!' Dat gevoel zal namelijk snel omslaan. Er wordt een enorme
verantwoordelijkheid op iemands schouders gelegd. Ben je bereid - dat soort
termen heb ik gebruikt toen ik de bewindslieden benaderde. Ik heb nooit de
illusie willen wekken dat ik een soort erebaantje met pluche in de aanbieding
heb. Regeren is een spijkerbed.'

Ferdinand Grapperhaus van Justitie en Veiligheid krijgt volgende week al zijn
eerste motie van wantrouwen aan de broek. Geert Wilders vindt dat hij zich in
het verleden te mild uitliet over jihadgangers.

'Dat is de politiek waar je in komt. Ik weet dat hij dit soort dingen aankan.
Daarom heb ik hem ook gevraagd. Grapperhaus gaat nu echt niet stuiteren.'

In uw Schoo-lezing sprak u over de 'clash of civilizations' die met immigratie
en globalisering naar Nederland is gekomen. Wat gaat uw kabinet daaraan doen?

'Maatschappelijke trends houden zich niet aan kabinetsperiodes. Dat is een
andere reden waarom ik in de Tweede Kamer blijf. In de fractie kan ik verder
bouwen aan een ideologische agenda. Dat is essentieel in een tijd waarin
iedereen denkt dat ideologieën niet meer bestaan. Ik moet helaas aan mijn
criticasters melden dat ik zal blijven praten over immigratie, integratie,
identiteit, over mensen die op zoek zijn naar zekerheid in een globaliserende
wereld.

'Dit kabinet van vier heel verschillende partijen geeft een richting aan. We
investeren in veiligheid, er komt een maatschappelijke diensttijd, op het gebied
van identiteit worden er stappen gezet, de onzekerheid op de arbeidsmarkt gaan
we aanpakken.

'Maar het is meer dan een lijstje dat afgestreept wordt. De hoofdvraag blijft:
waarom is er in een tamelijk welvarend land zo veel onrust, zo veel onzekerheid,
zoveel boosheid? Waarom is dat een trend die we overal zien? In de VS is Trump
aan de macht. In Tsjechië is nu ook een soort Trump gekozen. In het rijke
Duitsland komt AfD aan de fundamenten van het land.

'Politiek is meer dan afrekenen op basis van een zinnetje in het regeerakkoord,
het is ook ingaan op de diepere vraag van een samenleving die zoekende is. Als
we dat niet doen, moeten we er niet van opkijken dat er Trumps gekozen worden.'

Er was ook binnen uw partij kritiek op uw lezing.

'Dat klopt, al is het een relatief kleine groep. Kritiek kan soms ook waardevol
zijn. Sommige mensen vonden dat ik van de term 'gewone Nederlander' een soort
exclusief begrip heb gemaakt. Alsof je alleen als je boos bent een gewone
Nederlander bent. Dat is natuurlijk niet zo en dat heb ik ook nooit gezegd. Ik
wilde alleen zeggen dat die bezorgde Nederlanders óók gewone Nederlanders zijn
en geen vreemd sociologisch verschijnsel. De politiek kan niet van bovenaf
blijven zeggen: 'Het gaat toch lekker'.'

U noemde immigratie als belangrijkste reden voor de onrust. In het regeerakkoord
staat dat het Vluchtelingenverdrag 'bij de tijd' moet worden gebracht. Wat
betekent dat?

'Onderzoeken van het Sociaal en Cultureel Planbureau geven duidelijk aan dat
immigratie zorg nummer één is. In het regeerakkoord staat dat het
Vluchtelingenverdrag het kader blijft, maar we gaan nu wel onderzoeken of het
verdrag uit 1951 antwoord biedt op de uitdagingen van vandaag.

'We moeten in de toekomst op een andere manier met de vluchtelingenstromen
omgaan, ook omdat de migratiedruk vanuit Afrika zal toenemen door de
bevolkingsgroei en klimaatverandering. Als vluchteling moet je nu één ding
bereiken: de zee zien over te komen. Als je daarna met het Vluchtelingenverdrag
in de hand het woord 'asiel' uitspreekt, ben je binnen. Dan ga je nooit meer
terug. Dat is op de langere termijn gewoon niet houdbaar.'

Maar verandert er de komende jaren iets aan dat verdrag?

'Nee. Een partij als D66 hecht zeer aan het Vluchtelingenverdrag. Ik ook, maar
ik denk dat er wijzigingen noodzakelijk zijn. De komende jaren gebeurt dat
inderdaad niet. Wat we ook hadden opgeschreven in het regeerakkoord, het was
internationaal toch niet gelukt om dat verdrag in vier jaar tijd te veranderen.
Andere landen moeten dat ook willen. We kunnen het niet eenzijdig opzeggen en
dat wil ik ook helemaal niet.'

Het is onhoudbaar, maar we kunnen het niet veranderen... Zou 'de boze
Nederlander' onder de indruk zijn?

'Ik ga niet iets beloven wat ik niet kan waarmaken. Dat kan alleen een populist
doen. We hebben op korte termijn de vluchtelingenstroom beperkt door het akkoord
met Turkije. Met Libië zijn ook veel meer afspraken gemaakt dan we voor mogelijk
hadden gehouden. Dit is iets voor de lange adem. Door een onderzoek te doen,
laat je zien dat de verdragstekst niet heilig is. Daarom heb ik het ook heel
bewust in het regeerakkoord laten zetten.'

Zou de afkeer van het politieke establishment ook voortkomen uit de lenigheid
die politici zich moeten veroorloven? U zei vorig jaar dat Mark Ruttes erfenis
bestaat uit 'een aaneenschakeling van loze woorden en loze beloften'. Nu werkt u
samen alsof er nooit iets gebeurd is.

'Het is terecht om je af te vragen of het allemaal nog te begrijpen is. De
dubbelheid is er, maar het ontslaat me niet van de plicht de stappen te nemen
die ik nu neem. Anders rest niets anders dan de methode van Jesse Klaver: nooit
meedoen. Dan voldoe je aan de wens om een rechte lijn te houden, maar de kiezer
heeft er helemaal niets aan.

'Dit is het ingewikkelde politieke stelsel waar we inzitten. De verkiezingen
zijn geëindigd met de VVD als grootste partij en Mark Rutte als politiek leider.
Het CDA is niet de grootste, maar heeft de taak gekregen om mee te regeren. Dan
hebben Rutte en ik de verantwoordelijkheid om dat goed te doen en er een succes
van te maken. Dan kunnen we niet blijven hangen in het verleden.

'Ik houd de kritiek van toen staande. Als Rutte weer met zo'n 'pleur op'-achtige
opmerking komt, sta ik op dezelfde manier in de Kamer. Ik, als CDA-leider,
tegenover de premier. Daar zal niks aan veranderen, al verwacht ik niet dat het
nodig is.'

U heeft het over de methode-Klaver. Was het niet legitiem van GroenLinks om
eruit te stappen? Die partij wil dat vluchtelingen in Europa asiel kunnen
aanvragen, u niet.

'De methode-Klaver is dat je de ene dag akkoord bent met een tekst, een dag
later erop terugkomt en weer een dag later wegloopt. Totaal onverantwoord. Stel
je voor dat ik het zo had gedaan: het CDA wil een verplichte dienstplicht en
anders ga ik lekker aan de kant zitten. Op de korte termijn handig, want je
houdt schone handen. Maar zo kan het niet. Het is hooghartig wat Klaver doet.

'Een onderhandelaar moet willen begrijpen waarom sommige zaken belangrijk zijn
voor een ander. Iedereen heeft herkenbaarheid nodig. De dienstplicht is nu
omgezet in werk voor de gemeenschap zonder verplichting. Dat vond D66 ook
interessant. Omgekeerd hebben we nu een vooruitstrevende paragraaf over de
lhbti-gemeenschap. Ik loop niet meteen warm voor de genderneutrale wc's, maar
als ik mij erin verplaats, snap ik dat het voor een groep belangrijk is dat de
politiek hun wensen serieus neemt. Dan denk ik: dit is ook voor het functioneren
van een gemeenschap goed. D66 benadert het meer vanuit het individu.

'De tegenstelling in Nederland is niet zozeer progressief versus conservatief,
maar meer nog individueel versus collectief denken. In dit kabinet worden die
invalshoeken bij elkaar gebracht. We zijn er zo in geslaagd meer ambitie in het
regeerakkoord te krijgen dan ooit iemand voor mogelijk heeft gehouden -
inclusief ik zelf.'

U verwijst vaak naar rapporten van het Sociaal en Cultureel Planbureau. Daarin
staat ook dat de meeste Nederlanders graag referenda willen. Toch worden die
afgeschaft.

'Er staat iets tegenstrijdigs in die rapporten: 'We hebben een sterke leider
nodig én we willen referenda.' Dat kan nooit allebei waar zijn. Ik geloof niet
dat de boosheid verdwijnt door referenda. Er ontstaat juist een ellende die
onoplosbaar is. Dat hebben we gezien na het Oekraïnereferendum. De meerderheid
in de Tweede Kamer stemde voor het referendum, maar bij de eerste de beste
gelegenheid zei diezelfde meerderheid: deze uitslag kunnen we niet volgen. Er
ontstond een onoplosbare situatie die alleen maar tot meer boosheid heeft
geleid.

'Nu krijgen we weer een referendum over de sleepwet voor de
inlichtingendiensten. Dat is een buitengewoon ingewikkeld ding met enorme
consequenties als het niet doorgaat. Daar kun je geen digitale vraag over
stellen: ja of nee. Dat referendum wordt samen gehouden met de
gemeenteraadsverkiezingen volgend jaar, maar sommige gemeenten hebben dan
helemaal geen verkiezingen. Op sommige plekken krijg je dus een opkomst van 10
procent voor het referendum en op andere plekken van 70 procent. Daar is niet
over nagedacht. Het klopt gewoon niet.'

Gaat het kabinet de uitslag overnemen?

'We hebben al afgesproken dat we het referendum gaan afschaffen. Het is een rest
uit het verleden. Een staartje. En ik wil dat die sleepwet doorgaat. Hier ga ik
uiteindelijk de keuze maken dat we dit referendum niet beschouwen als een echt
referendum. Ik zie niet goed hoe we de uitslag moeten overnemen, terwijl we
eigenlijk al hebben afgesproken dat we van het raadgevend referendum af willen.'


Zo denkt de rest van de coalitie er ook over?

'Daar ga ik van uit, maar ik spreek niet voor de anderen. Mijn standpunt kan
geen verrassing zijn.'

Gaat dit kabinet voorkomen dat er in Nederland een politieke vloedgolf komt die
de gevestigde partijen wegvaagt?

'Dat is mijn ambitie. Het kan, maar het moet wel nog blijken.'

Ik heb nooit de illusie willen wekken dat ik een soort erebaantje met pluche in
de aanbieding heb. Regeren is een spijkerbed




Bekijk de oorspronkelijke pagina: ,

LOAD-DATE: 27 October 2017

LANGUAGE: DUTCH; NEDERLANDS

GRAPHIC: Buma 'Ik heb nooit gedacht: 'Wat is een leuk baantje voor mij?' In deze
constellatie ligt mijn plek in de Tweede Kamer.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              58 of 200 DOCUMENTS



                                 de Volkskrant

                           26 oktober 2017 donderdag

Nederland is consistent

BYLINE: LAURA DE JONG

SECTION: Opinie en Debat; Blz. 25

LENGTH: 713 woorden



HIGHLIGHT: De spanning tussen Nederland en Sint Maarten over de voorwaarden van
financiële steun loopt op. Premier Rutte stelt zijn bezoek aan het door de
orkaan Irma verwoeste eiland nu uit. Een logisch besluit?

Gert Oostindie, hoogleraar en directeur van Het Koninklijk Instituut voor Taal-,
Land- en Volkenkunde (KITLV):

Premier Rutte stelt zijn bezoek aan Sint Maarten voor onbepaalde tijd uit.
Verstandig?

'Het is jammer dat het zo moet lopen. Maar dat Nederland het hard speelt is niet
onbegrijpelijk. Er zijn grote problemen met de integriteit van de bestuurders op
Sint Maarten en zolang die niet zijn opgelost, is Nederland niet bereid om grote
hoeveelheden geld te investeren. Dat vind ik consistent.'

Is het echt zo ernstig gesteld met de integriteit van het bestuur?

'Er zijn grote problemen. Maar ik begrijp dat het voor de regering van Sint
Maarten onverteerbaar is het zwaarbevochten zelfbestuur terug te geven aan
Nederland, al is het formeel maar tijdelijk. '

Is het een vergissing geweest om Sint Maarten een autonoom land te maken in
2010?

'Dat is achteraf praten. Ik heb er met een collega Inge Klinkers een boek over
geschreven en toen veel mensen geïnterviewd. Het viel mij op dat in Nederland,
Aruba en Curaçao vrijwel iedereen zei: Sint Maarten is te klein om een succesvol
land te worden. De enigen die het wel een goed idee vonden waren de politici van
Sint Maarten zelf.'

Volgens een ambtenaar die anoniem wil blijven heeft juist Den Haag voor de
huidige explosieve situatie gezorgd.

'Nederland gebruikt deze situatie om iets te doen aan de integriteit van het
bestuur. Het gebruikt het nu als een soort van stormram: de landsregering van
Sint Maarten kan zich niet permitteren dat het geld niet loskomt. Nederland
chanteert in die zin. Het is deels onvermijdelijk en consistent dat Nederland
dat doet, maar het is erg te betreuren dat Den Haag en Sint Maarten dit niet
samen oplossen.'

'De gewone man wil toezicht'

Suzanne Koelega, correspondent voor de Sint Maartense krant The Daily Herald in
Nederland:

Is de ruzie tussen Nederland en Sint Maarten compleet?

'Nee, de ruzie is pas echt compleet als de Rijksministerraad artikel 51 in
werking gaat stellen en het bestuur van Sint Maarten aan de kant zet. Als er
geen akkoord komt over de integriteitskamer, zal dat de enige manier zijn om te
zorgen dat het wederopbouwfonds door kan gaan.'

Wie is volgens u schuldig aan de ruzie?

'Ik snap beide partijen. Sint Maarten is een autonoom land en geeft niet zomaar
zijn autonomie prijs. Aan de andere kant heeft Nederland ook gelijk dat het
maximale controle wil hebben over het wederopbouwfonds. Het is geld van de
Nederlandse belastingbetaler. Vergeet niet, die controle is ook wat de gewone
Sint Maartenaar het liefste wil. De gewone man op straat is helemaal niet
geïnteresseerd in het politieke geroezemoes dat nu plaatsvindt tussen Den Haag
en Philipsburg, die wil een oplossing. Laten we niet vergeten dat we het hebben
over hulp aan mensen, aan koninkrijksburgers. Elke dag dat deze kemphanen
tegenover elkaar staan is er een te veel.'

U heeft als journalist van The Daily Herald meer dan tien jaar op Sint Maarten
gewoond. Klopt het beeld van 'het roversnest'?

'Nee, dat is een PVV-term. De gewone Sint Maartenaar werkt heel hard. Misschien
wel het hardste van het hele koninkrijk. Het is een druk en dynamisch eiland
waar alles in het teken staat van toerisme. Er zijn een heleboel eerlijke mensen
op Sint Maarten die hun huis en baan al kwijt zijn en nu slachtoffer dreigen te
worden van een politieke discussie.'

Er wordt gezegd dat een kleine elite van acht families de macht heeft op Sint
Maarten.

'Dat klopt. Het is een klein eiland. Ik zal niet zeggen dat deze families alle
macht hebben, maar wel veel macht. Je hebt ook figuren op het eiland opereren
die connecties hebben met de Italiaanse, Turkse en Russische maffia. Die komen
af op de Amerikaanse dollars die op Sint Maarten geïnvesteerd worden. Zij hebben
hotels, casino's, nachtclubs en restaurants. Er valt zoveel geld te verdienen op
Sint Maarten, dat trekt allerlei malafide mensen aan.

Dat Nederland toezicht wil op het geld en de grenzen is dus begrijpelijk.'

Hoe ziet u de toekomst?

'Ik ben somber gestemd. Zonder het Nederlandse hulpfonds zie ik geen toekomst
voor Sint Maarten. De grote zware klappen gaan nog vallen op Sint Maarten. Die
orkaan was de eerste grote smak, maar de tweede grote klap komt nu in de vorm
van een ingestorte economie en grote werkloosheid.'




Bekijk de oorspronkelijke pagina:

LOAD-DATE: 25 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              59 of 200 DOCUMENTS



                                 de Volkskrant

                            24 oktober 2017 dinsdag

Reportage Afd-aanhang in Berlijn afgevaardigden

BYLINE: THEO KOELÉ

SECTION: Ten Eerste; Blz. 4, 5

LENGTH: 1004 woorden



HIGHLIGHT: Een kwart van de bewoners van de Berlijnse wijk Marzahn-Hellersdorf
stemde op de AfD, die vandaag haar entree maakt in de Bondsdag. Niet dat ze
wonderen verwachten van de rechts-populisten, maar de gevestigde partijen hadden
een tik nodig.


Op een guur plein tussen een S-Bahnstation en massieve hoogbouw drinken Detlev
(63) en Jörgen (61) een biertje. Ze willen graag praten over vroeger, toen
(bijna) alles beter was. Ja, zelfs in de DDR, waar 'hun' Berlijnse wijk
Marzahn-Hellersdorf een pronkstuk was van woningbouw voor jonge gezinnen en
mensen die zich verdienstelijk maakten voor de oppermachtige communistische
partij.



Bij de parlementsverkiezingen van september stemde beiden op de AfD, beamen ze.
'Is dat verkeerd?, zegt Jörgen uitdagend.' We zijn de enigen niet.' Sterker nog,
in het stadsdeel met ruim een kwart miljoen inwoners koos bijna een op de vier
kiezers voor de rechts-populistische Alternative für Deutschland die vandaag
zijn intrede doet in de Bondsdag. In Marzahn-Hellersdorf is de AfD de tweede
partij, na Die Linke (voortgesproten uit de partij die de DDR regeerde), en nipt
voor de CDU van bondskanselier Angela Merkel.

Niet dat Detlev, gepensioneerd stukadoor, en Jörgen, zwemtrainer, wonderen
verwachten van de AfD. Ze wilden de 'traditionele partijen' een tik uitdelen,
omdat die de ogen sluiten voor problemen van gewone burgers als zij. Ze hebben
'een proteststem tegen de regering' uitgebracht, en evenzeer tegen de
parlementaire oppositie: 'Allemaal jaknikkers.'

Het begint zachtjes te regenen, maar beiden willen graag hun grieven kwijt. Die
komen erop neer dat oude waarden en fatsoensnormen verdwijnen. De grote
toestroom van buitenlanders is de belangrijkste oorzaak. Beide mannen larderen
hun tirade met voorbeelden uit eigen ervaring. Moslimvrouwen zwemmen gescheiden,
zodat anderen ('Duitsers, ja) niet in het lokale zwembad terechtkunnen als ze
willen; in turnhallen gebeurt hetzelfde. Buitenlanders accepteren slechtbetaalde
banen en verdringen daardoor de oorspronkelijke bevolking van de arbeidsmarkt
(dat doen niet alleen moslims trouwens, maar ook Polen en Roemenen).

Op de woningmarkt hebben buitenlanders eveneens een negatieve invloed; ze
concurreren met Berlijners die zich de hoge huren elders niet kunnen veroorloven
en daarom hier, relatief goedkoop, willen wonen. En dan is er natuurlijk het
probleem van de veiligheid...'Oude mensen en vrouwen durven 's avonds niet meer
de straat op.'

Geen achternamen

Is er dan niets om tevreden over te zijn? Jazeker, het winkelaanbod, dat vooral
bestaat uit goedkope supermarkten. Vroeger waren er alleen kleine 'Tante
Emma'-winkels. Wat eigenlijk wel knus was.

Hun spraakzaamheid en vriendelijkheid ten spijt, willen Detlev en Jörgen hun
achternamen niet noemen. 'Dan kent iedereen ons'. De AfD staat ook in het
buitenland in een kwaad daglicht, weten ze.

Even verderop, in een foeilelijk café, willen twee AfD'ers die aan het dobbelen
zijn wel met hun naam in de krant. 'Ik ben er trots op een nationalist te zijn',
zegt de 57-jarige zakenman Klaus-Peter Heller. 'Ik noem me graag een Duitser.
Ben ik dan een nazi? Belachelijk!

'Natuurlijk, er zitten wel een paar nazi's bij de AfD. Maar het wordt zwaar
overdreven. Toen de Groenen voor het eerst in de Bondsdag kwamen, werden ze
linkse terroristen genoemd. Toen Die Linke in het parlement kwam, zei men: 'Die
lui hebben allemaal voor de Stasi (de gevreesde veiligheidsdienst van de DDR,
red.) gewerkt. Quatsch natuurlijk.' Waarmee hij overigens niets positiefs over
beide partijen wil zeggen. Die Linke domineert al jarenlang het bestuur van de
deelgemeente Marzahn-Hellersdorf en heeft niet kunnen zorgen voor de 'orde en
veiligheid' waarop Heller prijs stelt. Het steekt hem vooral dat 'buitenlanders
geen respect kunnen opbrengen voor vrouwen'.

'Ik haal mijn vrouw altijd af van het S-Bahnstation', zegt Ulf Baumann, een
56-jarige metselaar die te zeer in het dobbelspel verdiept is om zich in het
gesprek te mengen. Zijn vrouw Anne (46) die bij de belastingdienst werkt, heeft,
anders dan Ulf, 'geen proteststem' op de AfD uitgebracht. Wat bereik je ermee?
De AfD zal moord en brand schreeuwen in de oppositie, en daar blijft het bij.

Sinds vorig jaar is de AfD vertegenwoordigd is het parlement van de Duitse
deelstaat Berlijn. AfD-afgevaardigde Jeannette Aubricht (46) deed in september
een gooi naar een zetel in de Bondsdag, maar werd in haar kiesdistrict
gepasseerd door een kandidate van Die Linke, wier politieke loopbaan begon in de
DDR. Auricht houdt kantoor in een kantoor op de Allee der Kosmonauten, een
kilometerslange verkeersader die door Marzahn-Hellersdorf loopt. Ze heeft de
bovenste verdieping betrokken, want ze wilde geen beledigende graffiti op de
muur en stenen door de ruiten, zoals partijgenoten te verduren hadden. Het roept
herinneringen op aan haar jeugd in de DDR: 'Je mocht er geen afwijkende mening
op na houden. Nu worden we weer in een hoek gedreven.'

Verwaarloosde huizen

Een korte autorit door het kiesdistrict leidt langs een van de zeven grote
opvangcentra voor asielzoekers (zo'n 16 procent van de bevolking is migrant, het
aantal is sinds 2010 verdubbeld), en eindigt in een troosteloze straat die
luistert naar de weidse naam Kastanienboulevard. Dichtgetimmerde etalages,
verwaarloosde huizen, overal lege bierflessen.

Een vrouwelijke jogger op leeftijd spreek Auricht aan, maar maakt zich snel uit
de voeten als de AfD-politica zich voorstelt. Heel anders verloopt de
onverwachte ontmoeting met de 47-jarige Anke Weiler, een overtuigd
AfD-aanhanger. De vrouw zegt door de Stasi jarenlang opgesloten, mishandeld en
seksueel misbruikt te zijn. Ze hoopt dat volksvertegenwoordiger Auricht in staat
is een schadeloosstelling los te peuteren, bij deze of gene autoriteit.

Auricht voelt met haar mee; ze zat zelf een paar dagen vast in een Stasi-cel.
Maar belangrijker dan dat ('haar leed is niet te vergelijken met het mijne') is
het gebrek aan empathie in de samenleving. 'We laten mensen toe uit de hele
wereld, in enorme aantallen. Onze eigen slachtoffers vergeten we.'

In de DDR mocht je er geen afwijkende mening op na houden. Nu worden we weer in
een hoek gedreven

92 levert de AfD aan de Bondsdag, die 709 afgevaardigden telt.




Bekijk de oorspronkelijke pagina: ,

LOAD-DATE: 23 October 2017

LANGUAGE: DUTCH; NEDERLANDS

GRAPHIC: Anne en Ulf Baumann en Klaus Peter-Heller. De mannen stemmen AfD, Anne
niet.
AfD-afgevaardigde Jeannette Aubricht (links) in gesprek met Anke Weiler,
overtuigd aanhanger van de rechts-populisten.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              60 of 200 DOCUMENTS



                                 de Volkskrant

                            21 oktober 2017 zaterdag

Stijgers & dalers

SECTION: Sir Edmund; Blz. 6

LENGTH: 440 woorden



HIGHLIGHT: Jet Steinz bekijkt wekelijks de CPNB Bestseller 60 en vindt daar iets
van. Vandaag: Een Nobelprijs, wie maalt daar nog om?


De bekendmaking van de winnaar van de Nobelprijs voor de Literatuur is
stilletjes voorbijgegaan. In ieder geval aan de CPNB Bestseller 60, waarin
precies nul boeken van de Japans-Engelse Kazuo Ishiguro zijn verschenen. Dus
géén De rest van de dag, Toen wij wezen waren of Laat me nooit alleen, maar
daarom is er wél plaats voor Polderglamour van televisiemakers Stijn van Vliet
en Daan Boom, die in hun programma Streetlab trots verkondigden dat ze in 48 uur
een roman hadden geschreven. Daarmee scharen ze zich achter 'de gewone man' in
zijn strijd tegen de literaire elite: want wat Van Vliet en Boom eigenlijk
willen zeggen, is dat een boek schrijven simpeler is dan je denkt, jarenlange
ervaring en een writer's goldmine zijn helemaal niet nodig. Met tips en tricks
van schrijvers als Daan Heerma van Voss en Bart Chabot en een aantal naamgrapjes
(Jerry Armspek van de Bacon Studio's, ha-ha) kom je er óók - zij althans wel,
want Polderglamour staat op 51 in de top-60 en in het AD ziet Özcan Akyol dat
het goed is (drie sterren). Een Nobelprijs, wie maalt daar nog om?



Als die twee snotapen een roman schrijven, maak ik een boek over de keuken van
het hoge Noorden, moet Yvon Jaspers gedacht hebben, die zelf zoals nog steeds
aan haar accent te horen uit het diepe zuiden komt, en bovendien helemaal geen
achtergrond in het eetwezen heeft. Maar dat maakt dus niets uit; en zelf denkt
ze trouwens weleens dat haar verre voorouder een ruige Viking was, zó gelukkig
wordt ze van de Scandinavische hygge en fika. Die eerste term kennen we
inmiddels wel (van onder meer Meik Wikings internationale bestseller Hygge), de
tweede - die iets betekent als gezellig samenzitten met een kop koffie en
Zweedse zoetigheden - moet nog een beetje inburgeren. Maar met Yvons De
keukentafel van het Noorden, die binnenkomt op 54, zal dat wel lukken.

CPNB BESTSELLER 60

1. Dan Brown: Oorsprong; Luitingh-Sijthoff (2)

Het vijfde Robert Langdon-avontuur.

2. Martijn van der Linden & Maranke Rinck Knikkeruil; Stichting CPNB (2)

Prentenboek Kinderboekenweek.

3. Renée Rachel Russell Dagboek van een muts 11; De Fontein (4)

Elfde deel in populaire meidenserie.

4. Mo Gawdat: De logica van geluk; Brandt (4)

5. Roald Dahl: De griezels; De Fontein Jeugd (22)

6. Youp van 't Hek: IJdel onkruid; Thomas Rap (-)

7. Vivian den Hollander, Dagmar Stam Lekker nooit niet bang!; Van Holkema &
Warendorf (7)

8. Paolo Cognetti: De acht bergen; De Bezige Bij (6)

9. Griet Op de Beeck Het beste wat we hebben; Prometheus (3)

10. Marianne Busser & Ron Schröder: Kwallenpap & slakkenvla; Moon (7)

Tussen ( ) het aantal weken in de top-60




Bekijk de oorspronkelijke pagina:

LOAD-DATE: 20 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              61 of 200 DOCUMENTS



                                 de Volkskrant

                            21 oktober 2017 zaterdag

Geselecteerd om vlijtig en trouw het akkoord uit te voeren

BYLINE: DOOR ARIEJAN KORTEWEG FOTO FREEK VAN DEN BERGH

SECTION: Ten Eerste; Blz. 8, 9

LENGTH: 1003 woorden



HIGHLIGHT: Na tweehonderd dagen onderhandelen is er een kabinet-Rutte III. Wat
het wil is vastgelegd in het regeerakkoord, voor politieke inkleuring is niet
veel ruimte. Kunnen de coalitiepartijen zich de komende jaren nog wel
profileren?


Kijk je door de oogharen naar het aanstaande kabinet-Rutte III, dan zie je heel
veel bestuurlijke ervaring. Ook kennis van het Haagse circuit is in hoge mate
aanwezig. Dit kabinet heeft op alle olifantenpaadjes en in alle achterkamers
zijn voetsporen liggen. Andere kwaliteiten zijn juist minder vertegenwoordigd.
Ondernemers zijn nergens te bekennen en met de diversiteit is het slecht
gesteld. We krijgen een bordes van overwegend roomwitte mannen. Alsof de tijd
heeft stilgestaan.



Het parlement is niet representatief, concludeerde deze week de staatscommissie
die onder leiding van Johan Remkes ons parlementair stelsel gaat onderzoeken.
Parlementariërs komen uit een kleine kring van ingewijden, die doorgaans al
dicht tegen de macht aanschurkten. De doorsneeburger herkent zich niet in hen en
voelt zich vaak niet vertegenwoordigd. Die afstand is een voedingsbodem voor
populisme.

Iets dergelijks is ook met deze regeringsploeg aan de hand. Je kunt er op
voorhand niets kwaads van zeggen. Een gewoon kabinet van competente lieden, iets
anders mag je ook niet verwachten van vier partijen die vooral de gewone
Nederlander willen bedienen. Velen verbleven een tijdje aan het Binnenhof en
vertrokken om ervaring op te doen in het bestuur van een stad of provincie. Dat
is een beproefde leerschool, die al decennia zijn nut bewijst - dit is in zekere
zin een wethouderskabinet.

Het zijn vijftien nieuwe gezichten die donderdag met premier Rutte en koning
Willem-Alexander op het bordes van paleis Noordeinde staan. Toch zal het
gezelschap vertrouwd aandoen. Dit is het slag mensen dat Nederland al decennia
bestuurt. Weinig vrouwen - de VVD, die in de eigen gelederen maar één vrouw vond
die geschikt is om minister te worden, mag D66 met zijn drie vrouwelijke
ministers wel dankbaar zijn. Geen mensen met een kleurtje ook. Wel veelal
bestuurlijk gelouterde types die zich voornemen ons land keurig vier jaar verder
te helpen.

In veel landen zouden ze voor zo'n kabinet tekenen. Gekke dingen hoeven we van
hen niet te verwachten. Met een tot achter de komma uitgewerkt regeerakkoord als
leidraad zijn veel beslissingen genomen voordat het regeren goed en wil begint.
En waar in een vorig kabinet de werklast groot was - bij Veiligheid en Justitie,
bij Defensie, bij Economische Zaken - wordt de klus opgeknipt.

Zo kalm en evenwichtig is het niet altijd. Denk aan Kok I, met tegendraadse
types als Sorgdrager, Borst en Wijers. Denk aan Balkenende I, een woeste
cocktail met fatale uitwerking. Ook Rutte I had iets resoluuts, met de belofte
van een coalitie 'waarbij rechtse mensen zich de vingers aflikken'.

Rutte II was weer heel anders. Bijna louter zwaargewichten in het kabinet, die
tevoren niet alles dichttimmerden, maar afspraken het al doende eens te worden
over de koers. Die ploeg was druistig, de eerste drie maanden regende het
wetsvoorstellen. Door alle ambitie moest de begroting worden bijgesteld; er was
een gevoel van urgentie.

Soepele geest

Niets van dat al bij Rutte III. Sturm und Drang is wellicht ook te veel gevraagd
na tweehonderd dagen onderhandelen. Wat we mogen verwachten is een kabinet van
secundaire deugden: vlijt, nauwgezetheid, trouw, plichtsbesef - eigenschappen
passend bij dit regeerakkoord. De verbouwing is achter de rug, is de stemming
aan het Binnenhof. Daarvoor waren kardinale deugden als moed, rechtvaardigheid
en omgang met emoties nodig. De fase die nu aanbreekt is die van bijpunten en
voortborduren. Het economisch tij dwingt geen forse bijstellingen af; dit
kabinet kan uitgeven wat in de vorige periode bezuinigd is. De maatschappelijke
druk is daardoor kleiner.

Wat te voorzien was, zit nagelvast in het akkoord. Over het onvoorziene wat zich
gaat voordoen - economische crisis, wassend water, internationale spanningen? -
moet al doende tussen vier partijen onderhandeld worden. Dat laat weinig ruimte
voor politieke inkleuring. Van de ministers wordt een soepele geest gevraagd.

Dat inkleuren zal veel meer in de Kamer gebeuren. Daar komt de politieke macht
te liggen. Sybrand Buma, Alexander Pechtold en Gert-Jan Segers staan klaar om
daaraan gestalte te geven. Alle drie met een gelijksoortige motivatie: u heeft
mij gekozen om het geluid van mijn partij te verwoorden; dat kan het best vanuit
de Kamer. Profiel in het parlement, dociel in het kabinet - zo luidt de beoogde
taakverdeling. Heel anders dus dan de invulling die PvdA-fractieleider Diederik
Samsom gaf aan zijn rol tijdens Rutte II.

Dat wil niet zeggen dat we van deze ministers niks gaan horen. Halbe Zijlstra,
Hugo de Jonge, Wopke Hoekstra, Ferdinand Grapperhaus, Eric Wiebes en Sigrid Kaag
zijn er de types niet naar om vier jaar onopgemerkt op de winkel te passen. Maar
ze worden geacht hun profiel op te bouwen als bewindspersoon, door de wijze
waarop ze het regeerakkoord uitvoeren. Voor een Frans Timmermans, die over zowat
alles zijn licht wilde laten schijnen, is in deze coalitie geen ruimte.

Op het volbrengen van die klus zijn deze ministers geselecteerd. Ze zullen het
landsbestuur daarmee wat verder depolitiseren. Dat krijg je als vier partijen
van het politieke midden samen een kabinet vormen: een nadrukkelijke
stellingname wordt dan meteen een bron voor conflicten.

Er is een groeiende groep die zich niet vertegenwoordigd voelt aan het
Binnenhof. Die niet dagelijks optrekt met topambtenaren of diplomaten, geen baan
als fractiemedewerker ambieert, geen netwerk heeft in besturen en raden, die
niet behoort tot de 2 procent van de bevolking die lid is van een partij en dus
niet rondzwemt in de kleine vijver waaruit bewindspersonen worden opgevist. Die
zich wellicht eerder zou herkennen in ondernemers, in belangenbehartigers, in
dwarse geesten die hun opvattingen luidkeels ventileren.

Naar die groep wordt met de samenstelling van deze regeringsploeg geen
handreiking gedaan.

Dit kabinet kan uitgeven wat in de vorige periode is bezuinigd

Met vier partijen in een coalitie worden harde stellingnamen snel een bron van
conflicten




Bekijk de oorspronkelijke pagina: ,

LOAD-DATE: 20 October 2017

LANGUAGE: DUTCH; NEDERLANDS

GRAPHIC: HET GELUID VAN DE PARTIJ Alexander Pechtold, fractieleider en
onderhandelaar van D66, vrijdagavond op weg naar VVD-formateur Mark Rutte in de
Stadhouderskamer, om de laatste kabinetsposten te verdelen. Pechtold zal het
kabinet volgen vanuit de Kamer. Hetzelfde geldt voor de onderhandelaars Sybrand
Buma (CDA) en Gert-Jan Segers (ChristenUnie.)

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              62 of 200 DOCUMENTS



                                 de Volkskrant

                            20 oktober 2017 vrijdag

Gerapte revolutie

BYLINE: KARIN VERAART

SECTION: V Opening; Blz. 14

LENGTH: 1035 woorden



HIGHLIGHT: De Warme Winkel richt de spot op de Russische poëet Vladimir
Majakovski, die zijn gedichten de wereld in schreeuwde.


Theater | PROFIEL: Het vergeten genie van dichter Majakovski


Hij was ongewoon lang voor een Rus, had een markante kop met gemillimeterd haar
en ging graag gehuld in een paars pak met een radijs in het knoopsgat. Vladimir
Majakovski (1893 - 1930), dichter en beeldend kunstenaar, zag je alleen al
vanwege zijn fysiek niet snel over het hoofd. Een wandelend uitroepteken was
hij. Een luidruchtige reus, die met zijn directe, heldere, liefst hardop
gedeclameerde poëzie een graag geziene gast was in de progressieve
kunstenaarskringen van zijn tijd.



We schrijven Moskou 1917, het jaar van de Oktoberrevolutie. De dichter
verwelkomde die geestdriftig; Majakovski 'stapte de revolutie binnen als zijn
huis', zoals een vriend het omschreef. Weg met de oude normen en vormen, lang
leve een nieuwe (beeld)- taal. Hij werd al snel het boegbeeld van de omwenteling
en symbool van het optimistische gevoel van vernieuwing rondom de jonge
Sovjet-Unie.

De makers van theatergroep De Warme Winkel (DWW) vielen als een blok voor
Majakovski, sinds DWW-lid Vincent Rietveld hem in 2003 ontdekte. Om allerlei
redenen duurde het even, maar nu is er dan toch een voorstelling:
Majakovski/Oktober gaat zaterdag in première in de Stadsschouwburg Amsterdam.

Prima timing: inmiddels wordt de 100ste verjaardag van de revolutie gevierd en
blijkt Majakovski bij een nieuwe generatie kunstenaars in Rusland opnieuw
populair. De eerste Russische rapper wordt hij wel genoemd. De meiden van Pussy
Riot zijn fan.

De Warme Winkel was gegrepen door de passie, vernieuwingsdrang en theatraliteit
van de dichter. Ze lazen de verzen en verslonden de biografie Een leven op
scherp van Bengt Jangfeldt. 'Een pageturner', zeggen ze. Een leven dat zich laat
lezen als een inspirerend en spannend verhaal.

De Winkeliers (naast Rietveld zijn dat Mara van Vlijmen en Ward Weemhoff) hebben
Majakovski aangepakt op de wijze die ze zelf hebben bedacht voor hun
'oeuvrestukken': ze verdiepen zich in een kunstenaar, focussen ieder op een
bepaald aspect van diens werk en maken daarvan een of meerdere 'acts'. Die laten
ze aan elkaar zien en vandaaruit werken ze verder. Per productie nodigen ze vaak
gastspelers uit, in dit geval een vijftal, plus twee musici van Touki Delphine.


Rietveld en Van Vlijmen zijn net klaar met repeteren. Het is ruim een week voor
de première en ze zijn nog druk bezig met de definitieve vorm van de
voorstelling. Grinnikend denken ze terug aan de eerste 'ontmoeting' met
Majakovski, toen Rietveld het befaamde, lange gedicht Een wolk in broek
declameerde. Van Vlijmen: 'Heel luid, terwijl hij voortdurend met een hamer op
zo'n ouderwetse ijzeren vuilnisbak sloeg. Een enorme herrie.'

Helemaal in de geest van Majakovski: hard de wereld in. 'Hem lang achter elkaar
lezen is niet vol te houden, puur door de fysieke krachtsinspanning ervan', vond
dichteres en tijdgenoot Marina Tsvetajeva. 'Na Majakovski heb je behoefte aan
een copieuze maaltijd. Of een lange, goede nachtrust.'

De liefde bloeit, /bloeit uit /en verschimmelt.

Deze dichtregel hebben ze groot op een stuk karton gezet, tegen een van de
wanden van het repetitielokaal. Hij typeert Majakovski, de futurist die zich
zowel in het dagelijks leven als in de kunst agressief teweerstelde tegen elke
vorm van sleur. Zijn (driehoeks)- verhouding met echtpaar Lilja en Osip Brik
deed nogal wat stof opwaaien en spreekt nog steeds tot de verbeelding: daags
nadat Majakovski Een wolk in broek in hun salon had voorgedragen, werd Lilja
zijn geliefde en muze, met goedvinden van haar man.

Een radicale hervorming van het alledaagse bestaan, dat was de maatschappelijke
taak van de dichter, en ook zijn (politieke) verzen moesten daaraan bijdragen,
vond Majakovski. Als een van de eersten gebruikte hij spreektaal. En ook qua
vorm wilde hij iets nieuws: hij liet de korte dichtregels schuin onder elkaar
afdrukken, als een soort 'laddertjes' of 'trappen' op de pagina. Als tekenaar
stelde hij zijn talent veelal ten dienste van propaganda-affiches (agitprop)
voor het nieuwe regime; zo moest de vorming van een nieuwe maatschappij gepaard
gaan met een geestelijke revolutie onder leiding van vooruitstrevende
kunstenaars. Weg met het elitaire bourgeoisgeneuzel van de tsaren en hun poëten!


Maar hier ging het pakweg tien jaar na de revolutie toch fout. Een nieuwe
stroming 'proletarische schrijvers' vond dat cultuur moest worden gebaseerd op
het voorstellingsvermogen van de gewone man, de grote massa. Majakovski en zijn
avant-gardekunst zelf werden afgedaan als elitair. Van Vlijmen: 'Zo treurig.
Tijdens een optreden voor studenten werd hij uitgejouwd: u schrijft voor de
intelligentsia, we snappen er geen moer van - dat kreeg hij te horen.'

Majakovski heeft nog even geprobeerd bij dit 'proletariaat' te horen, iets
waarmee hij veel vroegere vrienden van zich vervreemdde. Op 14 april 1930
pleegde hij zelfmoord. Enige tijd later prees Stalin hem de hemel in en werd hij
verplichte kost voor iedere Sovjetkameraad. Dat was zijn tweede dood, zeiden
vrienden, en aan deze had hijzelf geen schuld.

Vincent Rietveld: 'Heftige materie. Want ja, hij heeft uiteindelijk vuile handen
gemaakt door zich te afficheren met een steeds fouter regime. Maar hij bleef
overtuigd van zijn ideaal - tot het niet meer ging. Eigenlijk sympathiseer ik
daar wel mee.' Mara van Vlijmen: 'Als je ergens 500 procent voor gaat, maak je
ook fouten.'

Rietveld: 'We hebben ons afgevraagd: wat betekent hij, wat betekent zijn
gedachtegoed nu voor ons? Misschien moet de conclusie zijn: het besef dat dí­t
het universele lot is van de vernieuwer: dat hij vroegtijdig 'ten grave' wordt
gedragen. Dat is de droefenis die iedere hervormer aankleeft. Misschien dat we
daarover een melancholische, lieve voorstelling maken, een diapositief van
Majakovski's werk. Of misschien moeten we in zijn geest radicaal vernieuwen en
hem eren door hem overboord te wippen.'

Majakovski/Oktober, première 21/10, Stadsschouwburg, Amsterdam.

---

Luidkeels

Agitprop

heeft ook mij

de das omgedaan

Ook ik

had liever

romancen gezongen

Het was fraaier geweest

en ook lucratiever.

Maar ik heb

mijzelf

bedwongen

Door op de keel van mijn eigen

lied te gaan staan.

(Vladimir Majakovski, Luidkeels)




Bekijk de oorspronkelijke pagina:

LOAD-DATE: 19 October 2017

LANGUAGE: DUTCH; NEDERLANDS

GRAPHIC: De Warme Winkel speelt Majakovski/Oktober.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              63 of 200 DOCUMENTS



                                 de Volkskrant

                            20 oktober 2017 vrijdag

Brief van de dag Hoezo kunnen we ze niet vinden?

SECTION: Opinie en Debat; Blz. 25

LENGTH: 263 woorden


De Tweede Kamer is op het gebied van diversiteit in geen enkel opzicht een brede
volksvertegenwoordiging. De Turken en Marokkanen pakken het aardig aan, tot aan
de Kamervoorzitter aan toe. Maar er is welgeteld niet één 'gekleurde'
volksvertegenwoordiger. Nu dreigt ook het kabinet-Rutte III die kant op te gaan.
'Kom bij mij niet aan met het verhaal 'we kunnen ze niet vinden', zei Neelie
Kroes. 'Het suggereert dat er geen goede vrouwen zijn, terwijl er fantastische
vrouwen zijn.' (O&D, 18 oktober). Maar zij had het over de positie van vróúwen.



Mark Rutte wil de premier van álle Nederlanders zijn. Maar hij komt met een
kleurloze ploeg. Met welke argumenten zal hij zich dit keer proberen te redden?


- We kunnen niemand vinden met de achtergrond die we zoeken.

- Ik kijk naar kwaliteit.

- Het gaat om de persoon.

- Stabiliteit boven diversiteit.

Geven we als 'niet-westerse' gemeenschap wel voldoende tegengas? Mijn bijdrage
is deze brief. Pechtold, Buma, Segers en Rutte: pak de handschoen op. Maar ook:
lokale afdelingen van D66, CDA , ChristenUnie, VVD én de 'niet-westerse'
gemeenschap zelf: laat van jullie horen. Overstelp de partijleiders met cv's van
'gekleurd' toptalent. Laten we zorgen dat Rutte geen enkel zwak argument kan
gebruiken. En zeker niet: we kunnen ze niet vinden.

'Drie keer is scheepsrecht', zegt een oude Nederlandse wijsheid. Dat geldt zeker
voor Rutte, die nu zijn derde kabinet formeert. Ik wens hem en de andere
partijleiders die wijsheid toe.

Carlo Strijk, gewone Nederlander en directiecoach, Amsterdam




Bekijk de oorspronkelijke pagina:

LOAD-DATE: 19 October 2017

LANGUAGE: DUTCH; NEDERLANDS

GRAPHIC: Fractievoorzitters overleggen met de Kamervoorzitter.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              64 of 200 DOCUMENTS



                                 de Volkskrant

                            20 oktober 2017 vrijdag

Plak geen stempel op onbegrip voor afwijking van norm

BYLINE: DOOR SUZAN ORLEBEKE

SECTION: Opinie en Debat; Blz. 22

LENGTH: 400 woorden



HIGHLIGHT: Wie afwijkt, onbegrip ontmoet, moet daar niet meteen een
maatschappelijk probleem van maken.


De ervaringen die Keyvan Shahbazi optekende (O&D, 17 oktober), waren herkenbaar.
Ik dacht ook een gewone Nederlander te zijn, maar ook ik heb ervaringen waardoor
'gewone' misschien niet helemaal waar is.



'Ah, ik zie het al: twee verpleegsters!', aldus onze nieuwe buurman aan wie wij
ons voorstelden toen mijn vrouw en ik in Gouda gingen samenwonen.

Nee hoor, we werken allebei in de ict, hoezo?

'Zeker moeder en dochter?' was de opmerking van onze nieuwe buurvrouw toen we
een aantal jaren later naar een rijtjeshuis verhuisden.

'Wie is bij jullie nou meer de man, zeg maar?' En vragen van gelijke strekking.


Een brief van de garage na aankoop van onze nieuwe auto: Geachte heer. Zonder
man geen auto?

Op een wandeltocht in Limburg door een B&B-eigenaar bij wie we een kamer met
tweepersoonsbed hadden gereserveerd: o, ik had eigenlijk een echtpaar verwacht!


Sinds we getrouwd zijn, zijn de reacties vaak meelevend: ach, ja dat kan
natuurlijk ook tegenwoordig! Alsof we een schattig soort exoten zijn.

Op het loonstrookje van mijn vorige werkgever heb ik wel jarenlang de achternaam
van mijn vrouw gehad, blijkbaar is de combinatie 'vrouw en getrouwd' automatisch
'met een man' en 'neemt achternaam van man aan'.

Toen we kinderen kregen, werd het nog gekker: niet alleen moest mijn vrouw onze
kinderen aangeven zonder dat ze zelf op de geboorteakte vermeld kon worden
('vader onbekend'), ook moeten we regelmatig uitleggen 'hoe we dat gedaan
hebben'.

En natuurlijk ook de vraag of dat wel zomaar kan: kinderen zonder vader?

Onze dochter moest een formulier invullen voor de schoolarts, maar waar laat je
gegevens over de vader als er ook nog een tweede moeder is?

Kortom, een gewone Nederlander ben ik niet, ook ik moet mezelf constant
verklaren en stuit op onbegrip of onbeholpenheid.

Maar het verschil tussen mij en Keyvan Shahbazi is dat ik daar niet meteen een
maatschappelijk probleem van maak.

Het is namelijk veel simpeler dan hij denkt: iedereen die afwijkt van de norm
(en dat doen we bijna allemaal wel op een bepaalde manier), krijgt vroeg of laat
met vragen en onbegrip te maken. That's life! Het is in mijn ogen verkeerd en
zelfs gevaarlijk om op dat gedrag een stempel te plakken, dat wakkert juist het
onbegrip aan, omdat het afstand creëert.

Suzan Orlebeke is informatieadviseur bij het Zorginstituut

'Wie is bij jullie nou meer de man, zeg maar?'




Bekijk de oorspronkelijke pagina:

LOAD-DATE: 19 October 2017

LANGUAGE: DUTCH; NEDERLANDS

GRAPHIC: Suzan Orlebeke

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              65 of 200 DOCUMENTS



                                 de Volkskrant

                           19 oktober 2017 donderdag

Geachte redactie

SECTION: Opinie en Debat; Blz. 25

LENGTH: 676 woorden

Grensoverschrijden leer je

In het artikel #MeToo pleit pedagoog Daan Westerink terecht voor het beter
opvoeden van jongens als middel tegen grensoverschrijdend gedrag tegenover
vrouwen (Ten eerste, 18 oktober). Als beroepsopvoeder in het basisonderwijs moet
ik helaas zeggen dat het daarbij ontzettend mis kan gaan.



Ouders kunnen extreem vergoelijkend zijn bij seksueel getint grensoverschrijdend
gedrag van hun kind, tegenover medeleerlingen en zelfs leerkrachten! Een vader
van een handtastelijk jongetje kan zeggen: 'Bij mij zit de hele buurt aan mijn
billen, wat maakt het uit!'

Een moeder maakte bezwaar tegen het woord betasten bij aanraken van borsten en
zelfs geslacht van een leerkracht want dat klonk zo seksueel. 'Het is een kind,
dus nog maar onschuldig.'

Eén ouderpaar heeft het zelfs bestaan bij een schooldirectie fysiek contact
tussen de leerkracht en hun zoon (groep 2) op te eisen, ondanks langdurig
grensoverschrijdend gedrag want 'hij heeft het zo nodig'. In deze voorbeelden
gaat het om hoger opgeleide witte tweeverdieners. 'Gewone' Nederlanders...

Jongens kunnen dus al heel vroeg belangrijke mannenlessen leren:

Les 1: als je trek hebt in vrouwenvlees pak je het.

Les 2: als er nee wordt gezegd kun je dat gewoon negeren, dat heeft geen
consequenties (Vrouwen moeten niet zeuren)

Les 3: de eigen behoefte staat centraal en gaat boven rechten en gevoelens van
het slachtoffer.

De wereld kan alleen maar leuker en veiliger worden voor vrouwen en meisjes, als
wordt begonnen met het opvoeden van zonen.

En dat mag met de paplepel ingegoten worden!

Maria Rademaker, leerkracht PO, Leiden

De tv-dokter

Joost Zaat noemt in zijn column van 16 oktober echte influenza een nare ziekte.
Je kunt er met veel pech aan doodgaan. De vaccinatie heeft nauwelijks
bijwerkingen, maar werkt helaas niet altijd. Tot zover zijn we het eens.

Zaat haalt mij aan als 'een tv-dokter', die zei dat er 7.500 mensen extra
tijdens de afgelopen griepperiode waren overleden (Wetenschap, 16 oktober). Dat
zeg í­k niet, maar dat heeft het CBS gemeten. Dat patroon van oversterfte komt
niet elke griepperiode voor; het hangt sterk af van het heersende griepvirus.
Echter, het komt vaak genoeg voor om het te kunnen onderscheiden van andere
mogelijke winteroorzaken als bijvoorbeeld koude.

En wat ook opvallend is: de oversterfte wordt niet gevolgd door een periode met
'ondersterfte', hetgeen je zou verwachten als het slechts 'het allerlaatste
zetje' zou zijn. Nee: die mensen stonden niet allemaal op de nominatie om te
sterven.

Alleen al in Nederland 7.500 extra doden tijdens de griepepidemie, vind ik heel
veel. Ter vergelijking: bij de ebola-epidemie overleden er 20 duizend mensen in
heel Afrika. Terecht maakte de wereld zich grote zorgen. Waarom kijken wij
lijdzaam toe als er in Nederland zoveel ouderen meer overlijden?

Het is één van de twee: of we gaan echt uitzoeken waaraan al die ouderen
sterven. Of we gaan proberen om de dalende vaccinatiegraad voor griep op te
krikken. Ook een effectiviteit van maar 20 procent in jaren met een slechte
match tussen virus en vaccin, betekent nog altijd 1.500 minder sterfgevallen.

Ted van Essen, Amersfoort, huisarts en tv-dokter Tijd voor MAX

Geweldsinstructie

Het moet voor mr. L. Zegveld, met haar pleidooi om toe te geven dat de
treinkapers bij De Punt wederrechtelijk werden uitgeschakeld (Ten eerste, 17
oktober), niet moeilijk zijn om ons nu eens precies uit te leggen met welke
geweldsinstructie de Molukkers in de jaren zeventig met hun machinepistolen
losgingen op onschuldige en ongewapende burgers en nota bene schoolkinderen.

Kom ik eindelijk te weten of de lafaard die vanuit het provinciehuis in Assen
drie kogelgaten in mijn auto schoot, bezig was om mijn auto of mij te
liquideren.

Ik word intussen heel erg moe van mr. Zegveld die net als haar Molukse cliënten
maar niet lijkt/wenst te beseffen wat de impact van de Ambonese terreuracties
was en nog steeds is en dat in alle gijzelingsgevallen Molukkers voor eigen
risico initiatiefnemer waren.

J. Uri, Assen




Bekijk de oorspronkelijke pagina:

LOAD-DATE: 18 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              66 of 200 DOCUMENTS



                                 de Volkskrant

                            18 oktober 2017 woensdag

Broedertwist

BYLINE: ROB VAN SCHEERS

SECTION: V Opening; Blz. 4, 5

LENGTH: 1662 woorden



HIGHLIGHT: Een nieuw boek over de filmbroers Warner schetst prachtig het
ontstaan van het grote Hollywood - en ook hoe hun eigen ruzie daarin altijd een
centraal thema is geweest.


Film | Bespreking biografie filmstudio Warner Bros.


Hollywoods zonnekoning is gevallen en dat ging met een klap. We hebben het
natuurlijk over de recentelijk onthulde seksuele intimidaties van Harvey
Weinstein, de studiobaas die zich jarenlang boven de Wet op de omgangsvormen
waande.

Toch hoef je niet van het complotdenken te zijn om te begrijpen: deze excessen
zijn al zo oud als de filmindustrie zelf. Hollywood Babylon, nietwaar? Iemand
als Jack L. Warner (1892-1978), het creatieve hoofd van de gelijknamige studio,
die kon er ook wat van. Dat het zo druk was op kantoor, vertelde hij zijn vrouw
Irma dan. En dat hij dus maar bleef slapen op de bank. Talloze affaires met
aankomende actrices beleefde Jack, met onder anderen musicalster Marilyn Miller.
Nieuwkomer wil hogerop, studiobaas ruikt prooi. Nothing changes, really.



In 1934 werd Jack Warners maîtresse Ann Page zwanger. Dat is nog eens wat anders
dan een aanranding, maar het schandaal was in die dagen vergelijkbaar met de
publiciteit rond Weinstein nu. Twee jaar later zou Jack na de scheiding van Irma
met Ann trouwen. De overige Warners accepteerden haar nimmer als familielid.

Met name broer Harry niet. Harry Warner (1881-1958), elf jaar ouder dan benjamin
Jack, was het morele geweten van de familie. Hij leefde naar de regels van zijn
traditionele Joodse ouders. Decennialang was hij de ceo van filmstudio Warner
Bros., die hij in 1918 had opgericht, samen met zijn broers Albert, Sam en Jack.
Harry hield een scherp oog op de centjes, Jack gaf ze uit.

Met succes, overigens. Warner Bros. werd al snel een major, een studio van het
kaliber Universal, MGM en Paramount. De grootste troef van Warner in het
tijdperk van de stomme film was een Duitse herder die door een Amerikaanse
soldaat in 1918 van het Franse slagveld van de Eerste Wereldoorlog was gered:
Rin Tin Tin. Hij mocht zijn kunsten vertonen in 27 films met titels als Where
the North Begins en was onmiddellijk een kassucces. In 1960 kreeg Rin Tin Tin
(1918-1932) zijn eigen ster op de Hollywood Walk of Fame. Ook was hij de
favoriete filmheld van schrijver-schilder Jan Cremer.

Dat laatste weetje staat overigens ní­ét in Warner Bros - The Making of an
American Movie Studio, geschreven door filmautoriteit David Thomson. In deze
recentelijk verschenen handzame biografie schetst hij trefzeker de
familiegeschiedenis, waarin de broedertwist tussen de bedachtzame Harry en de
flamboyante Jack, mét Errol Flynn-snorretje, de rode draad vormt.

Het is bijna: Kaïn en Abel beginnen een filmmaatschappij. Er zit een
Netflixserie in. Het absolute dieptepunt mag er wezen, dramaturgisch gesproken.
In de vroege zomer van 1956 sprak Jack steeds vaker met Harry en Albert over
welverdiend cashen: ze moesten die successtudio maar eens verkopen. Met zijn
drieën, want broer Sam was er niet meer bij. Hij was in 1927 fysiek bezweken aan
zijn (geslaagde) poging om met Warners The Jazz Singer de eerste geluidsfilm
ooit te presenteren - een revolutie. Maar een dag voor de première overleed Sam
aan een longontsteking.

Harry en ook Albert hadden wel oren naar Jacks plan de studio te verkopen. Ze
waren al over de 70, en dus lieten ze Jack een bevriende bankier in Boston
benaderen, Serge Semenenko. Vervolgens verkochten de drie broers 90 procent van
hun Warneraandelen voor 22 miljoen dollar aan het zogeheten Semenenkosyndicaat.


Iedereen tevreden, zou je denken. Maar Jack had een dubbele agenda. De inkt was
nog niet droog of Jack kocht zijn eigen aandelen plus wat extra terug bij
Semenenko. Nu was Jack zelf alleen de baas. En Harry en Albert stonden buiten.
Bij het lezen van dit nieuws in Variety trok Harry wit weg, viel op de grond,
kreeg een hartaanval en belandde in een coma. Niet veel later overleed hij. Zijn
vrouw Rea sprak bij de begrafenis: 'Harry is niet overleden. Harry is vermoord,
door Jack.' Of, zoals Thomson het in zijn boek samenvat: 'Het was geen fraude.
Het was geen misdaad. Het was persoonlijker dan dat.'

En de Warner Saga was nog wel zo vrolijk begonnen. Bijna als een sprookje, zo
met vader Benjamin als schoenlapper. Benjamin Wonskolasor trok met vrouw Pearl
en hun gezin van elf kinderen vanuit Oost-Europa (nu Polen, toen onderdeel van
het Russische tsarenrijk) in januari 1888 naar Baltimore. Als eerste blijk van
inburgering veranderden ze hun achternaam in Warner, maar thuis werd louter
Jiddisch gesproken.

Ook in de Nieuwe Wereld bleef vader schoenmaker, zijn zonen sleutelden aan
fietsen, probeerden een bowlingbaan te exploiteren en gingen in de vleeshandel,
allemaal met weinig succes.

Het moet eind 1903, begin 1904 zijn geweest, in elk geval bij een familiediner.
Na het toetje kwam broer Sam met een verrassing op de proppen. Hij had een
Edison-kinetoscoop op de kop getikt, een primitieve filmprojector. Sam vertoonde
wat flarden van The Great Train Robbery, het stomme gangsterfilmpje uit 1903.
Met horten en stoten, maar het wonder was er niet minder om. Bewegend beeld! Het
leven zelf op de staart getrapt! Bij Harry (toen 22, Jack 11) ging een lampje
branden: 'Dit is wat we gaan doen. We gaan in de filmindustrie. Dát heeft de
toekomst.'

Dus kochten ze de vertoningsrechten van een handjevol films, waaronder The Great
Train Robbery, en begonnen die in vervallen buurttheaters te presenteren. Dat
liep aardig, al duurde het nog tot 1918 voordat Warner zijn eigen studio opende
aan 5800 Sunset Boulevard, Los Angeles. Nu waren de broers niet slechts
exploitanten, ze gingen ook zelf films produceren en distribueren. Eerste
'eigen' Warnerfilm: My Four Years in Germany (1918), over de lotgevallen van een
Amerikaanse ambassadeur. Na een extra financiële injectie van de bank werd in
1923 de firma Warner Bros. Pictures Incorporated geregistreerd, maar in feite
bestaat de onderneming in 2018 dus precies een volle eeuw.

Scherpe timing van auteur David Thomson. Uiteraard gaat hij in op de vraag wat
een film nu precies een Warnerfilm maakt, maar eerst legt hij in zijn boek uit
waarom speelfilm dé taal van de 20ste eeuw werd, zeker in Amerika. Kort gezegd:
de geloofsbeleving nam, ook onder immigranten, langzaamaan af. De behoefte aan
verhalen en parabels bleef - buiten de kerk om, en speelfilm sprong in dat gat.
Met scenario's over heroïek en het 'juiste' doen, over liefde en leven,
gemeenschapszin en hoe een individu 'het verschil' kan maken.

Thomson: 'In een cultuur die het geloof verliet, brachten speelfilms frisse
mythen die toegankelijk werden voor die smeltkroes aan Amerikanen. Het waren
deze verhalen waarmee immigranten Engels leerden, en wat het betekende om nu
Amerikaan te zijn.'

In diepste wezen is Warner Bros. altijd de filmstudio voor de gewone man
geweest, de hardwerkende Amerikaan, voor Jack en Jill en Bill en Mary. Dat had
alles te maken met de bescheiden komaf van de oprichters: ze zochten naar
verhalen die ze zelf mooi vonden. Vooruit, bij The Jazz Singer - het melodrama
met de zwart geschminkte Al Jolson - ging het vooral om de technische noviteit
van het geluid. Maar toen na de beurskrach van 1929 het spook van de Grote
Depressie opdook, kwam Warner plots met een reeks spraakmakende gangsterfilms en
altijd deden Edward G. Robinson en James Cagney mee. Wel waren deze boeven in
films als Little Caesar (1931) en The Public Enemy (1931) verplicht lelijk aan
hun eind te komen, maar ondertussen werd ook gesteld: hé Amerika, hoe zit het nu
met onze Droom, je jaagt ons nog de misdaad in!

Het publiek vond het allemaal prachtig, net als de reeks escapistische musicals
als The Broadway Melody die Warner aan de lopende band produceerde. En vergeet
ook niet de entree van cartoonheld Bugs Bunny. De held als loner, daar was
Warner Bros. ook goed in (alles met Humphrey Bogart en John Wayne en ook Clint
Eastwood). En met Bette Davis en Lauren Bacall hadden ze binnen hun
studiosysteem twee eigenzinnige diva's die in coolness niet voor de mannen
onderdeden. Bovendien haakte Warner direct na de oorlog handig in bij de
opkomende jeugdcultuur door aspirant-sterren als Marlon Brando (A Streetcar
Named Desire) en James Dean (Rebel Without a Cause) een kans te geven en dat was
zeer vooruitstrevend.

Zo zag grosso modo het palet eruit, maar in die bibliotheek met duizenden
Warnerfilms heeft David Thomson een mooie vorm van verborgen continuïteit
gevonden. Misschien wisten Harry en Jack het zelf niet eens, maar in hun keuze
van scripts lieten ze zich leiden door één overkoepelend en steeds terugkerend
motief. Het zit in de western The Searchers (John Ford, 1956): de film kent in
het begin de gesmoorde strijd tussen de broers Ethan en Aaron. Het zit in East
of Eden (Elia Kazan, 1955): daar staan de broers Cal en Aron elkaar naar het
leven. En het zit ook al in de musical The Hard Way (Vincent Sherman; 1943). En
zo noemt Thomson er nog wel een paar. Zijn conclusie: 'Wat tevoorschijn komt uit
decennia aan Warnerfilms is de obsessie met broedertwisten en oude vrienden die
vijanden worden.' Wat dat laatste betreft: dat is zo ongeveer de plot van de
epische Warnerwestern The Wild Bunch (Peckinpah, 1969).

Inderdaad, dat is geen toeval meer. En opeens vraag je je als lezer af: hoe zou
het ondertussen met Bob Weinstein zijn, Harveys jongere broer? Hij is de
rustigste van de twee, maar ze runden samen de Weinstein Company.

Nu staat de hele zaak op instorten, en Bob had Harvey nog zo gewaarschuwd,
vertelde hij deze week aan The Hollywood Reporter. Misschien moet Warner Bros.
op termijn dan maar een film over Bob en Harvey maken. Het is per slot hun
leitmotiv.

---

Warner Bros (****)

Non-fictie

David Thomson:

Warner Bros - The Making of an American Movie Studio, Yale University Press,

hardback, 224 pagina's, € 29,90.

---

Jan Wolkers!

Morgen, donderdag 19 oktober, is het tien jaar geleden dat Jan Wolkers overleed.
Dan verschijnt ook zijn biografie van de hand van Onno Blom, die die dag hierop
promoveert. Voor V reden genoeg helemaal in het teken te staan van Wolkers.
Daarom vandaag de V over film.




Bekijk de oorspronkelijke pagina: ,

LOAD-DATE: 17 October 2017

LANGUAGE: DUTCH; NEDERLANDS

GRAPHIC: Jack Warner in 1946 met zijn vrouw Ann Page. Jack kreeg alle aandelen
van de studio in handen, maar verkocht ze in 1966. Als onderdeel van Time Warner
leeft de familienaam voort.
Little Caesar (1931)
Dirty Harry (1971)
Casablanca (1942)
The Jazz Singer (1927)
Bonnie & Clyde (1967)
Where the North Begins (1923)

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              67 of 200 DOCUMENTS



                                 de Volkskrant

                            18 oktober 2017 woensdag

geachte redactie

SECTION: Opinie en Debat; Blz. 26

LENGTH: 619 woorden

Bange mannetjes

In de brief van de dag van woensdag van oud-omroepster Anneke Bakker wordt
duidelijk dat het uitblijven van een adequate reactie meewerkt aan het
doorzieken van de 'Weinsteins' van deze wereld. Natuurlijk is het onwettig en
toch 'van alle tijden'. De schrijfster laat weten: ik heb er nooit wat over
gezegd, omdat ik bang was dat het tegen me gebruikt zou worden.

Het is zaak die angst te overwinnen, en het probleem terug bij hem te leggen en
de man te vragen: 'Ben je niet bang dat dit tegen je gebruikt gaat worden?'
Niets zeggen roept het beeld op dat hij het kan maken. Despoten en tirannen,
autocraten en heerszuchtige vaders: zij krijgen te vaak uit vrees geen passend
eerlijk antwoord.

Als zij zonder ruggesteun persoonlijk worden geconfronteerd, blijven er vaak
kleine bange mannetjes over die geen verweer hebben - omdat het er niet is. Het
zelfbeeld groeit aan de hand van de manier waarop hij wordt benaderd. De
filosoof Buber zei het al: Mein Ich wächst an deinen Du.

Winfried Wüstefeld, Leusden

Cultuuraffiniteit

In 'Ten eerste' van 17 oktober wordt Halbe Zijlstra omschreven als een hardliner
met weinig buitenlandervaring en een beperkt diplomatiek netwerk. Tot zover
lijken mij dat correcte waarnemingen, maar affiniteit met cultuur? Daar had
volgens mij 'cultuurafbraak' moeten staan. Hij zal het zelf trots
onderschrijven.

Peter van Meel, Tilburg

Lichtpuntje

Toch nog een lichtpuntje. Halbe Zijlstra op Buitenlandse Zaken. Zo ver mogelijk
van Cultuur.

Bennie Waanders, Enschede

Hallo gewone Nederlanders

Ik moest 'gewoon' even reageren op het stuk van Keyvan Shahbazi 'Hallo, gewone,
normale Nederlanders' (O&D, 17 oktober). Hij krijgt, schrijft hij, al 34 jaar
dagelijks de vraag van mensen die hij niet kent waar hij vandaan komt: 'En als
ik antwoord 'Amsterdam', zeiden ze: 'Nee, daarvoor.' Ik kreeg kippevel om dit
als 'gewone' Nederlander te lezen en ik schaamde me voor mijn 'gewone'
landgenoten.

Wat een goed en mooi verwoord stuk over de vooroordelen die ontstaan als je ook
maar een enigszins andere achternaam en/of uiterlijk hebt, ongeacht of je
succesvol en/of al goed geïntegreerd bent. Dat met simpele zinnetjes als 'kan
gebeuren' en 'iedereen vergist zich weleens' de vooroordelen door de schrijver
zelf goed gepraat worden en dat hij niet eens boos of cynisch is, vind ik
geweldig. Daar kunnen wij als 'gewone' Nederlanders alleen maar van leren.

Chapeau.

Sandra Blok, Alkmaar

Taaislijmziekte

Ach gut, de secretaris van het Zorginstituut voelt zich tekortgedaan, omdat
longartsen vertellen dat zijn instituut met oogkleppen naar het geneesmiddel
Orkambi kijkt (O&D, 17 oktober). De longartsen beweren dat Zorginstituut
Nederland taaislijmziekte beschouwt als een longziekte, terwijl ook andere
organen door taai slijm aangetast worden. Een multi-orgaanziekte, kortom. Kunnen
wij als patiënt ook volmondig bevestigen, trouwens. En de teleurgestelde
secretaris bevestigt vervolgens - tot onze stomme verbazing - de klacht van
longartsen en de Nederlandse Cystic Fibrose Stichting door alleen maar op de
longeffecten te focussen! Kijk, daar voelen wij ons nou door tekortgedaan.

Irène Mols, Herten en Jan Greijn, CF-patiënten, Bruinisse

Lelystad

Ik ben ontzettend kwaad dat de discussie rondom vliegveld Lelystad nu alleen nog
maar lijkt te draaien om geluidshinder (Ten eerste, 17 oktober).

Heeft dan niemand het meer over het werkelijke probleem? Het probleem van
economische groei als doel op zich. We willen niet nog meer vliegtuigen, nog
meer toeristen, nog meer hamburgers, nog meer auto's. Economische groei is
bedoeld om onze wereld beter en mooier te maken. Als doel op zich maakt dat onze
wereld kapot.

Mike Boerma, Amsterdam




Bekijk de oorspronkelijke pagina:

LOAD-DATE: 17 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              68 of 200 DOCUMENTS



                                 de Volkskrant

                            18 oktober 2017 woensdag

Nieuw kabinet bewaart de nivellering tot het laatst

BYLINE: ROBERT GIEBELS

SECTION: Ten Eerste; Blz. 7

LENGTH: 717 woorden



HIGHLIGHT: Doet Rutte III meer voor de rijken of de armen? Voor de oppositie is
duidelijk dat jan modaal de rekening betaalt. Maar is dit wel zo? De conclusie
is niet eenduidig. Veel hangt af van de vraag of het kabinet de rit uitzit.


Analyse Iedereen erop vooruit


Zonder regeerakkoord zou Rutte III in 2021 een overschot op de begroting hebben
van bijna 13 miljard euro. Het nieuwe kabinet geeft 14,5 miljard extra uit. Een
tekort? Nee, zegt Rutte III, want al dat extra geld uitgeven stimuleert de
economie met bijna 5 miljard. Dus rekent het kabinet in 2021 op een overschot
van circa 0,5 procent van het bbp. Echter. De opbrengst komt uit voorspellende
modellen, waar de uitgave een uitkomst is van optellen en aftrekken van echte
bedragen. De 14,5 miljard die Rutte III uitgeeft is daarmee veel zekerder dan de
bijna 5 miljard die dat oplevert door een gestimuleerde economie.



Extra stimulans

Binnen een week groeide het uit tot hét thema van de linkse oppositie: het
aanstaande kabinet Rutte III heeft meer oog voor de rijken dan voor de armen.
Premier Rutte houdt intussen staande dat er sprake is van een evenwichtig
koopkrachtbeeld. Wie heeft gelijk?

Uit de koopkrachtplaatjes die het Centraal Planbureau publiceerde bij de
publicatie van het regeerakkoord (zie grafiek), werd het al duidelijk: iedereen
gaat er iets op vooruit, maar uitkeringsgerechtigden, gepensioneerden en
werkenden met een salaris onder modaal minder dan de midden- en hogere inkomens.


Dat is een gevolg van een paar politieke keuzes. De verhoging van het lage
btw-tarief van 6 naar 9 procent valt daar niet onder, hoewel die wel vaak als
een van de boosdoeners wordt genoemd. Hoge en lage inkomens zullen immers
evenveel euro's aan eerste levensbehoeften uitgeven, zo lijkt het. Maar volgens
het CPB klopt die veronderstelling niet. Arm en rijk geven blijkens onderzoek
eenvijfde deel van hun inkomen uit aan goederen en diensten in het lage tarief.
Een btw-verhoging vergroot de inkomensverschillen daardoor niet.

Het eerste wat wel een rol speelt is de invoering van de 'tweetaks', twee
belastingschijven. Een van 36,89 procent en, voor inkomens boven de 68.600 euro,
een van 49,5 procent. Daardoor betalen lage inkomens 700 miljoen euro meer
belasting. Midden- en hoge inkomens betalen 6,2 miljard euro minder belasting.
Dat maakt de inkomensverschillen groter.

Het huidige demissionaire kabinet Rutte II had deze lastenverlichting van per
saldo ruim 5 miljard al vastgelegd, inclusief twee belastingschijven met vrijwel
dezelfde percentages als waar het nieuwe kabinet nu toe heeft besloten. Het zou
allemaal worden uitgesmeerd over de komende 20 jaar. Bovendien stond er over
diezelfde periode een geleidelijke versobering van de hypotheekrenteaftrek
tegenover.

Waar de komst van de twee belastingschijven de inkomensverschillen vergroot,
verkleint versobering van de aftrek ze weer enigszins. Afschaffing van die
'subsidie op de eigen woning' zoals economen de aftrek vaak aanduiden, zou
vooral de hogere inkomens treffen en is daarmee een van de meest nivellerende
maatregelen denkbaar.

Rutte III kiest ervoor die hele operatie in versnelde vorm naar voren te halen.
Maar het gaat niet meer gelijk op. Het nieuwe kabinet wil al in 2019 beginnen
met de belastingverlaging, maar het voltooit de versobering van de
hypotheekrenteaftrek pas in 2023. Dat betekent een forse denivellering voor
komende jaren.

Om te voorkomen dat die inkomensongelijkheid niet te hoog oploopt is er wel weer
iets op gevonden: iedereen krijgt in 2021 een belastingkorting van 350 euro. Die
algemene heffingskorting verkleint de inkomensongelijkheid, want voor een
minimumloner tikt 350 euro zwaarder aan dan voor een miljonair. Ook krijgen
werkenden minder belastingkorting bij een hoger inkomen. Dit 'sneller afbouwen
van de arbeidskorting' pakt nadelig uit voor de hoogste inkomens en is daarmee
ook een nivellerende maatregel.

Dat is echter niet genoeg om het belastingvoordeel voor de hoge inkomens te
compenseren. Voor de echte correctie blijft het wachten op het moment dat de
hypotheekrenteaftrek daadwerkelijk wordt afgebouwd.

Alles bij elkaar opgeteld wordt Rutte III een denivellerend kabinet dat er wel
op heeft gelet dat de verschillen niet te hoog oplopen. Met één addertje onder
het gras: als het kabinet in de eerste drie jaar valt, is wel de denivellerende
tweetaks in gang gezet, maar niet de nivellerende versobering van de
hypotheekrenteaftrek. Die kan dan zomaar opnieuw onderwerp worden van de
verkiezingscampagne.




Bekijk de oorspronkelijke pagina:

LOAD-DATE: 17 October 2017

LANGUAGE: DUTCH; NEDERLANDS

GRAPHIC: Een student helpt ouderen met hun aangifte bij de belastingwinkel in
Rotterdam.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              69 of 200 DOCUMENTS



                                 de Volkskrant

                            17 oktober 2017 dinsdag

Hallo gewone, normale Nederlanders

BYLINE: KEYVAN SHAHBAZI

SECTION: Opinie en Debat; Blz. 22

LENGTH: 829 woorden



HIGHLIGHT: de taal der dingen


Bent u een gewone, normale Nederlander? Zelf ben ik na de presentatie van het
regeerakkoord even gaan twijfelen. Maar al snel kwam ik tot de conclusie dat ik
het helaas niet was. Anders werd mij al 34 jaar niet dagelijks door mensen die
ik niet ken gevraagd waar ik vandaan kwam. En als ik antwoordde: 'Amsterdam',
zeiden ze: 'Nee, daarvoor'. Uit pure belangstelling en nieuwsgierigheid
natuurlijk.



'Dat Nederlandse paspoort van jou is een administratieve handeling, daarmee ben
je toch nog geen Nederlander?', zei ooit een van mijn beste gewone, normale
Nederlandse vrienden. Tja, daar had ik niet van terug. Dat was voordat zijn
schoonmoeder midden in een serieus gesprek plotseling aan mijn krullen ging
voelen, alsof ik een ding was. Maar ja, misschien zat er iets in mijn haar.

In de Volkskrant van afgelopen zaterdag gaf Martin Sommer de juiste definitie:
'De gewone, normale Nederlanders zijn Nederlanders die al generaties een band
met dit land hebben, en het in goede staat willen doorgeven aan hun kinderen en
kleinkinderen.'

Helaas voldoen mijn kinderen en ik niet aan deze definitie. Ik was ooit een
19-jarige politieke vluchteling met al mijn bezittingen in één weekendtas. Ik
mocht hier blijven en koningin Beatrix was zo aardig om mij de Nederlandse
nationaliteit te verlenen.

Tegenwoordig woon ik in een bosrijk villadorp waar geen woonhuis onder de 1
miljoen euro te vinden is en waar alleen gewone, normale Nederlanders wonen. Je
zou kunnen zeggen dat ik me heb 'ingevochten'. Het is zo'n dorp waar de
geblondeerde Nederlandse dames op leeftijd met hun bolide van 3 ton de
plaatselijke supermarkt bezoeken. Zo'n dorp waar men neerkijkt op het villadorp
aan de andere kant van het spoor, waar Thierry - 'Ik wil dat Europa blank
blijft' - Baudet vandaan komt. De villa's daar zijn namelijk kleiner, goedkoper
en vaak niet vrijstaand en ze staan ook te dicht op elkaar.

Ik werd eens door mijn weledelzeergeleerde buurman aangezien voor de tuinman.
Geen probleem, een mens kan zich vergissen. Temeer omdat er zo veel tuinmannen
zijn die er zo uitzien als ik. Ik legde hem uit dat ik de eigenaar-bewoner van
de villa was. Toch jammer dat hij bij andere buurtgenoten had geïnformeerd of ze
wisten waar ik die villa van had betaald. 'Hopelijk komt er geen
drugscriminaliteit in de buurt', zeiden ze. 'Nee, beslist niet', heb ik ze
verzekerd. 'Ik zie er alleen niet uit als gewone, normale Nederlander, maar ik
heb nog nooit drugs van dichtbij gezien. Echt niet.'

Een andere buurman wist zelf al waar ik vandaan kwam. 'Die Joegoslaaf die hier
is komen wonen', zo had hij naar mij verwezen in een gesprek met andere buren.
'Ik ben nooit in Joegoslavië geweest', heb ik hen gerustgesteld. 'En ik heb geen
ander land dan Nederland'. Maar geen probleem, hoor, vergissen is menselijk.

In de winkelstraat vroeg ik eens in een zaak of ik 'een broodje' mocht hebben.
De eigenaar werd boos en wilde mij na allerlei verwensingen de winkel uitgooien.
Hij dacht dat ik zei 'een jointje'. Grappig misverstand, kan gebeuren. Mijn
vrouw en kinderen zien er wel uit als gewone, normale Nederlanders. Laatst
bezochten we samen voor mijn zoon een zorginstelling. De dame die de deur
opendeed, liet hen binnen, maar keek mij verschrikt aan en vroeg waar ik voor
kwam. Ik legde haar uit dat ik de vader was van dat jongetje daar. Een
begrijpelijk misverstand.

Vroeger liet ik aan een balie of in een winkel eerst mijn vrouw praten. In mijn
bijzijn vroeg men haar regelmatig of ze Nederlands verstond. 'Dat overkomt mij
nou alleen als jij erbij bent', zei ze. Tegenwoordig voer ik zelf het woord. Ik
wacht niet tot de winkelier mij in het Engels aanspreekt, maar leg snel in het
Nederlands uit wat ik zoek. Al helpt deze tactiek ook niet altijd. Ze geven mij
dan toch in het Engels antwoord. Maar geen probleem, Engels is mijn tweede taal,
Nederlands pas de derde.

Op mijn vorige werk, bij een Haags ministerie, vond mijn leidinggevende mij niet
aardig. Hij had de directeur verteld, dat hij van vrouwelijke collega's klachten
had gehad over mij. Door mijn religie kon ik namelijk niet met vrouwen omgaan.
'Jij was toch atheïst? En dat verhaal over vrouwen geloof ik niet, ik ken jou
toch?', zei die directeur tegen mij. Wat een geluk, zo'n aardige directeur.

Ik heb in het verleden wel iets erg doms gedaan waar ik heel veel spijt van heb.
Ik heb mijn gewone, normale Nederlandse kinderen een niet gewone, normale
Nederlandse roepnaam gegeven. Buiten hun schuld dragen ze ook al mijn
achternaam. Mijn vaderhart breekt elke keer weer, als ik zie dat ze daardoor
anders worden benaderd door de gewone, normale Nederlanders.

Als je 'al generaties' een band moet hebben met dit land om een 'gewone, normale
Nederlander' te zijn, maakt het ook niet uit of je jezelf succesvol hebt
'ingevochten' of niet.

Helaas voldoen mijn kinderen en ik niet aan deze definitie

Mijn vaderhart breekt als ik zie dat mijn kinderen anders benaderd worden
vanwege hun naam




Bekijk de oorspronkelijke pagina:

LOAD-DATE: 16 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              70 of 200 DOCUMENTS



                                 de Volkskrant

                            16 oktober 2017 maandag

Geachte redactie

SECTION: Opinie en Debat; Blz. 19

LENGTH: 538 woorden

Btw

Binnen de keuzes van het kabinet (niet mijn kabinet, overigens) zou ik een btw
verhoging van het hoge tarief nog voorstelbaar vinden. Voor artikelen in het
hoge tarief is vaak wel een goedkoper iets te vinden. Onder de Bijenkorf en de
Hudson Bay is het nog een heel traject naar de Zeeman en de Action.

Voor het dagelijks brood ligt dat anders. Voor mensen met een minimum te
besteden is het moeilijk uit te wijken. Onder de Lidl en de Aldi is er weinig te
vinden. Jammer dat een eerlijke partij als de ChristenUnie dat heeft laten
passeren.

Hans Koster, Leiderdorp

Gewone man wil knuffel

Een mooie analyse van de pauper positie van de gewone Nederlander gaf Jos Palm
zaterdag. Niet eens zo lang geleden kreeg de gewone man die overigens wekelijks
in de kerk. Onder hetzelfde dak zong hij daar samen met deftige dames en heren
dezelfde psalmen en gezangen, at er hetzelfde brood, dronk er dezelfde wijn,
luisterde er naar een eensluidende blijde boodschap en overeenkomstige
toekomstverwachting. En ontving er na afloop dezelfde zegen. Als een soort van
knuffel zeg maar.

Peter Kattenberg, emeritus remonstrants predikant, Oegstgeest

Blauw en roze bordes

Op de foto met D'66-ers in de krant van zaterdag staan wederom alle politieke
jongens in het blauw; dé kleur die we hen traditioneel al bij de geboorte geven.
Om te voorkomen dat dit unisex wordt, hoop ik straks veel gevarieerd roze te
zien op het bordes.

Roely Smit, Apeldoorn

Bescherming

Anne Faber fietste door het gebied waar ik woon. Bossen waar ik ook graag kom
omdat ze kleur, stilte en vreugde geven. Nu niet. Mijn hond en ik staan
verdrietig stil bij de gescheurde, verwaaide en verregende plakkaten op bomen en
toegangsborden met foto's van de vermiste Anne. Daar leeft ze nog.

Na enig nadenken heb ik de petitie ondertekend waarin diepgaand onderzoek wordt
geeist. Om uiting te kunnen geven aan mijn droefenis en geschoktheid. Omdat ik
vind dat de onderste steen boven moet komen en omdat ik vind dat er snel
wetgeving moet komen waarmee rechters gemakkelijker tbs kunnen opleggen, ook als
de verdachte daar geen zin in heeft.

Er ligt nog een andere duidelijke opdracht voor het nieuwe kabinet: richt je
niet alleen op strenger straffen maar ook op preventie. Er zijn mensen die
minder normaal en gewoon zijn dan anderen, hetzij door aanleg, hetzij door
omstandigheden en dat is vaak al te zien in hun jeugd. Voorkom ontsporing. Hoe
eerder je alert bent en - deskundig - handelt, des te groter is de kans dat je
erger voorkomt. Kabinet: zorg ervoor dat jeugdzorg en (jeugd)psychiatrie sterk
worden en blijven. Ook dat is bescherming van ons land.

Heleen den Beer Poortugael, Soest

Tbs

Strafrechtadvocaat Richard Korver stelt dat een advocaat die zijn verdachte laat
praten en daarmee Tbs riskeert een verdomd slechte advocaat is. Een bizarre
uitspraak als je bedenkt dat tbs een behandeling is en geen strafmaatregel. Het
is alsof een huisarts een kankerpatient adviseert om niet naar de oncoloog te
gaan voor een behandeling.

Daniel Kok, Den Haag

Gewoon normaal

Om aan alle onduidelijkheid en al het onbehagen een einde te maken: met de
gewone, normale Nederlander bedoelde de heer Rutte natuurlijk mij.

David Klaver, Alkmaar




Bekijk de oorspronkelijke pagina:

LOAD-DATE: 15 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              71 of 200 DOCUMENTS



                                 de Volkskrant

                            14 oktober 2017 zaterdag

De gewone man wil een knuffel

BYLINE: MARCO VISSCHER

SECTION: Opinie zaterdag; Blz. 6, 7, 8

LENGTH: 2274 woorden



HIGHLIGHT: Populisme, slogans als 'Normaal Doen' en de verklaringen van Rutte
III: over aandacht heeft de gewone Nederlander niet te klagen. Maar, meent
historicus Jos Palm, het blijft bij mooie woorden. Echte erkenning is ver te
zoeken.


Zijn hoofd gooit hij in zijn nek, de kin wat omhoog. Zo kan hij beter door zijn
afgezakte bril kijken naar het computerscherm. Daar zien we Mark Rutte, die
achter een microfoon opgewekt vertelt over het regeerakkoord. Maar Jos Palm,
radiopresentator van het VPRO-geschiedenisprogramma OVT, hoort liever zichzelf
dan de minister-president. 'Dat is toch een corpsbal?', praat hij door het
historische moment heen. 'Daar stem je toch niet op vanuit je hart?'



En dan komt het. 'Er ligt nu een regeerakkoord', meldt Rutte, 'waarbij gewone,
normale Nederlanders er écht op vooruit gaan.' Palm spreidt zijn armen. Op zijn
gezicht een triomfantelijke glimlach. 'Ja hoor, héérlijk, daar hebben we 'm! De
gewone man!'

De gewone man is niet alleen het retorische knuffeldier van het nieuwe kabinet,
maar ook de titel van Palms vorige week verschenen boek. De voormalig oprichter
en hoofdredacteur van het Historisch Nieuwsblad dook in de geschiedenis van de
heel eenvoudige, gemiddelde sterveling: van zijn ontworsteling aan onze zwaar
behaarde voorouder op vier poten, via de grotbewo- ner, de slaaf, de boer, de
fabrieksarbeider en de soldaat naar zijn huidige incarnatie als boze kiezer.

En vandaag, terwijl zijn oude bondgenoten in de politiek hem hebben verlaten,
net als iedereen eigenlijk, zo oordeelt Palm, weet de gewone man tóch zijn
stempel te drukken op de belangrijkste beslissingen aan het Binnenhof - althans,
op de presentatie van het regeerakkoord.

'Hoe wonderbaarlijk is het, nietwaar,' begint Palm in zijn typerende,
geestdriftige, licht chaotische vertelwijze, zittend in zijn werkkamer in
Amsterdam, 'dat die term, de gewone man, weer helemaal terug is, bezig aan een
doorstart. Dat is toch een erkenning dat de politiek iets heeft laten liggen.'

Aan wie denkt u bij de gewone man?

'Aan de schlemiel van alle tijden. Hij is de eeuwige prutser, de volkssappelaar,
de fabriekswilde. Door de geschiedenis heen leverde hij de basis voor de
samenleving en de economie, maar macht had hij nooit.'

Bent u zelf een gewone man?

'Nee, ik ben kind van een gewone man. Niet dat ik mezelf voornaam voel; je kunt
het gewone niet zomaar uit iemand halen. Mijn vrouw komt uit een gegoede familie
en ik heb nog weleens de neiging me tijdens familiebezoek ernstig te misdragen.
Een klassereflex.'

Hoe is de gewone man geëvolueerd?

'In de Oudheid was er een diepe afkeer. Toen kwam ineens iemand verkondigen -
nota bene een timmermanszoon - dat voor God iedereen gelijk is en dat er de
mogelijkheid is van gelijkheid, in elk geval in het hiernamaals. Daarna kwam de
Verlichting en werd de dagloner zowaar opgenomen in de beroemde Encyclopédie,
als iemand die moet worden erkend wegens zijn belangrijke bijdrage aan de
samenleving. Later werd dat vertaald in een politiek programma, waarop jan met
de pet werd beschermd en verzorgd, waarna hij zich in de jaren van de
wederopbouw optimaal erkend voelde. En nu, anno 2017, dreigen we hem weer te
verwaarlozen.'

Waar ziet u dat aan?

'Neem het feit dat vakmanschap er niet meer toe doet en je geen scholen meer
hebt waar je loodgieter kunt worden. Dat is een teken van verwaarlozing.'

De sappelaar wordt aan zijn lot overgelaten?

'Ja. Er was een tijd dat de arbeider beschaving werd bijgebracht. Welgestelde
heren trokken de arbeidersbuurten in met een schaakbord onder de arm en zij
leerden de armoedzaaiers schaken. Waarom? Als je kunt schaken, redeneerden zij,
dan kun je je verstand gebruiken en meedoen in de samenleving.

'De arbeider moest in aanraking komen met klassieke muziek en de schone kunsten.
Tegen lage prijzen werden zaadjes van plantjes verkocht aan arbeiders, zodat ze
zichzelf en hun familie tot bloei en harmonie konden brengen als ze eenmaal
wisten hoe ze voor een plantje moesten zorgen. Telkens klonk het ideaal dat zij
beschaafd en weldenkend konden zijn.'

Zo'n beschavingsoffensief zouden wij zien als bevoogdend.

'Dat denk ik ook, maar als je de gewone man niet probeert op te voeden en geen
perspectief biedt, neem je hem niet serieus. Dan zeg je eigenlijk dat hij er
niet bij hoort.'

Of juist wél. De VVD-campagneleus was: 'Doe normaal.'

'Ach, waanzin! Wat een armoedig programma is dat. Niemand wordt nog gedwongen of
geholpen op een hoger plan te komen.'

Ik bedoel: de gewone man wordt juist erkend, neergezet als voorbeeld en zelfs
duidelijk benoemd bij de presentatie van de plannen van een nieuwe regering.

'Welnee. Als je zo'n Pechtold hoort praten, dan denk je: hier klopt iets niet.
Politici als hij hebben geen idee hoe ze de gewone man moeten aanspreken. De
moderne sukkelaar zit niet in hun achterhoofd als zij praten of plannen maken.
Ze praten wel óver hem, maar niet mét hem. Hij wordt hooguit getolereerd, maar
eigenlijk is hij in hun ogen te onbeschaafd om erbij te horen.'

Waarom wilde u dit boek schrijven?

'In de jaren zeventig was ik kaderlid van de SP. Ik had de kolder in mijn kop.
Ik hoor het mezelf en mijn kameraden nog zeggen, als we een standpunt moesten
bepalen: wat zal de gewone man ervan vinden? Nou, wij wisten precies wat de
gewone man ervan vond, ook al was-ie in geen velden of wegen te bekennen. Ach,
wat waren wij SP'ers onnozel. Met mijn boek wilde ik mezelf, mijn oude kameraden
en andere vermeende socialisten iets leren.'

Wat heeft u geleerd?

'Mijn ontdekking was dat het bij de gewone man ní­ét draait om de maag die moet
worden gevuld, zoals vaak wordt gedacht. Het gaat net zo goed om het hoofd en
het hart. Het loonzakje, de zorgkosten, de koopkracht: het is allemaal
belangrijk, maar er is meer in het leven. De SP en de PvdA richten zich vooral
op het economische aspect en hebben niet in de gaten dat een partij als de PVV
zich óók richt op het hart en daarmee de gewone man de erkenning geeft die hij
graag wil. De filosoof Georg Hegel zei al dat het verlangen naar erkenning onze
fundamenteelste behoefte is.'

De linkse partijen geven die erkenning niet?

'Welnee. De PvdA verloor het contact met het volk sinds de jaren negentig. Onder
leiding van Wim Kok omarmde de partij de privatisering, waarmee het algemeen
volksbelang werd geïsoleerd. Op het gebied van minderheden en integratie voer de
partij een te vooruitstrevende koers, die even goedbedoeld als verdedigbaar was,
maar niet werd begrepen door haar traditionele kiezers. Daardoor leek het of de
PvdA geen oog had voor de problemen rondom nieuwkomers in oude volkswijken.

'De SP is voor de buschauffeur tot op zekere hoogte nog wel aansprekend, maar
hij zal zich realiseren dat de partij een blinde vlek heeft. De partij ziet niet
dat de buschauffeur zich bedreigd voelt door de veranderende samenleving en laat
heikele kwesties rondom integratie veelal onbesproken.'

In die volkswijk en in die veranderende samenleving kwamen mensen met een kleur
te wonen. Vindt u hen dan geen gewone mensen?

'Jazeker wel. De gewone gekleurde man bestaat natuurlijk ook, en laten we hopen
dat hij dezelfde weg van emancipatie aflegt als de gewone witte man. De gewone
gekleurde man - of die hier nu al tientallen jaren woont en werkt, of als
jongere moeite heeft om een stageplek te vinden - wil namelijk óók gehoord
worden.'

De linkse partijen luisteren daar toch naar, met een ruimhartig beleid voor
immigranten?

'Nou, inmiddels ook niet meer. Als je niet anderhalf of twee keer modaal
verdient, ben je zo ongeveer veroordeeld tot een partij aan de marge, of dat nu
de PVV is of Denk. Want of je nu wit bent of een kleurtje hebt: je wordt net zo
hard in de steek gelaten door de partijen die eerder nog met trots werkten aan
jouw emancipatie, integratie, verzorging of verheffing. Dan wordt je bijna
gedwongen om je in de armen te werpen van de marginale politieke partijen die
wél in staat zijn om je hart te vertegenwoordigen.'

De PVV is de op een na grootste partij in de Tweede Kamer. Hoezo marginaal?

'De PVV wordt buitengesloten door de overige partijen en blijft daarom
marginaal, net als de AfD in Duitsland, of het Front National in Frankrijk. Moet
je je eens indenken wat dit betekent. Eerst worden gewone mensen genegeerd door
de traditionele partijen en als er dan een partij komt die het gat opvult, wordt
die partij genegeerd. Ik vind dat je de populisten moet uitsluiten door hen vóór
te zijn. Dat doe je door gewone mensen serieus te nemen en met hen in debat te
gaan, juist ook over hun angsten en standpunten die niet zo weldenkend zijn.'

Alle middenpartijen zijn richting Wilders opgeschoven. Dan luisteren die
partijen toch uiteindelijk?

'Nee, ze hobbelen achter de agenda van Wilders aan. Dat is iets anders. Het is
bovenal een teken van veronachtzaming. Bij de oude Romeinen voelden de leden van
de elite zich niet zozeer de beste mensen, als wel de enige mensen. Dat hebben
we nu weer. Vandaag ziet de elite het klootjesvolk niet staan en heeft er geen
contact meer mee. De elite is uitsluitend met zichzelf bezig: de nieuwste
quinoaburger, een elektrische auto, exotische koffie...'

Wat vindt de gewone man ervan dat Pechtold het bij de presentatie van het
regeerakkoord had over de klimaatdoelen en de lhbti-gemeenschap?

'Niet bepaald de zorgen van de gewone man, hè? Er is natuurlijk niets mis mee om
je te bekommeren om het klimaat en de homo's, maar het is zo nadrukkelijk de
taal van de weldenkende elite.'

Hoe weet u dat allemaal zo zeker? Vroeger dacht u ook te weten wat de gewone man
dacht.

'Ik weet een beetje over zijn denken en voelen door wat ik opvang tijdens mijn
bezoeken aan de laatste volkscafés hier in De Pijp waar ik al jaren woon. Ook
heb ik de afwijking de shitzooi op de sociale media te volgen, want die zie ik
als een graadmeter van de stemming onder een deel van de gewone mensen.'

Beleven wij nu de wraak van de gewone man, die zich afzet tegen de gevestigde
orde? Zie Brexit, Trump, Wilders, Le Pen, AfD...

'Nou ja, hij wordt steeds bozer, ja. Dat is niet zonder reden. Er is een
politieke en culturele apartheid. We gaan dat niet oplossen met mooie woorden en
een cadeautje in het regeerakkoord.'

Hoe dan wel?

'Je moet principes en idealen weer vooropstellen. Je moet een partij voor alle
burgers zijn. Je moet in debat durven gaan met je kiezers: niet met ze
meepraten, maar hen soms proberen te overtuigen dat zij het verkeerd zien. Je
moet niet alleen iets aan ze geven, maar ook iets van ze vragen, want zo creëer
je een gemeenschap. Je moet een breder perspectief bieden waarin plaats is voor
iedereen. Je moet verantwoordelijkheid nemen voor de hele samenleving.'

Oef, geen makkelijke opgave.

'Het is niet onmogelijk. De progressief-liberalen deden dat aan het einde van de
19de eeuw toen ze de basis legden voor de verzorgingsstaat. De
sociaal-democraten deden dat tijdens de wederopbouw. Joop den Uyl kon de mensen
het gevoel geven dat iedereen erbij hoorde en liet blijken dat er zoiets als een
gemeenschap bestaat, waardoor je rechten hebt, maar ook plichten. Pim Fortuyn
kon dat, denk ik, maar nu zie ik niemand die het kan.'

De gewone vrouw is al even verwaarloosd en komt er bekaaid vanaf in uw boek.

'Daar kan zij ook niets aan doen. Er zijn weinig historische bronnen over
vrouwen en tot diep in de 20ste eeuw waren vrouwen niet of nauwelijks betrokken
bij de grote gebeurtenissen in de wereld. Maar op sommige beslissende momenten
was de gewone vrouw de sleutelfiguur. Zo liep ze voorop bij de Franse Revolutie.
Duizenden dappere visvrouwen en marktkoopvrouwen liepen de zogeheten Mars op
Versailles, het paleis van de koning, gewapend met keukenmessen. En zo zijn er
meer momenten geweest waarop vrouwen het voortouw namen. En de man? Die volgde
zijn stoere sloeberwijf.'

Is een nieuwe revolutie aanstaande?

(Lacht.) 'Ik denk het niet. De gewone man zal zich verder afkeren van de
politiek.'

En hij zal bozer worden?

'Gewone mensen hebben, meer dan anderen, redenen om boos te zijn. In
tienduizenden jaren mocht de gewone man er niet zijn. Iemand als Wilders zegt
dat dit gevoel van ressentiment en rancune, dat in iedereen zit, er mag zijn. De
gewone man wil een knuffel om te voelen dat hij er mag zijn om hoe hij is, ook
met datgene wat misschien niet zo fris aan hem is.

'Maar die kant willen we liever niet zien en we doen alsof het er niet is. En
als we ons erover uitspreken, laten we uit alles blijken dat we niet alleen hun
standpunten fout vinden, maar dat we deze mensen zelf fout vinden.'

Is de gewone man dan geen tikkende tijdbom?

'Het is onterecht om de gewone man te reduceren tot een xenofobe, agressieve
idioot die elk moment zijn agressiviteit kan botvieren, zoals Sybrand Buma
suggereerde in zijn H.J. Schoo-lezing. Wat een dédain. Alsof je praat over
honden die je in hun hok moet houden. Heel, heel veel gewone mensen willen heel
simpel het beste voor hun familie en de samenleving. Zij willen een knuffel,
maar ze weten niet waar ze die moeten halen.'



CV

Jos Palm

1956 Geboren in Zeddam, Gelderland

1973-1983 Kaderlid SP, Doetinchem en Doesburg

1980 Avondschool Lerarenopleiding, Amsterdam

1987 Doctoraal geschiedenis, Universiteit Utrecht

1992 Mede-oprichter en hoofdredacteur Historisch Nieuwsblad

1999 Redacteur OVT, (radioprogramma van de VPRO)

2002 Presentator OVT

2005 Boek, Oerend hard, over het leven van Bennie Jolink

2012 Boek, Moederkerk, over de ondergang van het roomse leven in Nederland,

2017 Boek, De gewone man

Palm woont samen, in de voormalige volkswijk de Pijp in Amsterdam. Hij heeft
twee kinderen.

De gewone man

Uitgeverij Atlas Contact; 344 pagina's; € 19,99.

Weg met het dédain

Je moet in debat durven gaan met je kiezers, hen soms proberen te overtuigen dat
zij het verkeerd zien. Je moet ze niet alleen iets geven, maar ook iets van ze
vragen

'De moderne sukkelaar zit niet in het achterhoofd van politici. Ze praten wel
over hem, maar niet met hem.'




Bekijk de oorspronkelijke pagina: , ,

LOAD-DATE: 13 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              72 of 200 DOCUMENTS



                                 de Volkskrant

                            14 oktober 2017 zaterdag

Hoe kon de zoon van een dissident opklimmen tot een aanbeden partijleider?
Marije Vlaskamp zoekt het antwoord in het dorp waar Xi Jinping opgroeide.

BYLINE: MARIJE VLASKAMP

SECTION: Zaterdag; Blz. 14, 15, 16, 17

LENGTH: 2666 woorden


De verheven partijleider


Op het houten tafeltje naast de olielamp waarbij president Xi Jinping in de
avonduren Russische romans las, liggen twee geldstukjes. Een eerbiedig offer.
Chinezen gooien ook muntjes naar beelden van heilige schildpadden of leggen
bankbiljetten bij boeddhabeelden en portretten van Mao Zedong. Het meisje dat
bezoekers rondleidt in de grotwoning waar China's nummer een zijn tienerjaren
doorbracht, bloost van ongemak. Er zijn strenge regels voor alles wat met Xi te
maken heeft, zegt ze. 'Geen billboards met portretten, geen souvenirs met zijn
naam.'



Een uur later zijn de muntjes al weggehaald. Liangjiahe, een gehucht van een
paar honderd mensen in de West-Chinese provincie Shaanxi, is heilige grond. Op
goede dagen komen hier volgens Chinese staatsmedia zevenduizend bezoekers nader
tot Xi. Ze wandelen over de paadjes waar Xi liep, ze bevoelen de mat waar Xi
zat. Een enkele waaghals strekt zich uit op zijn slaapplaats. Groepjes toeristen
vergapen zich aan de lompe muurschildering van een heroïsche jongeling die sterk
op Xi lijkt. De gids beweert dat het schilderij dateert uit de tijd dat Xi hier
woonde. 'Het zat onder een laag modder, maar het is toevallig na een regenbui
zichtbaar geworden. Nu koesteren we het.'

Verder mag de Xi-verheerlijking geen gezicht hebben en dat maakt Liangjiahe tot
het podium voor een absurdistisch toneelstuk, waarin de hoofdrolspeler
alomtegenwoordig en tegelijk onzichtbaar is. Xi's naam ligt op ieders tong, Xi's
uitspraken staan op elke poster, maar nergens in het dorp en verre omstreken
hangen de Xi-portretten die in de rest van China gebruikelijk zijn. Van wilde
handel in hebbedingetjes, zoals bij het commerciële circus rond Mao Zedongs
geboortehuis, is geen sprake. Aan de rand van het dorp heeft een enkel stalletje
een emaillen mok met een cartoon van Xi - en dat is het dan, wat souvenirhandel
betreft.

DE BESTE ECHTGENOOT

De eerste jaren na zijn aantreden als partijleider in 2012 en een jaar later als
president stevende Xi op een regelrechte persoonlijkheidscultus af. Meedeiners
prezen hem als 'beste echtgenoot voor huwbare vrouwen'. Hij kreeg de koddige
bijnaam Xi Dada - Papa Xi. Vorig jaar maakte hij abrupt een einde aan die
gimmicks. De verafgoding is naar een hoger, abstract plan getild sinds Xi is
uitgeroepen tot de Kern van het Centraal Leiderschap, de hoogste eretitel in het
communistische systeem. De Kern beschermen, op een lijn komen met de Kern, de
Kern trouw zijn: in de staatsmedia gaat het de afgelopen maanden bijna over
niets anders. Zo maakt China zich op voor het negentiende partijcongres, dat
woensdag begint. Daar toont Xi zijn macht in vol ornaat. Bijvoorbeeld met het
bijschrijven van zijn ideologische theorie als leidraad in het partijhandvest.
Wordt het een 'gewoon' stukje theorie met een vage naam? Of adopteert de partij
Belangrijke Gedachten, of Concepten, op naam van Xi Jinping? In dat laatste
geval ontstijgt zijn status die van zijn recente voorgangers en is hij
vergelijkbaar met oppermachtige partijleiders uit het verleden, zoals Mao Zedong
en Deng Xiaoping.

Ook belangrijk: hoeveel bondgenoten van Xi komen op sleutelposities in de hogere
lagen van de partijhiërarchie terecht, en wordt er een mogelijke opvolger voor
Xi naar voren geschoven? Het zijn allemaal aanwijzingen die een flintertje
inzicht geven in een zeer ondoorzichtig politiek proces. De communistische
partij is een gesloten groepering die niet veel los laat over wat er in de
hoogste gelederen aan de hand is. Ondertussen bepaalt die partij waar China als
een na grootste economie naartoe gaat en hoe China wenst om te gaan met de rest
van de wereld - dus wie de touwtjes in handen heeft in Zhongnanhai, het Chinese
Kremlin, is een kwestie van wereldbelang.

KRUKJES

De toegangsweg naar bedevaartsoord Liangjiahe komt uit op een parkeerplaats,
waar identiteitsbewijzen van alle bezoekers worden geregistreerd. Een elektrisch
wagentje staat klaar voor de laatste kilometers. Partijleden van het Yanan
Kadertrainingscentrum stappen in, button met partijlogo op de borst. Onder de
arm opvouwbare krukjes om tijdens langere studiesessies op te zitten: overal op
revolutionaire herdenkingsplaatsen krijgen groepen partijleden op krukjes les.
Ze zijn bezig, zoals het in jargon heet, met 'het omarmen van het Negentiende
Partijcongres'.

Onderweg wijzen de kaderleden op agrarische bezienswaardigheden, zoals gerst in
een modderig veld. Die okergele aarde maakte van een tengere 15-jarige
stadsjongen een geharde kerel, staat in alle biografien. De mythe rond Xi begint
bij zijn vader, Xi Zhongxun, die als kindsoldaat vocht bij het communistische
guerrillaleger. Na de revolutie werd de geharde vechtjas benoemd tot
onderminister in Beijing. In dat beschermde milieu, de Beijingse coterie van
revolutionairen, groeide Xi Jinping op. Tot in 1966 Mao Zedong Xi Zhongxun
aanviel wegens steun aan een oude politieke tegenstander. Zoals gebruikelijk in
China trof de banvloek van de Grote Roerganger niet alleen de vader, maar de
hele familie.

KLASSEVIJAND

Jouw slechte achtergrond is goed voor honderd maal executie, zeiden zijn vaders
vijanden tegen de jonge Xi. Een favoriete pesterij was het jongetje de stuipen
op het lijf te jagen met bedreigingen en hem vervolgens moederziel alleen achter
te laten op een politiebureau. Hij had geen veilig thuis meer, zijn familie was
uit elkaar gerukt. Zijn moeder zat opgeborgen in een 'hervormingsschool', een
eufemisme voor politieke hersenspoeling, zijn vader bracht zestien jaar
afwisselend door in detentie of als arbeider in een plattelandsfabriek.

School was een hels oord, waar andere Rode Prinsjes, de vriendjes van weleer, de
jonge Xi als klassevijand aanvielen. Zo werd hij samen met miljoenen Chinezen
tijdens de Culturele Revolutie slachtoffer van politieke vervolging en
regelrechte anarchie. Xi's halfzus bezweek onder de stress: ze zou zich hebben
opgehangen aan een gordijnroede. Zelfs suïcide werd in die jaren als verraad aan
de revolutie opgevat.

Xi vond een uitweg. Mao stuurde in 1969 zestien miljoen jongeren naar het
platteland. Lichamelijke arbeid onder leiding van de ideologisch loepzuivere
boerenklasse zou verwende stadskinderen afharden tot ware communisten. Door
deelname aan deze zogenaamde zhiqing-beweging ontsnapte Xi aan het politieke
wespennest in Beijing.

Xi was niet direct een ster in Liangjiahe. De eerste maanden had hij geen zin
met nieuwsgierige dorpskinderen te praten. Hij bliefde de grove boerenkost niet
en onttrok zich aan rotklusjes door een sigaretje te roken. Een keer liep hij
weg. Hij werd een half jaar in jeugddetentie opgesloten. Deze anekdotes over
zijn aanpassingsmoeilijkheden komen uit biografisch materiaal van voor zijn
verheffing: ze zijn weggepoetst uit het recente standaardwerk getiteld Xi's
zeven veelbewogen jaren als zhiqing. Deze uitgave van de Centrale Partijschool
is een must voor alle 89 miljoen partijleden, die dit werkje 'bewust moeten
verteren'.

De ontberingen van weleer zijn met een romantisch-nostaligisch sausje overgoten.
In elk relaas komen Xi's vlooienbeten terug. Die waren ontstoken doordat hij
eraan krabde. De wonden vol pus symboliseren zijn doorzettingsvermogen, wordt de
lezer voorgekauwd. Dat hij meermaals werd afgewezen voor het partijlidmaatschap
omdat zijn vader in het politieke vagevuur zat, staat ook in de hagiografie. Hij
bleef koppig nieuwe aanvragen indienen en schopte het met hard werken tot
partijsecretaris. Niemand viel in slaap als Xi Jinping de vergadering leidde is
de titel van het hoofdstuk over Xi's eerste partijfunctie.

Dat soort ongehoorde details kwamen Chinezen vroeger niet over hun leiders te
weten. Het privéleven van de hogere echelons wordt afgeschermd: de biografie van
Xi's voorganger is zelfs van een onschuldige liefhebberij als ballroomdansen
ontdaan. Met Xi heeft de partij zulk gouden propagandamateriaal in handen dat
het zonde is zijn levensloop niet te gebruiken. Een Rode Prins die samen met het
gewone volk bitterheid verdraagt: Xi is rood geboren en werd door zijn
plattelandsjaren nog roder.

Zelfs de relikwiën zijn ontroerend, zoals de portemonnee die zijn moeder hem
meegaf. 'Mamma's hartje', heeft ze erop geborduurd. Toen Xi na zeven jaar
wegging uit het dorp, liet hij het enige dingetje dat hij van zijn moeder had
achter bij zijn vriend. 'Ik laat mijn hart achter in Liangjiahe', zei hij. Het
hele dorp stond te snikken toen hun piepjonge partijsecretaris naar Peking
vertrok.

Het was 1975. Mao liep op zijn laatste benen, het ergste vuur was uit de
Culturele Revolutie. Na de verwoestende politieke zuiveringen kwam het onderwijs
weer voorzichtig op gang met universiteitsklassen voor streng geselecteerde
'arbeiders-boeren-soldaten'. Dat Xi als telg uit een politiek verdoemde familie
werd toegelaten tot deze academische voorhoede, is weer zo'n bewijs van zijn
voorbeeldig karakter, intellectuele kwaliteiten en niet aflatende ijver, aldus
de officiële lezing.

HONDSLOYAAL

Xi had de Culturele revolutie overleefd door zich in de bergen van Shaanxi
fanatiek op partijzaken te storten - zonder steun van zijn beroemde vader, die
in de ban was gedaan. Op zichzelf teruggeworpen leerde Xi dat verzet zinloos
was. Wie het systeem hondsloyaal volgt komt verder, en wie de partij blind
gelooft komt het verst, ondervond hij.

Die heilige overtuiging wordt uitgestraald bij het graf van Xi Zhongxun. De
tombe is uitgeroepen tot Pattriottische Educatiebasis op Nationaal Niveau, net
als Xi Zhongxuns geboortehuis. Zo'n Educatiebasis wordt op de groei gebouwd:
zesbaanswegen leiden naar ruime parkeerterreinen, er zijn rijen kluisjes waar
bezoekers hun tas verplicht moeten opsluiten voordat ze de uitgestrekte parken
met bezienswaardigheden in mogen. Foto's maken is verboden, al gedoogt de
bewaking groepsfoto's van partijleden, mits ze zich netjes opstellen op de
speciaal daarvoor genummerde tegels.

Xi Zhongxuns imposante graf wordt geflankeerd door een brok natuursteen met een
kopie van Mao Zedongs grillige calligrafie. Ooit schreef Mao een compliment voor
Xi Zhongxun, in de tijd dat de revolutionairen nog niet op voet van oorlog met
elkaar stonden. In het aanpalende museum wordt de de aanval van dezelfde Mao op
Xi afgedaan met vier familiefoto's en een onhandig zinnetje over 'zestien jaar
onterecht onrecht'. Xi Zhongxun werd in 1978 gerehabiliteerd. Hij ging weer aan
de slag voor de partij en zijn zoon begon aan de lange weg naar de top. De
gelederen zijn gesloten, het verleden is voorbij en alles wat in de
Xi-monumenten wordt tentoongesteld leidt de toeschouwer naar die ene,
onvermijdelijke conclusie: deze familie, die onder alle omstandigheden de partij
volgt, is voorbestemd China te leiden.

Aanvankelijk dachten westerse waarnemers op grond van het verleden van de Xi's
dat Xi Jinping geneigd zou zijn tot politieke veranderingen die het
communistische systeem milder zouden maken dan de meedogenloze politieke machine
die zijn familie aanvloog. Als hij eenmaal aan de macht was, zou hij zich
ontpoppen tot een progressieve, liberale figuur die verstrekkende hervormingen
zou invoeren, aldus de westerse wensdroom.

Ze zaten er volkomen naast. Xi toont zich tot dusver een hard heerser, die China
tot in de haarvaten doordrenkt met ideologische tucht. Voor afwijkende geluiden
is steeds minder plaats. Het zijn allang niet meer de usual suspects  -
dissidenten, advocaten en kritische academici - die monddood worden gemaakt:
tegenwoordig doen ook gewone burgers er verstandig aan langs de door de partij
voorgeschreven lijnen te denken en er is geen opstandig detail dat over het
hoofd wordt gezien. Neem de nieuwe wetgeving voor Wechat, een app met een
berichtenservice zoals Whatsapp. Censureren Chinese Twitterdiensten al jaren elk
openbaar grapje of plaatje dat de partij verkeerd kan opvatten, nu mag ook in de
privé-chatgroepen niet veel meer. Er is een lijst van negen verboden
onderwerpen, van pornografie tot 'politiek gevoelige thema's', een vaag
containerbegrip. Alles wat mensen posten wordt zes maanden bewaard, en kan tegen
hen worden gebruikt.

De eerste internetgebruikers zijn al gepakt: een gefrustreerde automobilist ging
in zijn privéchatkring los over 'idioten' van de politie die hem aanhielden voor
een blaastest. De man werd volgens de Beijing Youth Daily tot 5 dagen cel
veroordeeld. Het is maar een van de vele voorbeelden van de manier waarop Xi
zijn obsessie met controle en trouw aan de partij in de praktijk uit.

SCHOONGEPOETST

Liangjiahe is als monument voor de wordingsmythe van Xi zo schoongepoetst dat de
legendarische vlooien die Xi staken het er nu niet zouden overleven. Zo steriel
is het: zelfs de dorpskatten zijn letterlijk witgewassen. Een poesje met een
vachtje als versgevallen sneeuw doezelt voor het winkeltje van Liu Jinlian. Deze
vrouw is een bezienswaardigheid op zichzelf, want zij bood Xi destijds onderdak.
Van dat verleden kan ze nu leven: ze verkoopt stoffen schoenen zoals ze voor Xi
maakte, gedroogde dadels en graanproducten in sobere verpakkingen. In haar
huiskamer glimlacht Xi op lange glanzende posters boven het bed, hij
schaterlacht op reusachtige vergrote foto's en wandelt op porseleinen
gedenkbordjes over bergtoppen. Dat is privéhuisvlijt, dat wordt gedoogd, zegt de
toeristengids.

Xi is de partij, de partij is Xi, hou van de partij zoals je je kinderen of je
ouders liefhebt: dat is het script voor China voor de komende jaren, tot de
komma uitgeschreven. Zeg het na en je bent veilig, geloof erin en je zit goed.

In Liangjiahe zitten nog niet alle figuranten helemaal in hun rol als
enthousiaste ooggetuige van Xi's goede daden. De dorpssmid verkoopt
noedelschavers en pollepels in een gloednieuwe leistenen smederij. De wanden
zijn netjes gestuukt, vervolgens met een laag modder bedekt en precies op de
juist plekken zijn zwarte vegen aangebracht: het lijkt net echt. De smid is een
levend decorstuk: een leuke achtergrond voor foto's, want antwoord op vragen
geven doet hij nauwelijks. Ja, de smederij was destijds een idee van Xi. Zeker,
dat was een grote vooruitgang voor het dorp. Ja, hij heeft Xi persoonlijk
gekend. Daar heeft hij niets over te melden. Volgende klant alstublieft.

Zijn stuursheid wordt waarschijnlijk veroorzaakt door een elektrisch
golfkarretje met politielogo en zwaailichten. Drie man rijden stapvoets mee op
het wandelingetje langs de grotten waar Xi woonde. Ze roepen: 'Geen interviews!
Geen interviews!'

Een ondernemende boerin die haar oude grotwoning had willen verhuren voor een
nachtje spartaans slapen in de stijl van Xi wordt op haar nummer gezet:
journalisten mogen geen vragen stellen in het dorp, laat staan dat ze er tukje
gaan doen. Leren van Xi in Liangjiahe: even rondlopen met een toeristengids mag,
maar dorpelingen mogen onder geen beding worden aangesproken, zegt de
propaganda-afdeling van de plaatselijke overheid. 'Alles staat al in dat boek
van de Centrale Partijschool beschreven. U hoeft niet in Liangjiahe te
verblijven om dat boek te lezen.'

ZENUWEN

De zenuwen over het ontdekken van een mogelijk vlekje op het smetteloze verleden
spelen ook over de dorpsgrens op. In een plaatsje verderop, waar de meeste
oorspronkelijke inwoners van Liangjiahe imiddels in comfortabele nieuwbouwwijken
wonen, staat het personeel van een prachtig vormgegeven Grottenhotel nerveus te
liegen. 'We zitten toevallig net vol. Probeert u het de volgende keer met een
reservering.' Volgens verschillende Chinese hotelwebsites zijn er genoeg kamers
vrij.

Prompt stelt de manager zijn eigen hotelchauffeur ter beschikking om de
buitenlanders met hun vragen over China's nummer een zo snel mogelijk naar een
andere stad te vervoeren.

Overal op revolutionaire herdenkingsplaatsen krijgen groepen partijleden les. Ze
zijn bezig, in het juiste jargon, met 'het omarmen van het Negentiende
Partijcongres'

Waarnemers die politieke versoepeling verwachtten zaten ernaast. Xi Jinping
toont zich een hard heerser, die China doordrenkt met ideologische tucht




Bekijk de oorspronkelijke pagina: , , ,

LOAD-DATE: 13 October 2017

LANGUAGE: DUTCH; NEDERLANDS

GRAPHIC: WINKEL Liu Jinlian bood Xi Jinping ooit onderdak. Zij is een
bezienswaardigheid op zichzelf geworden en verkoopt nu stoffen schoenen zoals ze
voor Xi maakte, gedroogde dadels en graanproducten in sobere verpakkingen.
LIANGJIAHE Een toerist bezoekt een winkel in het dorp waar Xi Jinping tijdens de
Culturele Revolutie verbleef.
VOOR LATER Bezoekers maken foto's van de grot waar China's nummer één zijn
tienerjaren doorbracht.
EDUCATIEF Een groep bezoekers aan Liangjiahe stelt zich onder een partijslogan
op voor een groepsfoto.
NIET AANSPREKEN Rondlopen met een toeristengids mag, maar dorpelingen mogen niet
worden aangesproken. Drie mannen rijden stapvoets mee in een golfkarretje met
politielogo. 'Geen interviews! Geen interviews!' roepen ze.
JONGELING Ouders fotograferen hun kinderen voor een muurschildering die volgens
de gids dateert uit de tijd dat Xi hier woonde.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              73 of 200 DOCUMENTS



                                 de Volkskrant

                            14 oktober 2017 zaterdag

De pacificatie van Buma

BYLINE: MARTIN SOMMER

SECTION: Opinie zaterdag; Blz. 5

LENGTH: 916 woorden



HIGHLIGHT: De Schoo-lezing van Buma kreeg een uitgesproken onwelwillende
ontvangst.


vrij zicht


Na ChristenUnieleider Segers haalde ook premier Rutte de pacificatie van 1917
van stal om zijn nieuwe kabinet te typeren. Volgende maand wordt het eeuwfeest
gevierd van de grote uitruil tussen de vrijheid van onderwijs en het algemeen
kiesrecht. Dat was het begin van de verzuiling en ook van het pragmatisch
overleg tussen partijen die eigenlijk gezworen vijanden waren.



CDA-leider Buma heb ik er niet over gehoord, terwijl de pacificatie van toen
voor hem het meest herkenbaar moet zijn. Buma is van de vier het meest
enthousiast over deze coalitie, terwijl hij zich onlangs heeft laten kennen als
een uitgesproken antiliberaal. Om die reden heeft Buma van de vier leiders in
eigen kring het meest te stellen.

Woensdag gaf Lody van de Kamp, oud-rabbijn en prominent partijgenoot, zijn
CDA-lidmaatschap eraan. Uit onvrede over 'de weg die de partij is ingeslagen'.
Hij doelt op de harde asielparagraaf van het regeerakkoord en zonder twijfel nog
meer op de H.J. Schoo-lezing. Die heeft Buma inmiddels zes weken geleden
uitgesproken, maar het rumoer houdt aan. Volgende week komt het partijblad
CD-Verkenningen uit, met ongenadige kritiek van onder meer oud-minister Hirsch
Ballin. Buma zou met zijn gemeenschapsdenken groepen uitsluiten, een gebrek aan
inlevingsvermogen tonen en de eigen cultuur bewieroken.

Deels kan ik de kritiek wel volgen. Buma zocht in zijn lezing naar een remedie
voor het huidige onbehagen. Ook ik werd iebel van zinnen over onze cultuur en
waarden die zo mooi zijn dat we ze moeten uitdragen. De naamgever van de lezing,
H.J. Schoo, vond de westerse cultuur ook de beste, maar de uitdrukking daarvan
is zelfkritiek en niet borstklopperij.

Desondanks verbaas ik me ook na zes weken over de uitgesproken onwelwillende
ontvangst die Buma's verhaal kreeg. Soms was de kritiek ronduit plat,
bijvoorbeeld waar Buma zich beriep op de joods-christelijke traditie. Volgens de
critici mag je niet spreken van een joods-christelijke traditie, omdat de
geschiedenis overloopt van christelijk antisemitisme. Raar idee. Het gaat om een
ethiek van persoonlijke verantwoordelijkheid, die zijn wortels heeft in het
jodendom en werd overgenomen door de christelijke leer. Je zou denken dat dit
geen betoog behoeft, maar vermoedelijk zijn er mensen die vinden dat het
aanwijzen van deze traditie moslims uitsluit - iets anders kan ik niet
verzinnen.

Buma is een ideoloog en een anti-liberaal. Hij wijst de Franse Revolutie aan als
de bron van het kwaad, van de voortdenderende modernisering en het
individualisme. Daarmee staat hij op de schouders van Abraham Kuyper, oprichter
van de Anti-Revolutionaire Partij. Kuyper stelde zich in de 19de eeuw aan het
hoofd van een bevolkingsgroep die zich 'verweesd' voelde, ook toen als gevolg
van snelle sociale veranderingen. In het dagblad Trouw schreef Lodewijk Dros een
mooi stuk over de vergelijking tussen Kuyper en de huidige populisten (17
december 2016). Kuyper noemde zijn aanhang 'de onterfden' - vergelijk dit met de
brexiteers die hun land terugwilden of Wilders die Nederland wil terugveroveren.


Buma zoekt in het kielzog van zijn voorvader aansluiting bij 'het goede
populisme'. Verstandig, als je het onbehagen niet aan Wilders wilt overlaten. Je
mag het ook een zoektocht naar modern conservatisme noemen. Buma laat zien hoe
moeilijk het is daarvoor woorden te vinden. In zijn Schoo-lezing sprak hij van '
de gewone Nederlander', die inmiddels is geëvolueerd tot 'gewone normale
Nederlander'. Uiteraard ontstond verontwaardiging. Gewone normale Nederlanders,
hoe zou u ze noemen? Tsja.

Er is kennelijk een categorie Nederlanders, niet de kleinste, die geen naam
heeft. Tegenwoordig hebben we het officieel over Nederlanders met een
migratie-achtergrond. Zijn gewone normale Nederlanders mensen zónder
migratie-achtergrond? Nee, zei Rutte in de Kamer, het zijn mensen die iets van
hun leven willen maken. Het is een codewoord. Iedereen begrijpt wat wordt
bedoeld, maar het blijft onuitgesproken.

In Frankrijk ontstond een paar jaar geleden een rel toen de filosoof Alain
Finkielkraut sprak over Français de souche, Fransen met Franse wortels. Woede
was zijn deel. Bijna tien jaar nadat Máxima zei dat de Nederlander niet bestaat,
hebben we het ongemakkelijk over gewone normale Nederlanders. Wel, dat zijn
Nederlanders die al generaties een band met dit land hebben, en het in goede
staat willen doorgeven aan hun kinderen en kindskinderen. Ze zijn niet beter dan
de anderen, hebben niet meer rechten. Maar ze zijn er wel en het is een
ontkenning van een voor iedereen zichtbaar feit om te doen alsof het niet zo is.


De vraag is hoe Buma dit wil laten doorklinken in het nieuwe kabinet. In het
regeerakkoord zie je er op het oog niet zo veel van terug. Van
symboolmaatregelen als het leren van het Wilhelmus ben ik niet zo onder de
indruk. Maar conservatisme is meer dan historische symboliek. Conservatisme is
vooral geleidelijkheid, het voorkomen van radicale duiken in het diepe.
Verstandige politiek neemt het bestaande als uitgangspunt en bouwt daarop voort.
Geen grote sprongen in Europa, een streng immigratiebeleid, aandacht voor
gezinnen en middengroepen. Afgezien van het afschaffen van de
geslachtsaanduiding op de overheidspost, kun je dit onmogelijk een radicaal
kabinet noemen. Aan Buma om het CDA te pacificeren.

Martin Sommer is politiek commentator van de Volkskrant

Buma is een ideoloog en een anti-liberaal. Hij wijst de Franse Revolutie aan als
de bron van het kwaad




Bekijk de oorspronkelijke pagina:

LOAD-DATE: 13 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              74 of 200 DOCUMENTS



                                 de Volkskrant

                            14 oktober 2017 zaterdag

[Opinie Feministe Ariel Levy Ze wist zeker dat vrou...]*

SECTION: Ten Eerste; Blz. 2

LENGTH: 112 woorden


Opinie

Feministe Ariel Levy

Ze wist zeker dat vrouwen alles in eigen hand hebben. Toen sloeg het noodlot toe
P2

En verder:

Op bezoek in het dorp waar China's leider opgroeide P14

Zaterdag

Modebelofte

Sander Lak, het grote talent van de New Yorkse mode, vertelt zijn verhaal P58

En verder:

Tunnels in Nederland P28

Volkskrant Magazine

Franklin Foer

De broer van Jonathan Safran en Joshua schreef een stevige waarschuwing tegen
Big Tech P10

En verder:

Pijnbestrijding bij baby's P40

Sir Edmund

Geef eens een knuffel

De gewone man snakt vooral naar erkenning, ziet historicus Jos Palm. P6

En verder:

Jan Drost over liefdesverdriet P8




Bekijk de oorspronkelijke pagina:

LOAD-DATE: 13 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              75 of 200 DOCUMENTS



                                 de Volkskrant

                            13 oktober 2017 vrijdag

'Mijn zoon ging die ochtend water halen bij de bron'

BYLINE: DOOR ANA VAN ES

SECTION: Ten Eerste; Blz. 8, 9

LENGTH: 638 woorden


Aicha Ahmed en haar man Jamal A'adwia al Jasm (41) Mohammed al Hussein (45)

Waar:

Raqqa, 3 oktober 2017

Wie:

zoon Mohammed (19)

Verantwoordelijk:

de internationale coalitie

Locatie interview:



Hawi Hawa, verzamelpunt voor vluchtelingen vlak buiten Raqqa


Aicha: 'Er is geen stromend water meer in Raqqa en maar één goede bron, vlak bij
de Hamzamoskee. Een generator pompt het water op, het stroomt uit een pijpje.
Iedereen wil dit water hebben, het enige schone water in Raqqa. We wisten dat de
bron gevaarlijk is, want IS komt daar ook. De strijders zeiden: wij vechten aan
het front, jullie zijn gewone mensen, jullie krijgen je water niet eerder dan
wij. Voor elke vijf IS-strijders werd een gewone burger geholpen. Geen enkele
familie stuurt twee mensen tegelijk om water te halen.

'Mohammed is mijn oudste zoon. Een knappe jongen. Een beetje blond, met
prachtige ogen. Hij was nog niet getrouwd. Door IS kon hij niet meer naar
school. Hij was begonnen met auto's te repareren. Dat deed hij goed. Twee weken
voor de ramadan stopte in Raqqa al het werk. Sindsdien zat hij zonder baan.

'Dinsdag 3 oktober werd hij 's ochtends wakker en hij zei tegen mij: ik ga deze
morgen water halen. Ik zei: ga niet, we hebben nog een beetje. Hij: als ik nu
ga, hoeven we morgen niet. Mijn man heeft hem zien gaan, met twee lege flessen
voor het water.'

Jamal: 'Mijn zoon is gegaan en nooit teruggekomen.'

Aicha: 'We hoorden buiten mensen schreeuwen. Ze zeiden dat de bron was geraakt
door een bom. Het was een slachting. Ik denk dat er wel honderd mensen zijn
gedood. Ze hebben tot drie straten achter de explosie gezocht. Na een
luchtaanval vinden ze soms ledematen op de daken van huizen. Ook nu zijn er
hoofden en benen gevonden. Maar niet van Mohammed.

'Zijn beste vriend heeft een graf voor hem gegraven in de tuin. Hij zegt dat hij
hem zal blijven zoeken. Een graf graven is in Raqqa heel gevaarlijk, want als de
vliegtuigen je zien, kan dat tot een nieuwe luchtaanval leiden. IS begraaft zijn
eigen strijders daarom niet meer. Die laten ze op straat liggen. Ze nemen alleen
de wapens mee. Katten en de honden eten van de lichamen.

'Mijn familie weet nog niet dat dit is gebeurd. We kunnen hen niet bereiken. Dat
verdriet komt dus nog. Ik begrijp niet waarom de mensen in de vliegtuigen dit
doen. We hebben al veel geleden. We waren niet met IS. Je werk, je huis
kwijtraken is toch iets heel anders dan je zoon kwijtraken. Diezelfde avond kwam
ook onze buurman om bij een luchtaanval. Dat vind ik heel erg: allebei op
dezelfde dag. De buurman en Mohammed gingen veel met elkaar om.'

Jamal: 'Drie dagen na zijn dood, om twee uur 's nachts, zijn we gevlucht. We
zijn gewoon de deur uitgelopen. Er konden scherpschutters zijn, we konden gewond
raken. We wisten niet of we het zouden halen. We hebben onze zoon in het puin
achtergelaten.'

Aicha: 'Ik heb geen foto's meer van hem. Alleen nog op mijn telefoon, maar die
ligt nog in Raqqa.'

---------------------------------------

DE LUCHTAANVAL VAN 3 OKTOBER

Volgens het Amerikaanse ministerie van Defensie voerde de internationale
coalitie tegen IS op 3 oktober 30 luchtaanvallen uit op Raqqa. Daarbij zijn
onder meer '14 strijdersposities' verwoest, alsmede twee voertuigen en een
logistiek knooppunt. Het onderzoeksbureau Syrische Observatorium voor de
Mensenrechten maakt melding van een serie luchtaanvallen op waterbronnen in het
Al Tawassoiya-district aan de rand van Raqqa, op 3 oktober. Daarbij zouden 18
burgers, 'onder wie kinderen en vrouwelijke burgers' zijn omgekomen. De
Volkskrant sprak een inwoner uit Raqqa die stelt twee zoons te hebben verloren
bij een luchtaanval op de waterbron in Noord-Raqqa op dinsdag 3 oktober. Zij wil
niet met haar naam in de krant, haar beschrijving komt overeen met het verhaal
van de familie Ahmed.




Bekijk de oorspronkelijke pagina: ,

LOAD-DATE: 12 October 2017

LANGUAGE: DUTCH; NEDERLANDS

GRAPHIC: Jamal Ahmed met zijn familie. Op de voorgrond zijn vrouw Aicha.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              76 of 200 DOCUMENTS



                                 de Volkskrant

                            13 oktober 2017 vrijdag

Buma heeft zijn droomkabinet

BYLINE: RAOUL DU PRÉ

SECTION: Ten Eerste; Blz. 5

LENGTH: 633 woorden



HIGHLIGHT: Het is vrolijkheid troef donderdagavond bij een CDA-bijeenkomst in
Leiden. Sybrand Buma viert de uitkomst van 211 dagen formeren. Staat hier de
winnaar van Rutte III?


Reportage CDA, afdeling zuid-holland


In 211 dagen formeren heeft Sybrand Buma zijn gevoel voor milde ironie nog niet
verloren. Nadat hij groots is onthaald door de Zuid-Hollandse CDA-leden, die op
uitdrukkelijk verzoek van de organisatie voor hem uit hun dak gaan, verzucht hij
dat het opeens op een verkiezingsavond lijkt. 'Maar jullie staan hier toch niet
sinds 15 maart, hoop ik?'



Wordt hier, in Grand Café De Burcht in Leiden, de winnaar van de
kabinetsformatie onthaald? Met een zeker genoegen zal Sybrand Buma hebben
gehoord hoe minister-president Rutte het regeerakkoord deze week bestempelde als
een programma voor 'gewone, normale Nederlanders'. Zijn dat dezelfde 'gewone
Nederlanders' die in Buma's ogen zo vaak worden verward met 'de boze burger
wiens baan is vergeven aan een immigrant'? De boze burger die 'de verruwing van
de samenleving met grof geweld zijn huiskamer ziet binnenkomen via de televisie'
en die verweesd achterbleef 'toen de elite er met zijn vrijheid en gelijkheid
vandoor ging en ze aan nieuwkomers gaf'?

Het is pas zes weken geleden dat Buma die 'gewone Nederlander' muntte in zijn
veelbesproken H.J. Schoolezing. Die markeerde de metamorfose die het CDA onder
Buma's leiding heeft doorgemaakt. Van de brede gezinspartij in het politieke
midden naar een overwegend rechts-conservatieve beweging met een hang naar
tradities en patriottisme. 'De Nederlandse cultuur is niet gebouwd op het
cultuurrelativisme van het multiculturele vooruitgangsdenken', waarschuwde de
partijleider. 'Verscheidenheid is nooit een doel op zich geweest.'

Is het nieuwe kabinet de vervolmaking van die gedaanteverwisseling? Met het CDA
niet als vanouds veilig in het midden maar als de flankpartij op de
rechterzijde? Het was vooral Buma die vanaf de eerste dag bezwaren had tegen een
formatie met GroenLinks: dat kon nooit de vertaling worden van een
verkiezingsuitslag die behoorlijk naar rechts helde.

Daarom telt Buma, al de hele week de vrolijkste van de vier onderhandelaars,
hier in Leiden zijn zegeningen. Dit is wat hij wilde. 'Investeringen in de zorg,
veiligheid en defensie, zwaardere straffen op haatzaaien, de maatschappelijke
diensttijd. Een humaan, maar streng asielbeleid.' En ja, natuurlijk ook het
patriottische deel van het regeerakkoord, inclusief het Wilhelmus: 'We moeten
weer weten wat ons verhaal is. Dit is Nederland en daar mag je trots op zijn, of
je een nieuwkomer bent of een oudkomer.'

De vraag is wel of Buma's CDA dat ook nog kan volgen. Of preciezer: het hele
CDA. Deze week kreeg hij tegenwind van oud-bewindsman Ernst Hirsch Ballin, in
het eigen partijblad: 'Scheidslijnen zijn er op allerlei manieren, maar ze mogen
geen breuklijnen tussen bevolkingsgroepen worden.' Een dag later haakte rabbijn
en schrijver Lody van de Kamp na meer dan twintig jaar demonstratief af als
CDA-lid: 'Ik weiger mee te doen aan een zogenaamde joods-christelijke
samenleving die gebruikt wordt om anderen uit te sluiten.' Het is de vleugel van
het CDA die in 2010 in opstand kwam tegen de samenwerking met de PVV en die de
ontwikkelingen de komende tijd met argusogen zal volgen.

Maar dat is niet de vleugel die op deze avond naar Leiden is gekomen. Hier gaan
de vragen over de btw op groenten (moet die nou echt omhoog?) en over het extra
geld voor defensie: 'Wat gaan we allemaal kopen met die 1,5 miljard, Sybrand? Ja
, zegt Buma, die btw kan omhoog omdat andere belastingen omlaag gaan. 'En ieder
CDA-lid dat bij het laatste congres was, krijgt een eigen tankje.'

Hij blijft fractievoorzitter om vanuit de Kamer te controleren of het kabinet
doet wat het moet doen. Het begin is gemaakt, hoopt hij. 'Het CDA voelt de tand
des tijds aan. Het regeerakkoord nu ook.'

Ieder CDA-lid dat bij het laatste congres was, krijgt een eigen tankje




Bekijk de oorspronkelijke pagina:

LOAD-DATE: 12 October 2017

LANGUAGE: DUTCH; NEDERLANDS

GRAPHIC: Sybrand Buma donderdagavond tussen partijgenoten in Leiden.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              77 of 200 DOCUMENTS



                                 de Volkskrant

                           12 oktober 2017 donderdag

geachte redactie

SECTION: Opinie en Debat; Blz. 25

LENGTH: 654 woorden

Krokodillentranen

Ik heb met interesse het optreden van Klaver, Roemer en Asscher bij Pauw
dinsdagavond gevolgd. De heren hadden natuurlijk geen goed woord over voor de
nieuwe coalitie. We moeten daarbij wel bedenken dat de heren Roemer en Asscher
zichzelf al bij voorbaat buitenspel hadden gezet en Klaver tot geen enkel
redelijk compromis bereid was, terwijl toch iedereen weet dat in onze
versplinterde Tweede Kamer compromissen onontkoombaar zijn.

Het grappige is dan ook dat de conclusie kan worden betrokken dat juist deze
drie heren door hun opstelling deze coalitie in het zadel hebben geholpen.

En ja, dan helpen krokodillentranen niet meer.

D. Groenendijk, Papendrecht

Vertrouwen in de toekomst

Een bezweringsformule van een kabinet dat zo veel vertrouwen in elkaar heeft dat
tot in detail is vastgelegd wat gaat gebeuren en de leiders hun aanvoerder
vanuit de Kamer gaan controleren.

Riet Dumont, Nijmegen

België-Nederland

Wat Nederland te veel heeft, heeft België te weinig. ('Kabinet Rutte klopt
België met verve', O&D, 11 oktober). Te weten en in deze volgorde: een grote
mond, het superieur bewustzijn de beste te zijn, naïviteit en de klitbehoefte.

C. Cornelis, Maarssen

Bizar

Het bevreemdde mij premier Rutte te horen spreken over de 'gewone, normale
Nederlander' (Ten eerste, 11 oktober). Aan welke criteria moet men voldoen om
bij deze groep mensen te behoren?

Nog nooit zo'n bizarre uitspraak gehoord.

Joke van Drongelen, Vught

Ben ik abnormaal?

Onze aanstaande nieuwe premier, voor de derde keer, heeft een nieuw mantra: de
normale Nederlander gaat erop vooruit. Dat impliceert dat de abnormale
Nederlander er niet op vooruitgaat! Wie zijn nu 'de normalen' en wie 'de
abnormalen'? Fijn trouwens dat de overheid voortaan haar brieven aan burgers
genderneutraal - geen onderscheid m/v - gaat adresseren! Maar ik ben wel
benieuwd of ik voortaan een brief van de overheid ga ontvangen met de aanhef:
'Geachte normale G. Voragen', of met de aanhef: 'Geachte abnormale G. Voragen'?
Zou ik klote vinden, want ik voel me een gewone Nederlander, zoals 17 miljoen
anderen.

Albert Voragen (man en gewoon), Weurt

Mijnheer Rutte, schaamt u

Ik heb me ontzettend geërgerd aan de woorden van premier Rutte. De woorden
'iedere gewone normale Nederlander'. Deze woorden vind ik zeer discriminerend.
Zoals koningin Máxima zich al eens afvroeg: bestaat die wel de
doorsnee-Nederlander? Naar het regeerakkoord zijn gepensioneerden en zieken
kennelijk geen gewone normale Nederlander. Mijnheer Rutte schaamt u, ook u
behoort een keer tot deze groepen.

G. Geukes, Uitgeest

Zwakkeren

In een samenleving als de onze hoeft een regering niet te zorgen voor de gewone
normale burger: die redt zichzelf wel. De regering moet opkomen voor de zwakken.


Marcel van der Poel, Bleiswijk

Lage inkomens

De mensen met de lage inkomens (bijstand, AOW) moeten het opnieuw ontgelden
dankzij een kabinet onder aanvoering van Mark Rutte. Vooral degenen zonder jonge
kinderen. Zo profiteren zij niet van de verhoging van de algemene
heffingskorting. Hun inkomen is namelijk zo laag dat ze daarover geen belasting
verschuldigd zijn. Ook hebben zij geen baat bij de verlaging van de
schijventarieven.

De minima gaan er de komende jaren dan ook fors op achteruit door alle
lastenverhogingen. Zo worden de dagelijkse boodschappen fors duurder door de
btw-verhoging van 6 naar 9 procent. Daarnaast worden de energiebelastingen
(opnieuw) verhoogd, waardoor gas en elektra nog duurder worden.Tevens wordt de
huurtoeslag verlaagd, waardoor diverse mensen genoodzaakt worden goedkopere
woonruimte te zoeken. Terwijl die in de meeste gevallen helemaal niet
beschikbaar is. Degenen met een laag inkomen die roken, zijn de sigaar door een
(verdere) verhoging van de tabaksaccijns.

Al met al droevig dat geen van de vier coalitiepartijen zich het lot heeft
aangetrokken van de mensen met een laag inkomen.

Jan Hille Ris Lambers, Bennekom




Bekijk de oorspronkelijke pagina:

LOAD-DATE: 11 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              78 of 200 DOCUMENTS



                                 de Volkskrant

                           12 oktober 2017 donderdag

'Het nieuwe kabinet laat het breed hangen'

SECTION: Opinie en Debat; Blz. 23

LENGTH: 889 woorden



HIGHLIGHT: Wat schrijven de kranten over het regeerakkoord met als motto
'Vertrouwen in de toekomst'? 'Meer hebben we er niet van kunnen maken', was een
betere benaming voor het eindresultaat geweest.


Commentaren over het regeerakkoord


De Telegraaf

Er bestaat weinig chemie tussen de leiders van D66 en CU en evenmin tussen die
van VVD en CDA. Premier Rutte zal zijn geroemde capaciteiten als sfeerbewaker
nodig hebben om deze coalitie op de rails te houden. Met vier partijen is dat
sowieso geen sinecure. Dat belooft wat als de economische rugwind draait en
tegenwind wordt.



Het regeerakkoord heeft een hoog 'voor elk wat wils' gehalte. In de portemonnee
gaan de meeste mensen erop vooruit , maar verder is het vaak vlees noch vis.
Groene ambities voor de langere termijn gaan samen met meer asfalt voor de
kortere. En de steeds weer klinkende roep om pluriformiteit in de media schuurt
met de wens van dit kabinet van een stevige publieke omroep. Die is immers de
belangrijkste concurrent van andere, niet gesubsidieerde mediabedrijven.

De schoen wringt ook bij het schrappen van de wet-Hillen. Huizenbezitters worden
daardoor na aflossing van hun hypotheek alsnog aangeslagen. De toegezegde
langere afbouw verzacht de impact, maar doet niets af aan de kern van het
probleem. En dat is dat de overheid zich opnieuw onbetrouwbaar toont.

Trouw

De formatie breekt wat duur betreft inmiddels records. Een vrijwel
onvermijdelijk gevolg van die ingewikkelde uitslag, maar, naar nu blijkt, met
een resultaat dat gezien mag worden. Pessimisten gingen ervan uit dat akkoorden
tussen vier partijen slechts bleke compromissen kunnen opleveren en dat goed op
de winkel passen het hoogst haalbare zou zijn. Zij krijgen ongelijk. Het nieuwe
kabinet zal wel degelijk op een aantal terreinen, zoals het klimaatbeleid of het
verouderde belastingstelsel, betekenisvolle stappen kunnen gaan zetten. Er komen
nieuwe investeringen in het defensie-apparaat en ook het onderwijs mag zich
verheugen in meer aandacht. (...)

Uiteraard valt niet elke keuze van de nieuwe coalitie toe te juichen. Het
uitblijven van een nieuw (uitgebreider) kinderpardon is daarvan een voorbeeld.
Net als het achterblijven van de laagste inkomens.

Fundamenteler is echter de ideologische keuze van de coalitie uitdrukkelijk de
boosheid van de gewone Nederlander te willen wegnemen. Daarin zit impliciet de
erkenning dat groepen in de afgelopen jaren harder zijn aangepakt dan anderen en
dat de boosheid terecht zou zijn. Zeker de VVD, die ook in de vorige periode
regeringsverantwoordelijkheid droeg, maakt er zich zo wel heel gemakkelijk van
af.

De eerlijkheid gebiedt juist te zeggen dat het nu snel aftredende kabinet ervoor
zorgde dat Rutte III een budget ter beschikking kreeg dat de nieuwe ploeg in
staat stelt een beleid te gaan voeren, dat inderdaad doortastender oogt dan
gedacht.

Algemeen Dagblad

Het nieuwe kabinet laat het breed hangen, schrijft Hans van Soest in het
commentaar van het Algemeen Dagblad. Nadat het vorige kabinet enorm had
bezuinigd om de verzorgingsstaat betaalbaar te krijgen voor de toekomst, hebben
de onderhandelaars van VVD, CDA, D66 en ChristenUnie zich voorgenomen dat
iedereen nu wel eens mag voelen dat het weer beter gaat. Alleen laten de
partijen teugels nu zó veel vieren, dat nu al duidelijk is dat we in de toekomst
weer een probleem hebben. Daarmee wordt de erfenis van Rutte II deels verjubeld.
(...)

Wie de plannen bestudeert, ziet dat Rutte III een hypotheek legt op de periode
hierna. Het CPB waarschuwt dat de uitgaven zó hard stijgen, dat in de toekomst
nieuwe bezuinigingen dan wel nieuwe belastingverhogingen nodig zijn. In een
economisch woelige tijd waarin de gevolgen van de brexit nog onduidelijk zijn,
de crisis in de eurozone nog niet is bezworen en de wereldhandel een dip kan
krijgen door alle internationale conflicten, waarschuwden topambtenaren niet
voor niets dat het nieuwe kabinet een buffer zou moeten aanleggen voor slechte
tijden. Dat doet Rutte III niet. De vraag is of de burger niet meer gebaat was
met ietsje minder goed nieuws.

NRC Next

Vertrouwen in de toekomst', luidt de weinig inspirerende titel van het werkstuk
van VVD, CDA, D66 en ChristenUnie. Getuige eerst de processie van Echternach en
vervolgens het minutieuze politieke mengproces dat aan het 55 pagina's tellende
akkoord vooraf ging was 'Meer hebben we er niet van kunnen maken' een betere
benaming voor het eindresultaat geweest. (...)

De onderhandelende partijen verkeerden in de ongekende luxe hun gesprekken te
beginnen met het gegeven van een overschot op de overheidsbegroting. Dit is
sinds 1959 niet meer voorgekomen. (...)

Vooral op het terrein van het aanpakken van de klimaatverandering toont het
regeerakkoord zich ambitieus. Dat moet ook wel want Nederland is gehouden aan de
afspraken die hierover zijn gemaakt in internationaal verband. Maar dat de
coalitiepartijen op dit terrein inzetten op een koppositie in Europa is
opmerkelijk getuige de povere resultaten die tot nu toe zijn bereikt.

De grote belastingherziening durft de nieuwe coalitie niet aan. Maar met het
verplaatsen van lasten op arbeid naar het belasten van consumptie en het
versneld verlagen van de aftrekbaarheid van de hypotheekrente worden hoopvolle
stapjes gezet. VVD, CDA, D66 en ChristenUnie gaan een verstandshuwelijk aan. Het
zal, getuige het nu gepresenteerde regeerakkoord, een kabinet opleveren van de
kleine stapjes. Zoals gebruikelijk in coalitieland Nederland. Niet spectaculair.
Hopelijk wel effectief.




Bekijk de oorspronkelijke pagina:

LOAD-DATE: 11 October 2017

LANGUAGE: DUTCH; NEDERLANDS

GRAPHIC: Sybrand Buma (CDA), Mark Rutte (VVD), Alexander Pechtold (D66) en
Gert-Jan Segers (ChristenUnie).

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              79 of 200 DOCUMENTS



                                 de Volkskrant

                           12 oktober 2017 donderdag

Sprookje

SECTION: V Opening; Blz. 2

LENGTH: 564 woorden



HIGHLIGHT: In 'Expeditie Robinson' doen nu ook niet-BN'ers mee: echte
Nederlanders versus Randstedelingen.


Tv-recensie Hanna Bervoets


BN'ers zijn gewend dat alles voor ze verzorgd wordt, ze hoeven niet na te
denken, ze worden rondgereden, eten staat klaar in hun kleedkamers.' Het zijn
woorden van Marlé, kandidaat van Expeditie Robinson. Dit jaar laat de realityhit
voor het eerst zowel bekende als niet-bekende kandidaten meedoen, een twist in
een beproefd maar wat sleets geworden concept: zet twee groepen elk op een eigen
eiland, laat ze met testen tegen elkaar strijden, het verliezende team stemt
iemand weg. Bij de start in 2000 kon iedereen zich inschrijven, sinds 2010 deden
er uitsluitend BN'ers mee. 'BN'ers zijn de Nutella van de tv: iedereen ergert
zich eraan', schreef collega-recensent Haro Kraak al.



Maar er lijkt een kentering gaande. Onlangs werd bekend dat er aan het
winterseizoen van De Slimste Mens acht niet-BN'ers meedoen. In Expeditie
Robinson (vanavond, RTL5) is de verandering al ingezet: dit jaar zijn er twee
eilanden met BN'ers en daarnaast 'het Eiland van de Onbekenden'. Die naam is
even sprookjesachtig als sardonisch, alsof het gaat om naamloze of machteloze
mensen. Dat is niet het geval. Imke, Herold, Carlos en Marlé bouwen na aankomst
meteen een sterke bamboehut, terwijl de BN'ers op hun eilanden nog wat
halfslachtig aan bananenboombladeren sjorren.

De Onbekenden zijn gedreven kandidaten, doorgewinterde survivalliefhebbers en
fanatiek fan van het programma. Daar zijn ze ook op uitgekozen. Nu staat dat
fanatieke blok Onbekenden in sterk contrast met de BN'ers: oprechte fans versus
toevallige deelnemers, doorzetters versus diva's. Opvallend is dat de
niet-bekende Nederlanders met een dialect of accent spreken, in tegenstelling
tot de BN'ers, die, op een enkele Amsterdamse tongval na, ABN aanhouden als
televisietaal.

Echte Nederlanders versus beroemde Randstedelingen; die beeldvorming heeft iets
weg van de manier waarop sprookjes en de meer gepolariseerde media
klassenverschillen neerzetten: de authentieke, hardwerkende burger versus de
liederlijke elite, losgezongen van de realiteit. Zo zien we musicalster
Carolina, na een verloren proef verbannen naar het eiland van de Onbekenden,
klagen over haar slaapplek; kan iemand die scheve bamboestengels rechtzetten?
Haar eilandgenoten weten genoeg: die BN'er snapt niet hoe de wereld werkt. Als
cabaretier Soundos na een stemming ook op het eiland van de Onbekenden
terechtkomt verzucht Carolina: 'Ik ben zo blij dat er een BN'er bijkomt.'

Op Twitter woedt een andere oorlog. Na elke aflevering krijgen de BN'ers uit
Expeditie Robinson schofferend, seksistisch, soms ronduit racistisch commentaar.
Ook wordt hun status betwist: 'Ik kén haar niet eens!', klinkt het. Uit die
boosheid spreekt een begrijpelijk gevoel van onrechtvaardigheid: de BN'er kreeg
een ticket naar een expeditie waarvan de kijker al jaren is uitgesloten. De
kijker komt daartegen in opstand, zij het niet door de onbekende kandidaten te
omarmen; die krijgen vooralsnog nog maar weinig bijval op de sociale media. Zo
blijft een wrang gegeven in stand. Bekende Nederlanders worden bespot, maar
Onbekende Nederlanders laten de kijker koud.

V's televisierecensententeam bestaat uit Julien Althuisius, Gidi Heesakkers,
Frank Heinen, Haro Kraak en, deze week, Hanna Bervoets.

De beeldvorming heeft iets weg van de manier waarop de meer gepolariseerde media
klassenverschillen neerzetten




Bekijk de oorspronkelijke pagina:

LOAD-DATE: 11 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              80 of 200 DOCUMENTS



                                 de Volkskrant

                             9 oktober 2017 maandag

Naarstig op zoek naar linkse lente

BYLINE: GIJS HERDERSCHEÊ

SECTION: Ten Eerste; Blz. 11

LENGTH: 634 woorden



HIGHLIGHT: In een woonwinkelcentrum te Nieuwegein was de PvdA zaterdag bijeen om
zichzelf te 'hergroeperen'. 'Politiek gaat niet over statistieken maar over
mensen en geluk.'


Reportage pvda-congres


'Ieder voor zich en God voor ons allen.' Met dat etiket voor het aanstaande
VVD-CDA-D66-CU-kabinet kreeg Lodewijk Asscher de handen van het PvdA-congres op
elkaar. Asscher wil samen met de SP, GroenLinks, de FNV en Greenpeace, met
stakende leraren en met actievoerende fietsbezorgers van Deliveroo optrekken
tegen het nieuwe kabinet.



De PvdA had winkelcentrum de Woonindustrie in Nieuwegein afgehuurd voor het
hergroeperingscongres. Daar werd Hans Spekman uitgezwaaid als partijvoorzitter,
en diens opvolger Nelleke Vedelaar ingehuldigd. Het congres begon met een minuut
stilte voor Eberhard van der Laan, de gestorven partijgenoot en burgemeester van
Amsterdam. De stilte werd gevolgd door het afspelen van Aan de Amsterdamse
grachten van Wim Sonneveld.

Het was ook een hergroepering rond Spekman die in maart, na de verpletterende
verkiezingsnederlaag, ternauwernood mocht aanblijven. Dat werd toen min of meer
gedoogd, zodat hij de reorganisatie van de partij kon leiden. Door de nederlaag,
van 38 naar 9 zetels in de Tweede Kamer, moesten veel medewerkers vertrekken bij
de partij.

De PvdA doet naarstig haar best die klap te boven te komen. Werd de vergadering
in maart nog in het naargeestig traditionele Beatrix-congrescentrum in Utrecht
belegd, nu was het winkelcentrum met woonwinkels het decor. De winkels waren
dicht, maar de ruimtes waren open voor het congres. Zo werd door groepjes van
tien, twintig leden aan tafeltjes gediscussieerd tussen uitgestalde bedden.
Alsof zij zich na een verbale uitputtingsslag ter plekke te ruste konden leggen.


De praatsessies waren, afgezien vandie rond het thema zorg, niet echt druk
bezocht. De hal daarentegen, waar de bar stond, werd volop gebruikt om te
netwerken en het afgelopen halfjaar door te nemen. Na afloop van het officiële
deel met speeches van Spekman, Asscher en Vedelaar en het zingen van de
Internationale ging de tap open en speelde een jazzbandje. Het leek zowaar
ontspannen te worden, na de hartekreet bij het nederlaagcongres dat de PvdA
'gezellig' moest worden.

Asscher poogde naarstig de wederopstanding in te luiden door ironisch van leer
te trekken tegen de uitgelekte plannen van de aanstaande coalitie. Eerder plakte
hij het etiket 'rechts met den Bijbel' op de bijna-coalitiepartners. Nu vervangt
hij dat door 'ieder voor zich en God voor ons allen'. 'Zij denken dat de
middengroepen zich zorgen maken dat de bedrijven te veel belasting betalen over
hun winst. Zij denken dat gewone Nederlanders zich zorgen maken over de
belastingen op grote vermogens. Dat we straks blij zijn als mensen sneller
worden ontslagen.'

Asscher wil 'een alternatief bieden dat het leven voor iedereen beter maakt'.
'Niet tegen andere partijen. Maar voor een Nederland waarin mensen zeker zijn
van hun bestaan.'

De nieuwe voorzitter Vedelaar wil 'het lokale' terugbrengen bij de PvdA. 'In de
medialogica en de Haagse politiek draait het vooral om de Randstad. Maar de
aardbevingsschade in Groningen, het gebrek aan banen in Zuid-Limburg, dat is
niet 'ver weg'. Het zijn de problemen van ons allemaal.'

Ze legt ook 'linksere accenten' dan de afgelopen tijd gebruikelijk was bij de
PvdA. 'Wat van ons allemaal hoort te zijn, moeten we niet langer overlaten aan
de markt. Zorg draait niet om winst, en politiek gaat niet over statistieken en
grafieken maar over mensen en geluk.' En ook zij wil, net als Asscher, een
linkse samenwerking. Daarover heeft ze vrijdag meteen nadat ze was aangewezen
als nieuwe voorzitter met SP-voorzitter Ron Meyer gesproken. Haar
GroenLinks-collega Marjolein Meijer was erbij in Nieuwegein. Al is dit 'links'
in de Tweede Kamer samen kleiner dan de PvdA de afgelopen jaren alleen was, toch
hoopt de PvdA dat de 'linkse lente' op deze gure herfstdag is begonnen.




Bekijk de oorspronkelijke pagina:

LOAD-DATE: 8 October 2017

LANGUAGE: DUTCH; NEDERLANDS

GRAPHIC: Hans Spekman werd uitgezwaaid.
De nieuwe partijvoorzitter Nelleke Vedelaar ingehuldigd.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              81 of 200 DOCUMENTS



                                 de Volkskrant

                            7 oktober 2017 zaterdag

De kaviaarcruise is terug

BYLINE: SANDER GROEN

SECTION: Magazine Reportage; Blz. 94, 95, 96, 97, 98

LENGTH: 1415 woorden



HIGHLIGHT: Nu cruisen bereikbaar is voor een groot publiek, mikken sommige
reders weer op de happy few. Sterker: in het topsegment woedt een hevige
concurrentiestrijd. We varen een stukje mee op het meest luxueuze schip ter
wereld.


cruisevakantie


'Er is niet zoveel meer over, want eens per week hebben we kaviaaravond', zegt
Roland Brenner. 'In alle zeven restaurants worden dan gerechten met het zwarte
goud geserveerd. Gisteravond is er 15 kilo doorheen gegaan. Wat dat kost? Tegen
de 1.000 euro per kilo, dus reken maar uit.' In een koelcel waarvan alleen de
kapitein, de maître d'hôtel en voorraadbeheerder Brenner de sleutel hebben,
staan de resterende blikken opgestapeld in plastic kratjes. Toch nog 34 kilo. Op
cruiseschip Europa 2 wordt jaarlijks voor een half miljoen euro aan steur-eitjes
geconsumeerd.



Brenners domein bevindt zich op dek twee onder de waterlijn. Achter
roestvrijstalen deuren schuilt een dozijn koelcellen vol diepgevroren vis, vers
vlees en wild, fijne wijnen en peperdure delicatessen. Eén koelcel, ter grootte
van een riante huiskamer, is gereserveerd voor champagne. Op een pallet liggen
kisten met 15-literflessen Moët & Chandon van ruwweg 1.600 euro de fles, op de
schappen staan nog 24 soorten van twaalf huizen, van Duval-Leroy tot Dom
Pérignon. Dagelijks gaan er 75 flessen doorheen op dit schip - per jaar zijn dat
25 duizend flessen champagne. 'Kreeft? Even rekenen. Zo'n 25 duizend stuks per
jaar.'

De cruisebranche is de snelst groeiende toeristische sector ter wereld. In 2000
stapten 7 miljoen mensen aan boord, in 2008 waren het er 16 miljoen en vorig
jaar 24 miljoen. Het zijn vooral Amerikanen, maar ook in Europa en Azië wint de
cruise snel aan populariteit. Rederijen proberen de groei bij te benen door in
hoog tempo steeds grotere schepen te bouwen. Alleen al in 2016 kwamen er acht
schepen bij; daarvan is de Harmony of the Seas, met 6.780 bedden het grootste
passagiersschip ter wereld.

Ooit was cruisen voorbehouden aan de elite: in 1900 kostte een weekje op de
Middellandse Zee op het stoomschip Prinzessin Victoria Luise, omgerekend naar
nu, zo'n 20 duizend euro. Tegenwoordig kan het voor 450 euro. De cruisevakantie
is bereikbaar geworden voor de gewone man. Intussen wil ook de elite nog op
cruise, maar niet met duizenden tegelijk op een schip met surfsimulators,
fastfoodrestaurants en dreinende kinderen. Zo ontstond een nieuwe nichemarkt. Of
eigenlijk herstelde de oude zich, want met kleinere en exclusieve schepen als de
Europa 2 keert de branche terug naar de basis: cruisen voor de rijken, net als
in 1900.

Bubbelbad & butler

'Is dit je eerste keer op de Europa 2? Dat wordt genieten. Es ist ein richtiges
Traumschiff.' Op de feloranje reddingssloep die dient als tender tussen het
Thaise eiland Koh Samui en het schip, ontmoet ik Horst uit Hannover, een bankier
in korte broek en T-shirt. 'Wat ik betaald heb? We zijn twee weken aan boord en
ik heb twee suites met een tussendeur geboekt, voor mijn vrouw en mijzelf. Ik
denk dat het op 20 duizend euro komt. Alles is inclusief en het is het geld
dubbel en dwars waard, het is een prachtige reis.'

Met plaats voor 502 passagiers is de Europa 2 een schip van bescheiden formaat.
Toch zijn er zeven restaurants, van Weltmeere met 266 couverts tot bistro
Tarragon met twaalf tafeltjes. Er zijn zes bars, zoals de Sansibar, gemodelleerd
naar de hippe strandtent op het Duitse jetseteiland Sylt, plus een bibliotheek,
een theater, een spa en een zwembad. Hutten zijn er niet, louter suites met
badkamer en balkon. De duurdere categorieën hebben een bubbelbad en een
butlerservice. Passagiers hebben twee keer zoveel ruimte als op een
doorsneecruiseschip. De cruise is uitverkocht, toch is het nooit druk aan dek.

Zeeslag

In de top van de cruisemarkt woedt een ware zeeslag. Het ene na het andere
drijvende vijfsterrenhotel wordt gepresenteerd: rederij Seabourn heeft de
Encore, met een restaurant van een driesterrenkok, Silversea biedt de Silver
Muse, met vierhonderd crewleden voor zeshonderd gasten, en Le Lyrial van het
Franse Ponant vaart naar bestemmingen als Spitsbergen en Antarctica. Het
nieuwste luxeschip is de Seven Seas Explorer, met de grootste suite op zee, van
281 vierkante meter. Die heeft alles dubbel: twee slaapkamers, twee badkamers,
twee kluisjes, twee balkons en twee Picasso's. Maar volgens de cruisebijbel, de
vuistdikke gids Berlitz Cruising & Cruise Ships, met recensies van bijna
driehonderd schepen, is de Europa 2 dit jaar het meest luxueuze cruiseschip ter
wereld.

Scheepsbloemist

Luxe zit 'm in de details, dat is voor cruiseschepen niet anders dan voor
hotels. Behalve kelners, barkeepers en kamermeisjes heeft de Europa 2 enkele
gespecialiseerde bemanningsleden, zoals Roger Guerrero. Zeven dagen per week
heeft de Filipijn maar één taak: het schip opfleuren. In zijn werkplaats op dek
drie arrangeert hij dagelijks driehonderd bloemstukken en boeketten voor alle
openbare ruimtes en suites. 'Elke twee weken bestel ik voor 5.000 euro aan verse
bloemen', zegt de scheepsbloemist. 'Ik ben een trouwe klant van de Aalsmeerse
bloemenveiling.'

Onderdeks bevindt zich ook het domein van scheepsdokter Rainer Edelhoff. Zijn
ziekenhuis is uitgerust met een röntgenapparaat, operatie-tafel, twee
patiëntenkamers en een apotheek. Twee verpleegsters staan hem bij, vijf medisch
getrainde crewleden staan stand-by. Niet dat ze vaak moeten uitrukken: de
meestvoorkomende kwalen zijn zonnebrand en zeeziekte. De scheepsdokter fungeert
meer als huisarts voor de bemanning. In de boeg bevindt zich de werkplaats van
drie timmerlieden, die verantwoordelijk zijn voor het dagelijks onderhoud, van
teakhouten dekdelen tot natuurstenen badkamertegels. Het zijn mannen van weinig
woorden. 'Wij zijn niet gewend met passagiers om te gaan,' mompelt Marco. 'We
doen gewoon ons werk.'

Circa dertig cruiseschepen strijden om het topsegment, en in de komende vijf
jaar worden zeventien nieuwe schepen opgeleverd. Vooral Crystal Cruises heeft
ambitieuze plannen: de huidige twee schepen worden grondig verbouwd en er zijn
zeven nieuwe schepen besteld. Drie ervan bieden elk plek aan duizend passagiers
én duizend bemanningsleden. En er komt een nieuwe speler bij: hotelketen
Ritz-Carlton laat drie 'cruisejachten' bouwen, met eveneens één crewlid per
passagier.

Zijn er wel genoeg rijken op aarde om al die nieuwe luxeschepen te vullen?
Voorzitter Nico Bleichrodt van de cruiseline-brancheorganisatie CLIA Nederland
denkt van wel: 'Ik heb geen kristallen bol, maar ik verwacht niet dat deze markt
snel verzadigd raakt. De vraag is enorm, veel schepen zijn tot 2020 volgeboekt.
Er is nog veel ruimte voor groei. Cruisen is als concept aan het doorbreken, de
markt is nog volop in ontwikkeling. Het mooie van schepen is dat je ze kunt
verplaatsen. Mocht de groei in Amerika of Europa achterblijven bij Azië, dan
kunnen ze daarheen. Rederijen zijn in dat opzicht flexibeler dan hotelketens.'

Voorraden

De Europa 2 nadert de haven van Singapore. Voorraadbeheerder Roland Brenner
maakt ruimte, want morgen wordt nieuwe proviand geleverd. Ook op een klein schip
gaat het om grote getallen: '664 kilo luchtvracht, zoals kaviaar, kaas,
vleeswaar en bloemen, 46.820 kilo droogwaar zoals diepgevroren vlees en vis,
chocola en snoepgoed, 12.322 kilo verbruikswaren als toiletpapier, tafellinnen,
glazen, servies en bestek, 19.848 kilo vers voedsel van lokale leveranciers en
42.806 liter wijn, bier, sterke drank en fris. Totaal 122 ton, in negen
zeecontainers.'

Brenner begon op dit schip als sommelier. Toch is niet de wijnvoorraad zijn
grootste zorg, maar juist de meer basale zaken, zoals rijst voor de Aziatische
crew, Nutella voor de Duitse officieren en kantoorartikelen, van Post-its en
Prittstiften tot plakband en A4-papier. 'Stel je voor dat de receptie geen
gepeperde rekeningen meer kan printen, dat zou een strop zijn.' Maar er is een
nog grotere ramp denkbaar: 'Wc-papier, dat mag écht nooit opraken. Tijdens een
tweeweekse cruise worden tweeduizend rollen verbruikt, hier liggen er nog
vierduizend. Daar kunnen we die laatste dag nog wel mee vooruit. Alles onder
controle op de Europa 2.'

Cruise meevaren?

De komende maanden vaart de Europa 2 naar onder meer New York, Panama, Vuurland,
de Falklandeilanden, Madagaskar, Sri Lanka, Bali, Hongkong en Singapore.
Afhankelijk van seizoen en vaargebied is de gemiddelde prijs voor een
standaardsuite circa 530 euro per persoon per nacht. hl-cruises.com

De branche gaat terug naar de basis: cruisen voor de rijken, net als in 1900

Zijn er wel genoeg

rijken op aarde om

al die nieuwe schepen te vullen?

De wijnvoorraad

is niet de grootste

zorg. Het wc-papier, dat mag écht

nooit opraken




Bekijk de oorspronkelijke pagina: , , , ,

LOAD-DATE: 6 October 2017

LANGUAGE: DUTCH; NEDERLANDS

GRAPHIC: Op het schip bevinden zich zeven restaurants.
Met plaats voor 502 passagiers is de Europa 2 een cruiseschip van bescheiden
formaat.
Hutten zijn er niet, enkel moderne suites.
De cruise is uitverkocht, toch is het nooit druk aan dek. Passagiers hebben twee
keer zo veel ruimte als op een doorsneecruise.
Eén koelcel, ter grootte van een riante huiskamer, is gereserveerd voor
champagne.
De Europa 2 heeft een luxueuze spa met zwembad.
In de boeg bevindt zich de werkplaats van drie timmerlieden.
De scheepsbloemist arrangeert dagelijks driehonderd bloemstukken.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              82 of 200 DOCUMENTS



                                 de Volkskrant

                            7 oktober 2017 zaterdag

Links gaat ten onder aan identiteitspolitiek

BYLINE: MARTIN SOMMER

SECTION: Sir Edmund; Blz. 32, 33

LENGTH: 1307 woorden



HIGHLIGHT: Vanuit een linkse invalshoek heeft ideeënhistoricus Mark Lilla een
soort bom gegooid op links Amerika.


NON-FICTIE



Mark Lilla: The Once and Future Liberal - After Identity Politics

****
Harper Collins; 176 pagina's; € 20,99.

Mark Lilla is een vooraanstaand Amerikaans ideeënhistoricus. Hij schreef een
prachtig boek over de verdwijning van God uit de Europese politiek, vertaald
onder de titel De doodgeboren God (2009). Vorig jaar verscheen The Shipwrecked
Mind, waarin hij probeerde het populisme te begrijpen aan de hand van het werk
van een aantal reactionaire denkers. Het was een moeilijk en weinig samenhangend
betoog, en het bleef dan ook betrekkelijk stil.



Maar nu lijkt het wel alsof Lilla een soort bom heeft gegooid op links (liberal
heet dat in de VS) Amerika. Half augustus publiceerde hij The Once and Future
Liberal - After identity politics (De progressief van toen en straks - voorbij
de identiteitspolitiek). Het is een kritiek op links vanuit een uitgesproken
linkse invalshoek, maar van progressief Amerika krijgt Lilla stank voor dank.
Zijn boek, misschien meer een pamflet, wordt daarentegen omarmd door
sociaal-conservatieve denkers als de befaamde columnist David Brooks.

Geen wonder, bij een betoog dat op de eerste pagina's vaststelt dat progressief
Amerika niet in de eerste plaats met Trump te stellen heeft. Trump gaat ooit
weer over. Het echte probleem is de linkse leegte, waarvan Hillary Clinton het
symptoom was.

Lilla zou je een kind van de briljante Britse denker Isaiah Berlin kunnen
noemen, hij schreef ook een boek over diens invloed en geestelijke erfenis.
Berlin was de eerste die zich specialist in ideeëngeschiedenis noemde; hij begon
als filosoof en eindigde als historicus. Hij meende dat mensen niet worden
gedreven door de economische onderbouw of andere objectieve factoren; wie wil
begrijpen waarom mensen zich gedragen zoals ze doen, moet zich verdiepen in hun
ideeën, inclusief de slechte. Berlin als leermeester zou je kunnen zien als een
keurmerk - andere knappe koppen als Larry Siedentop en Michael Ignatieff
studeerden bij hem of schreven over Berlin. Diens tweede les voor politiek
geëngageerde denkers en doeners luidde: beweeg je met je ideeën niet te ver af
van de mensen die je wilt overtuigen.

Precies daar zit de crisis van links, wat Mark Lilla betreft. Hij spreekt van
'een abdicatie'. Links heeft prachtige waarden, beschikt over bevlogenheid en
doet praktische voorstellen. Waar het aan ontbreekt is aan wat hij 'een gedeeld
leven' noemt, een overkoepelend, gezamenlijk idee van wat het betekent om
Amerikaan te zijn. Het huidige symbool van links, de regenboog, is veelzeggend.
'Een uiteengespat spectrum zonder hart.'

Lilla heeft geen goed woord over voor de diversiteitspolitiek, die ook in
Nederland wordt bezongen. Het hele idee van een 'res publica', het algemeen
belang dus, is verdampt. Op de site van de Democratische Partij wordt verwezen
naar zeventien identiteitsgroepen, van vrouwen en hispanics tot Afrikaans
Amerikanen en een hele batterij afkortingen. Wat is het verband, waar is het
misgegaan?

Het historische verhaal begint in de jaren tachtig, bij de verkiezing van Ronald
Reagan tot president. Na de tobberige Democraat Jimmy Carter die in een
ondergangssfeer verkeerde en zijn landgenoten liefst belerend toesprak, kwam
Reagan met zijn 'morning in America again'. Amerika is in orde, was zijn
boodschap. Amerikanen zijn ook in orde. Wij horen iets daarvan als een verre
echo in de man die spreekt van ons 'waanzinnig gave land'.

De stemming in de VS klaarde onder Reagan enorm op. Tegelijk was hij de eerste
president die zei dat de overheid het probleem was. Niet een slechte overheid of
een te grote overheid, maar de overheid in het algemeen. In de ogen van Lilla
was het gevolg van Reagans revolutie de hyperindividualisering, waardoor het
idee van een samenleving werd ondermijnd. Links liet na een alternatief te
ontwerpen maar nam de individualistische Reagan-agenda in wezen over.
Sleutelwoorden zijn zelfbeschikking, individuele rechten, zelfdefinitie.
Diversiteitspolitiek, schampert Lilla, is 'reaganism for lefties'.

Onder Reagan raakten de Republikeinen in de gunst bij de Amerikaanse Jan Modaal,
Joe Sixpack geheten. Progressief Amerika keerde zich af van het kernelectoraat,
en de 'verbeten, verongelijkte reactie was een splijtende retoriek van het
verschil'. Activisten, juristen, journalisten, universiteiten, allemaal
omhelsden ze de identiteitspolitiek.

Toen ze nog in God geloofden, hadden mensen geen identiteit maar een ziel. Die
kon van kerkgenootschap tot kerkgenootschap verschillen, maar daaraan vooraf
ging het gedeelde besef van het Amerikaanse burgerschap, e pluribus unum (uit
velen een). In de jaren tachtig veranderde dat.

In de beginjaren van het feminisme was de strijdkreet van de vrouwenbeweging
'het persoonlijke is politiek'. De betekenis daarvan was dat machtsverhoudingen
ook in het persoonlijke leven tot uitdrukking kwamen. Nu maken we de omkering
mee en is de hele politiek persoonlijk geworden. Politiek moet jou aanspreken op
je authentieke zelf, anders telt het niet. 'Radicale politiek komt direct voort
uit je identiteit.'

Een ouderwetse politieke partij is centripetaal, dat wil zeggen gericht op het
midden, de gezamenlijkheid. Daarbij hoort taai ongerief als vergaderen,
standpunten bepalen, compromissen sluiten. Identiteitsgedreven politiek heet
tegenwoordig 'een beweging'. Bewegingspolitiek is centrifugaal. Op grond van
unieke groepskenmerken, is politiek bedrijven de strijd om erkenning geworden
van steeds kleinere, steeds verbetener groepen.

Het gevolg hiervan, aan universiteiten, in 'de beweging' zelf en in de media, is
een obsessie met de marge en een gebrek aan belangstelling voor het saaie
midden. Men zoekt alleen bevestiging voor wat men al is. 'Dus gaat ze college
volgen over hoe ze zich voelt, en leest ze alleen schrijvers die haar identiteit
bevestigen.' Lilla is onverbiddelijk. Identiteitspolitiek is onvruchtbaar en
leidt tot niets. Ja, het leidt tot permanent verlies van links. In een interview
met The New Yorker bevestigt hij het gelijk van de gevallen ideoloog van
president Trump, Steve Bannon, die zei dat Trump op rozen zit zolang de
Democraten doorgaan met hun identiteitspolitiek.

Door het betoog schemert al de remedie die Lilla in petto heeft. Er moet veel
meer aandacht zijn voor de gezamenlijke lotsbestemming van alle Amerikanen. In
één woord, burgerschap. Hij merkt zelf al op dat burgerschap stoffig klinkt en
doet denken aan verplichte lessen op de middelbare school. Dat is zeker waar; in
Nederland zal niemand achterover slaan van deze vondst. Hoeveel columnisten,
schrijvers en politici zijn hem al voor gegaan op zoek naar 'een groter wij',
het Wilhelmus zingen of een nieuwe dienstplicht?

Het is allemaal goed bedoeld en kan bovendien geen kwaad om te onderstrepen dat
het leren van het volkslied wat anders is dan doorgeschoten nationalisme.
Tegelijk voel je aan je water dat deze geest moeilijk weer de fles in kan,
vooral als Lilla een lans breekt voor de ouderwetse politieke partij. Wie niet
meer in God gelooft, kan Hem lastig heruitvinden. En wie heeft geleerd dat hij
zelf de vormgever is van zijn leven, zal wellicht best nog iets willen doen voor
het vaderland, maar toch vooral zelf willen bepalen hoe of wat. Net als de oude
hbs komt die burger van toen niet terug.

Desondanks is dit een belangrijk boek, vooral door de kracht waarmee het is
geschreven. En een waarschuwing voor Nederland. Zover als in Amerika is het hier
met de versplintering nog niet, ook niet in de politiek. Maar wat daar gebeurt,
zal hier komen. Daarvoor hoef je maar een blik te werpen op de bittere
slavernijdiscussie. Als men zou inzien dat de permanente beschuldiging van
medeburgers niet de beste manier is om hen te overtuigen, zou al veel gewonnen
zijn.

Trump gaat ooit weer over; het echte probleem is de linkse leegte




Bekijk de oorspronkelijke pagina: ,

LOAD-DATE: 6 October 2017

LANGUAGE: DUTCH; NEDERLANDS

GRAPHIC: Mark Lila
Mark Lilla: The Once and Future Liberal - After Identity Politics

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              83 of 200 DOCUMENTS



                                 de Volkskrant

                            7 oktober 2017 zaterdag

Het engagement van de boze burger moet beter worden benut

BYLINE: SANDER VAN WALSUM

SECTION: Opinie zaterdag; Blz. 6, 7, 8

LENGTH: 2263 woorden



HIGHLIGHT: Aanhangers van populistische partijen zijn geen fascisten, maar als
je ze lang genoeg zo noemt, kunnen ze het wel worden, zegt cultuurhistoricus
David Van Reybrouck.


Onbehagen


Duitsland was het enige buurland waar de Belgische schrijver en essayist David
Van Reybrouck nog nooit had gewoond. Afgezien van Luxemburg, waarmee de
aanraking zich beperkte tot de vluchtige consumptie van een bord spaghetti. Aan
die toestand kwam een einde toen hij zich vorig jaar, in het kader van een
artistiek uitwisselingsprogramma, in Berlijn vestigde. Net terug in Brussel,
ziet hij terug op een vruchtbaar verblijf in een stad die hem beviel.



Maar het Berlijnse intermezzo heeft hem ook enigszins ontmoedigd. Hij was
getuige van de opkomst van de Alternative für Deutschland en van de rituele
verkettering die de AfD-aanhangers ten deel viel. Die riep beklemmende
associaties op met het onthaal van het rechts-populisme in Vlaanderen in de
jaren negentig van de vorige eeuw en in Nederland in de jaren na de
eeuwwisseling.

'Telkens wordt weer dezelfde fout gemaakt. Telkens wordt een reëel
maatschappelijk onbehagen verdacht gemaakt. Telkens worden bewegingen die ingaan
tegen de politieke consensus aangemerkt als voorbode van het fascisme. Daarmee
spelen we een ongelooflijk gevaarlijk spel. Uit beduchtheid voor populisme
stigmatiseren wij een groot deel van de burgerbevolking. Daarmee oogst je juist
wat je zegt te bestrijden. Zo heeft de AfD zich in een paar jaar tijd kunnen
ontwikkelen van een eurosceptische partij tot de rechts-radicale partij die ze
nu is. Elke stap in die richting was mede het gevolg van hysterische reacties
vanaf de overkant.'

Over deze reflex - nie wieder Faschismus! in alle talen van Europa - schreef Van
Reybrouck al in 2008 een boekje, of pamflet: Pleidooi voor populisme. Hierin
betrok hij de, op dat moment nogal gewaagde, stelling dat de opstand van
laaggeschoolden op serieus te nemen tekorten van de representatieve democratie
duidde. 'De evidente broederschap tussen de linkse intelligentsia en het
proletariaat ging op zolang men zich mocht bekreunen om onmondige arbeiders in
de verpauperde volksbuurten van het land, maar die verdampte alras toen
diezelfde arbeider in Marbella de polonaise stond te dansen in een door
Jordanezen gerunde taverne en ondertussen afgaf op de 'makaken' in zijn buurt.
(...) Van de weeromstuit ging links zich ontfermen over een nieuwe en
schrijnender groep noodruftigen: de migranten.' Waar de sociaal-democratie
tekortschoot, ontstond het rechts-populisme.

In zijn in 2013 verschenen Tegen verkiezingen - volgens de auteur zelf zijn
belangrijkste boek - stond de vraag centraal die Van Reybrouck in Pleidooi voor
populisme nog niet had kunnen beantwoorden: hoe kan het ontheemde proletariaat
meer zeggenschap krijgen? 'Het heeft stemrecht, maar het verlangt naar
spreekrecht', zei hij destijds in een interview in de Volkskrant. Dat
spreekrecht wordt misnoegde burgers in de representatieve democratie onvoldoende
toegekend, meent Van Reybrouck. Vandaar dat zij zich zo massaal en zo heftig van
de sociale media bedienen.

De gevestigde orde schudt daarover meewarig of bezorgd het hoofd. Ten onrechte,
meent Van Reybrouck. Want de boze burger is een geëngageerde burger, en dat
engagement moet beter worden benut dan het bestaande stelsel vermag. Niet door
referenda, waarbij 'de onderbuik even zwaar weegt als de bovenkamer', maar door
Kamers, burgerfora en raden in het leven te roepen waarvan de samenstelling niet
door een verkiezing, maar door loting wordt bepaald. Op die manier verkrijgen
gewone burgers - per saldo redelijke mensen zodra zij de anonimiteit van het
internet hebben verruild voor de intimiteit van een ronde tafel - zeggenschap
die in onze 'diplomademocratie' is voorbehouden aan hoger opgeleiden. Tijdens
een recent, door The New York Times belegd congres in Athene over de toekomst
van de democratie, schaarde Kofi Annan, de vroegere secretaris-generaal van de
Verenigde Naties, het boek van Van Reybrouck bij de 'bold and innovative ideas'
die het democratisch bestel zouden kunnen revitaliseren.

Hoe weet u zo zeker dat die misnoegde burger van nature naar redelijkheid neigt?


'Dat merk je bijna altijd zodra je met mensen aan de praat raakt. In de
Berlijnse buurt waar ik woonde, nabij de kop van de Kurfürstendamm, bezocht ik
geregeld een Imbiss, zo'n kraam waar curryworsten worden verkocht. De uitbater
was blij met de zege van Trump. 'Nu kunnen gewone Amerikanen eindelijk naar de
dokter gaan', zei ze. Je kunt dan tegenwerpen: 'Mens, dat is Obamacare, geen
Trumpcare!'

'Maar als je gewoon naar haar blijft luisteren, merk je dat zij meeleeft met
mensen die de dokter en het ziekenhuis niet kunnen betalen. Ze bleek een heel
zorgzame vrouw die zeven dagen per week curryworsten voor 1,80 euro per stuk
verkoopt en die een belangrijke sociale functie vervult in haar buurt. Er komen
daklozen, scharrelaars, verwaaide types, zakenlui. In ons kiesstelsel is er voor
zo'n vrouw eigenlijk geen plaats. Sterker: zo iemand krijgt alleen maar te horen
dat ze het allemaal verkeerd heeft begrepen. Maar als ze door loting deel gaat
uitmaken van een democratisch gremium waar zij informatie krijgt en waar naar
haar wordt geluisterd, komt aan die uitsluiting een einde.'

Hoe ziet die uitsluiting eruit?

'Een journalist van Der Spiegel die ik op Facebook volg, schreef dat de
voormalige DDR met al die AfD-stemmers meer op Oost-Europa lijkt dan op de
Bondsrepubliek. Een gevaarlijke uitlating. Mijn gedachten gingen werktuigelijk
uit naar de bijna 65-jarige man met wie ik van Dresden tot Berlijn in een
treincoupé heb gezeten. Zijn hele werkende leven had hij met een kraan
gasleidingen getrokken. Hij zei: 'Ik heb vijftig jaar gewerkt, ik heb vijftig
jaar belasting betaald, ik leef met mijn vrouw in een appartement van 60
vierkante meter en een balkonnetje in een buitenwijk van Berlijn. Eigenlijk ben
ik best tevreden, maar het valt mij zwaar dat mensen die net in Duitsland zijn
gearriveerd, meteen financieel worden ondersteund.' Voor hem was dat een reden
om op de AfD te gaan stemmen.'

Daar was hij wel mededeelzaam over?

'Zeker. Misschien omdat ik buitenlander ben en omdat ik niet meteen hysterisch
op die ontboezeming reageerde. Ik heb over Congo geschreven, ik heb
kindsoldaten, verkrachters en oorlogsmisdadigers geïnterviewd, dus ik weet dat
je een gesprek het best kunt stoppen met het uitspreken van een snelle morele
veroordeling. Probeer je liever eens te verplaatsen in zo'n man. In 1989 viel in
één keer de wereld zoals hij die kende in duigen. Ní­éts was er blijkbaar goed
aan geweest. Hij moest leren leven in een nieuw land. Een hele maatschappij werd
terzijde geschoven. DDR-burgers werden gedegradeerd tot tweederangsburgers in
hun eigen land. Vervolgens wordt dat nieuwe land geconfronteerd met een
ongekende instroom van migranten,en opnieuw mag hij daar niets van zeggen. Hij
moet twee keer zwijgen. Ik snap het hoor, dat de AfD het zo goed doet in de
vroegere DDR.'

Maar veel Duitsers snappen het niet.

'Dat Duitsland in die kramp schiet, kan ik mij heel goed voorstellen. 'Nie
wieder Faschismus!' is een belangrijk deel van de naoorlogse Duitse identiteit.
Militante antifascisten wrijven zich in de handen: we mogen en we moeten weer
radicaal zijn. Maar met hun acties maken zij de kloof niet smaller, maar juist
breder. De kraanmachinist met wie ik rustig heb zitten praten in de trein van
Dresden naar Berlijn en de mevrouw van de curryworsten zijn geen fascisten. Nog
niet. Maar ze kúnnen het worden als ze er maar lang genoeg voor worden
uitgemaakt. AfD is de derde partij van het land. Als Merkel durft te zeggen dat
je één miljoen nieuwkomers kunt schaffen, dan kan ze een coalitie met de AfD ook
schaffen. Men zegt: er is maar één coalitie mogelijk. Dat is niet waar. Er zijn
meerdere coalities mogelijk. Inclusief die van CDU/CSU, FDP en AfD. Maar dat kun
je beter niet opperen.'

Voor zo'n gedachtenexperiment staat Duitsland nog niet open.

'Ik heb er met veel mensen in Duitsland over gesproken. Sommigen zeiden: je hebt
een punt, maar het is een totaal taboe om hier op deze manier over te spreken.
Jij kunt het zeggen, want je bent geen Duitser. Sommige Duitsers wagen zich
nochtans aan het thema, zoals de dramaturg Bernd Stegemann, auteur van Das
Gespenst des Populismus. Een uitstekend boek over de vraag: wie komt nog op voor
het blanke proletariaat? Maar de meeste boeken over het populisme zijn inderdaad
van buitenlandse auteurs, zoals Owen Jones, Didier Eribon en J.D. Vance. Ze
hebben allemaal gelijk. Het gaat over de blanke onderklasse, over de Brexit,
over Trump. Van die boeken kun je meer leren dan van het militante antifascisme
dat met zoveel genoegen wordt beleden. Zet de mevrouw van de curryworst en de
kraanwerker aan een tafel en je krijgt een gesprek. Een heel ander gesprek dan
wanneer het óver die zogenaamd misleide mensen gaat.'

Zijn uw eigen boeken over deze thematiek niet in Duitsland verschenen?

'Pleidooi voor populisme is pas net verschenen in Duitsland, bijna tien jaar
later dan in Nederland en België. En mijn Duitse uitgever wilde Tegen
verkiezingen eerst helemaal niet uitbrengen. Hij zei: je hebt hier zo'n goede
naam vanwege Congo, verpest die nu niet met een controversieel pamflet.
Duitsland had naar zijn smaak ook helemaal geen boek nodig over de
onvolkomenheden van het democratisch bestel. Tja.'

Na de verkiezingen in een aantal Europese landen lijkt de crisis in het bestel
juist wat geluwd.

'Dat wordt wel gezegd, ja. Is global warming geen feit omdat we toevallig een
frisse zomer hadden? De crisis in de democratie is niet voorbij omdat Merkel
aanblijft en omdat Macron is gekozen. Ik zou oppassen met het huidige optimisme
over Europa. We hebben hooguit ietsje meer tijd om de problemen op te lossen. Ik
dacht dat we nog één jaar hadden voor reparatie, nu hebben we vijf jaar. Dat het
systeem zal veranderen, staat voor mij vast. De vraag is alleen of het voor of
na de crash zal gebeuren. Het is niet makkelijk om een rijdende auto te
repareren, maar het zal nog moeilijker zijn als de auto is gecrasht.'

Alle onvolkomenheden van de democratie ten spijt, heb ik niet het gevoel dat ze
op springen staat.

'Hongarije en Polen zijn autocratisch geregeerde landen geworden. Spanje zet
massaal geweld in tegen zijn burgers. Turkije, Rusland en in zekere zin ook de
Verenigde Staten verliezen hun democratische verworvenheden. Maar elders is de
crisis is tot op zekere hoogte abstract, dat is waar. Ik ben ook echt niet
wanhopig. Mensen zijn gesteld op een zekere harmonie, en elke dag zie je
burgerinitiatieven die hoopvol stemmen. Aan de andere kant: als je mensen in
Oost-Oekraïne of het voormalige Joegoslavië vraagt: hoelang van tevoren wist je
dat het zou misgaan, dan zeggen ze: tot 24 uur voor de aanvang van de
vijandelijkheden had niemand het voor mogelijk gehouden. Geweld kan snel
gemobiliseerd worden. Er zit momenteel al heel veel verbaal geweld in deze
samenleving. Sociale media hebben niet alleen de dialoog gestimuleerd, maar ook
het verbaal geweld. Op een bepaald moment wordt een woord een steen. En als je
eenmaal in de spiraal van geweld zit, is het zeer moeilijk om er weer uit te
geraken.'

In de Van der Leeuw-lezing zult u ter verklaring van het populisme ook iets over
de dekolonisatie zeggen. Dat is geen gangbaar perspectief.

'Men probeert het hedendaags populisme te verklaren door te kijken naar de jaren
voor beide wereldoorlogen. Dan gaat het om het nationalisme voor 1914, de
bedrieglijke rust in die tijd, de wraakzuchtige Vrede van Versailles, het
opkomend fascisme, de beurskrach van 1929. Dat is allemaal heel eurocentrisch
gedacht. Alsof we alleen iets van het Europees verleden kunnen leren. Mijn
voordeel is dat ik inmiddels de geschiedenis van een stuk van Afrika en een stuk
van Azië vrij goed ken. En ik denk dat daar veel evidentere parallellen met het
hedendaags populisme te ontwaren zijn dan in de Europese geschiedenis. Wat je in
Indonesië zag in de jaren dertig en veertig en in Congo in de jaren vijftig
lijkt veel meer op wat momenteel in Europa gebeurt: een groeiend onbehagen over
gebrek aan inspraak, de opkomst van massabewegingen met een hoge
organisatiegraad, een overheid die het protest eerst miskent en vervolgens
demoniseert. Op een zeker moment is een vergelijk tussen machthebbers en
misdeelden dan niet meer mogelijk. Ziehier, in kort bestek, de parallel.'

Van der Leeuw-lezing over populisme

Op vrijdag 17 november spreekt David Van Reybrouck (46) in de Martinikerk in
Groningen de 35ste Van der Leeuw-lezing uit. Thema: 'Populisme en de
dekolonisatie van Europa'. Van Reybrouck is cultuurhistoricus en archeoloog. Als
schrijver debuteerde hij in 2001 met De Plaag. In 2010 verscheen zijn
internationale bestseller Congo, waarvoor hij de Libris Geschiedenisprijs, de
Jan Greshoffprijs en de AKO Literatuurprijs kreeg. Hij schreef meerdere
toneelstukken, essays en politieke pamfletten, zoals Pleidooi voor populisme
(2008) en Tegen verkiezingen (2013). Momenteel werkt hij aan een boek over de
dekolonisatie van Indonesië.

Zijn coreferent bij de Van der Leeuw-lezing is Marcia Luyten, presentator van
het actualiteitenprogramma Buitenhof en auteur van Het geluk van Limburg.
Momenteel werkt ze aan een biografie van koningin Máxima.

Cabaretier Freek de Jonge sluit de bijeenkomst af met een verhaal over de
invloed die de naamgever van de lezing, theoloog en minister Gerardus van der
Leeuw, heeft gehad op zijn vader.

De lezing is een initiatief van de stad Groningen, de provincie, de
Hanzehogeschool, de Rijksuniversiteit en het Universitair Medisch Centrum
Groningen, de Stichting Martinikerk en de Volkskrant.

Gratis kaarten zijn te bestellen op vanderleeuwlezing.nl




Bekijk de oorspronkelijke pagina: , ,

LOAD-DATE: 6 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              84 of 200 DOCUMENTS



                                 de Volkskrant

                            5 oktober 2017 donderdag

Bedankt NVWA, voor de vega- reclame

SECTION: Opinie en Debat; Blz. 22

LENGTH: 479 woorden


'Het is toch werkelijk niet te geloven!' mailt mijn collega me dinsdagochtend.
In de mail de vraag of we niet wat moeten doen met de 'belachelijke actie' van
de Nederlandse Voedsel- en Warenautoriteit, de NVWA. Die tikte de Vegetarische
Slager op de vingers vanwege de zogenaamd misleidende benaming van de
vegetarische 'gerookte speckjes'.



Belachelijk is het inderdaad. De 'autoriteit' lijkt haar prioriteiten niet
helemaal op orde te hebben. Al jaren maken we ons boos over de tekortschietende,
lakse NVWA-controles op de vee-industrie: NVWA-dierenartsen die zieke dieren
goedkeuren voor de slacht, een tip over het verboden gif fipronil in eieren die
niet wordt opgevolgd en misstanden in slachthuizen.

Kennelijk was de NVWA te druk met het onderzoeken van de producten die juist een
uitweg bieden uit dat vreselijk vervuilende en ouderwetse systeem. Ouderwets ja,
want dierlijke producten als vlees en melk zijn uit en maken snel plaats voor
hippe vega-burgers die niet van echt vlees te onderscheiden zijn en havermelk
die ook lekker schuimt in de koffie. Dat is helemaal van deze tijd, een tijd
waar-in we steeds meer beseffen dat het anders moet. De gigantische
vee-industrie is namelijk niet alleen een ramp voor de dieren en onze
gezondheid, maar ook voor natuur en klimaat.

Een alarmerende 75 procent van de landbouwgrond in de wereld wordt gebruikt voor
de veeteelt. In de Amazone is veeteelt verantwoordelijk voor zo'n 80 procent van
de totale ontbossing in de afgelopen halve eeuw.

Broeikasgassen afkomstig van deze industrie zijn verantwoordelijk voor 14,5
procent van het wereldwijde totaal, net zoveel als de hele transportsector.

Overstappen van vlees naar vis maakt het er helaas ook niet beter op: meer dan
60 procent van alle vispopulaties die we eten, zijn overbevist.

Urgente actie is nodig. Die roep komt uit alle hoeken van de samenleving,
inclusief de wetenschap. Juist de jonge generatie is zich daar steeds meer van
bewust. De markt voor vlees- en zuivelalternatieven groeit fors. Waar je tien
jaar geleden slechts een pak sojamelk ergens onder in het schap vond, loop je
tegenwoordig tegen een heel schap vol keuze: rijstmelk, amandelmelk en zelfs
ca-shewmelk - je kunt het zo gek niet bedenken.

Dus we kunnen ook omdenken en de NVWA juist bedanken. Dankzij haar geneuzel is
er volop aandacht in de media voor vlees- en zuivelvervangers.

Henk en Ingrid vragen zich vanavond af of ze toch maar eens 'kipstuckjes' van de
Vegetarische Slager zullen proberen. Ze willen nu ook wel eens weten waar die
ophef over gaat. Hup, weer twee flexitariërs erbij. Want wie de alternatieven
een kans geeft, zal beseffen dat er geen enkele reden meer is om vast te houden
aan het verleden.

De vegarevolutie is in volle gang. Dat is goed voor de dieren, voor het milieu
en voor onszelf. Dus NVWA, bedankt voor de vegareclame!




Bekijk de oorspronkelijke pagina:

LOAD-DATE: 4 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              85 of 200 DOCUMENTS



                                 de Volkskrant

                            5 oktober 2017 donderdag

Ik wil bezielde leiders die ons kunnen verbinden

BYLINE: DAVE ENSBERG-KLEIJKERS IS BESTUURSKUNDIGE, CDA-LID EN DEZE MAAND
GASTCOLUMNIST OP VK.NL. EN LID VAN HET CDA.

SECTION: Opinie en Debat; Blz. 23

LENGTH: 922 woorden


Toen ik enkele weken geleden met moeite luisterde naar het onsamenhangende
pleidooi voor 'rassenvermenging' van Kamerlid Theo Hiddema, moest ik aan een
oud-collega denken. Tijdens mijn studietijd had ik een bijbaantje in een
restaurant waar ik met haar samenwerkte. 'Is het waar dat zwarte mannen afgeven
in bed?', vroeg ze mij. 'Mijn zus heeft een zwarte vriend en die moet na elke
nacht haar witte lakens weer verschonen, want er zijn allemaal zwarte vegen in
gekomen!' Het enige antwoord dat ik kon geven, was: 'Misschien moet de vriend
van je zus zich eens wat vaker wassen.'



Er is echter een verschil tussen die naïeve collega van toen en Hiddema van nu.
De één was een ongevaarlijke serveerster, maar de ander is parlementariër en
daarmee medewetgever. Hiddema is een exponent van een generatie oppervlakkige
politici die het niveau kroegpraat niet weet te ontstijgen als het om de
multiculturele samenleving gaat. Een politieke volger in plaats van een leider.


Het fenomeen van politici die dommig roepen dat de multiculturele samenleving
'mislukt' is, is al jaren hardnekkig aanwezig. Zij die roepen dat de integratie
van 'allochtonen' alleen slaagt als er sprake is van 'rassenvermenging' of
pleiten voor een terugkeer naar een joods-christelijke monoculturele samenleving
die nooit heeft bestaan. Dit soort politici roept in essentie op tot assimilatie
van nieuwkomers (en hun nageslacht): aanpassen of opkrassen, luidt het devies.

Ik ben zo'n tweedegeneratie nieuwe Nederlander en ik weiger mijn persoonlijke,
biculturele identiteit aan te passen aan deze naargeestige normen. En bovendien:
ik ben trots op onze multiculturele samenleving. Ik leef de Nederlandse Droom.
Mijn Surinaamse ouders kwamen naar Nederland op zoek naar veiligheid en een
toekomst voor hun kinderen. Hier bouwden ze hun leven weer op en ondanks de
nodige tegenslagen, hebben ze hun kinderen meegegeven hoopvol te zijn over het
leven in Nederland.

Hier ligt dan ook mijn toekomst. Alle kansen die het leven me hier bood, heb ik
met beide, zwarte handen aangegrepen. Zo mag ik al twee jaren als
bestuursvoorzitter van een onderwijsinstelling verantwoordelijk zijn voor
specialistisch onderwijs aan kinderen waarbij het leren en opgroeien niet
vanzelf gaat. Ik zie dagelijks vijfhonderd collega's zich voor witte én zwarte
kinderen uit de naad werken uit passie, liefde en oprechte betrokkenheid.

Verder ben ik, geheel naar wens van Hiddema, al jaren gelukkig getrouwd met een
'witte' schone. En ik ben lang niet de enige biculturele Nederlander die in dit
land zijn dromen verwezenlijkt. Wat blijven we als samenleving toch moeite
houden met het overbruggen van verschillen tussen mensen; keer op keer schiet
deze gedachte door mijn hoofd als ik de laatste populistische klaagzang over de
'mislukte integratie' met weerzin tot me neem. Leiders zouden juist het niveau
van het oppervlakkige gekakel over de negatieve aspecten van culturele
diversiteit moeten overstijgen. En dan vooral politieke leiders.

Maar in plaats van politieke leiders met waardengedreven diepgang, verbindend
vermogen en een inspirerende visie, worden we geconfronteerd met kortzichtige
politieke volgers. Volgers van opiniepeilingen, politieke marketeers en
spindoctors. Volgers van de maatschappelijke onderbuik, van xenofobe angsten
voor alles dat anders is dan het traditionele, autochtone gemiddelde.

Volgers van haatdragende roeptoeters en anonieme, digitale reaguurders die zich
laf verschuilend achter beeldschermen en prikkelende pseudoniemen plezier
ontlenen aan het afzeiken van biculturele en vooral islamitische landgenoten.

Mijn wens is dat hedendaagse politici leiders zijn die staan voor een Nederland
dat van en voor ons allen is, van nieuwkomers tot 'autochtone' Nederlanders.
Leiders die vanuit gedeelde waarden een constant verbindend appèl doen op dat
wat ons verenigt in plaats van zaken die ons (lijken te) verdelen.

Maar ook leiders die vanuit een concept over de zin van het leven - hetgeen
onlosmakelijk met spiritualiteit en zingeving is verbonden - dieperliggende,
universele menselijke waarden toevoegen aan het debat over de uitdagingen van
onze multiculturele samenleving. Oftewel: leiders die vanuit persoonlijke
bezieling en overtuiging een constant beroep doen op medemenselijkheid en
solidariteit tussen mensen, ongeacht ieders culturele achtergrond.

Zulke politieke leiders gaan ons land voor in 'verwarde tijden' zonder deze
tijden zelf verder in verwarring te brengen. Zij stellen continu het belang van
kinderen als de essentie van onze toekomst voorop in politiek-bestuurlijke
besluitvorming. Zulke leiders inspireren alle Nederlanders - van Henk en Ingrid
tot 'de gewone Nederlander' en Fatima en Achmed - om het beste uit hun eigen én
het leven van de ander te halen. Dat levert een inclusieve samenleving op waar
iedereen écht meetelt en meedoet.

Door met elkaar deze bezielde verbinding te vinden, hoeven ongewens-te
maatschappelijke fenomenen als discriminatie, eenzaamheid en emotionele armoede
niet langer te bestaan. Wellicht een utopie, maar wie stopt met te streven naar
het bereiken van een dergelijke hemelse utopie is in wezen gestopt met leven.
Het is wat mij betreft daarom onze heilige opdracht als mensheid om te zorgen
voor een bezielde beschaving.

Hedendaagse politici moeten een appèl doen op wat nieuwkomers en autochtonen
verenigt.

Van de auteur verschijnt binnenkort het boek Bezielde Beschaving.

Ik ben trots op onze multiculturele samenleving, ik leef de Nederlandse Droom




Bekijk de oorspronkelijke pagina:

LOAD-DATE: 4 October 2017

LANGUAGE: DUTCH; NEDERLANDS

GRAPHIC: Koning Willem-Alexander met genaturaliseerden op de 10de landelijke
Naturalisatiedag, 2016.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              86 of 200 DOCUMENTS



                                 de Volkskrant

                            5 oktober 2017 donderdag

Het is mijn eer te na

BYLINE: STEPHAN SANDERS IS JOURNALIST EN COLUMNIST.

SECTION: Opinie en Debat; Blz. 25

LENGTH: 717 woorden


Column


Een volle trein, ergens in de Randstad rond 19.00 uur. Drukte van belang, nog
een plaatsje naast mij vrij waar ik zolang mijn tas heb geplaatst - ja,
territoriumdrift, opkomen voor het eigene; ik doe het halfhartig, zo'n trein
maakt tenslotte deel uit van het openbaar vervoer en er hoeft maar iemand te
fronsen of die tas ligt op mijn schoot.



Ik bied met een handgebaar de plaats aan, oudere blanke man gaat monkelend
zitten, geen woord van dank. Hoeft ook niet. Man heeft betaald en evenveel
zitrecht als ik.

Nu begint er een baby te krijsen in de armen van een gehoofddoekte vrouw. Man
naast me begint meteen te blazen van ergernis, hij lokaliseert het onheil door
met zijn hoofd te knikken naar plaats delict, neemt mij dan zijdelings op en
besluit af te zien van hardop gedeeld leed. Moppert wel hoorbaar. Zucht en doet
'pffffft' bij elke kreet van de baby. Eet ondertussen vier mandarijnen, waarvan
de schil in de prullenbak moet die naast mijn been gevestigd is. Stoot daarbij
vier keer tegen mijn been. Geen sorry.

Ik weet het niet zeker, maar volgens mij was dit een boze blanke man die vindt
dat zijn cultuur bedreigd wordt door a) alle anderen in de trein, b) die
huilende baby en c) de islam in het algemeen.

Hijzelf leek mij de sterkste bedreiging van welke cultuur dan ook.

Maar wij zaten ons verdriet uit, hij grommend, ik superieur en bestraffend
zwijgend. Althans, dat was het morele hoogstandje dat ik hem wilde geven.

Er zijn meer mensen die het idee hebben dat 'onze Nederlandse cultuur' wordt
aangevallen door 'wezensvreemde elementen'. Vorige week kwam het Forum voor
Democratie bijeen in Rotterdam, samen met de lokale fractie van de Leefbaar-
partij. Thierry Baudet sprak de mensen toe: 'Wat is het heerlijk om gewoon eens
onder elkaar te zijn.' Dat is een slimme, want zelfbevestigende opening: door
die zin vormt zich automatisch een 'ons' en een 'wij'. 'Onze cultuur' - dat zijn
de mensen hier aanwezig. Einde complex cultuurdebat.

Baudet pleit verder voor 'het herwinnen van zelfvertrouwen' (ik dacht aan de
hork in de trein) en 'het afschudden van een algemene cultuur van: weg met ons'.
Het 'wij' en het 'ons' worden steeds dikker en vanzelfsprekender: zoals we hier
zitten, zouden we weg moeten! Nou zeg.

Hoe doorzichtig de retoriek ook mag zijn, Baudet raakt een snaar bij zijn
publiek. Zijn mensen voelen zich, zou ik samenvatten, gehoord en in hun eer
gesterkt. Hij doet dat behendig. En die eer, of dat eergevoel is een kwestie
waarmee progressieven steeds meer in hun maag zitten.

Vroeger, heb ik van horen zeggen, had je 'arbeiderstrots' en 'eer van je werk'
en andere, arbeidgerelateerde gevoelens. Er schijnt vlak na de oorlog zelfs nog
een Partij naar te zijn vernoemd.

Maar sindsdien is eergevoel een rechts thema geworden. Wilders. Baudet. En een
klein beetje ook de 'hardwerkende Nederlander', die de boel nog draaiende houdt
terwijl die andere slampampers... .

En toch: dat iemand eer aan zijn werk beleeft, ook met een bescheiden loon,
hoorde ooit niet per definitie tot het rechtse gedachtengoed. Hebben liberalen,
christen-democraten en socialisten die eergevoelens niet al te gemakkelijk
weggeven aan nationalistisch rechts?

Kwame Anthony Appiah vindt van wel, de Amerikaans-Ghanese filosoof die geldt als
een volbloed 'liberal'. Hij stelt in zijn boek De Erecode dat mensen die 'ergens
een eer instellen' geneigd zijn boven hun eigen belang uit te stijgen, om zo een
groter 'wij' te creëren - een eergemeenschap.

Hij spreekt van 'morele revoluties', waarbij ons denken en handelen in
betrekkelijk korte tijd een radicale verandering ondergaat - denk aan de
afschaffing van de slavernij; aan de toegenomen gevoeligheid voor misogynie en
seksisme; dat wij het zestig jaar geleden heel gewoon vonden dat vrouwen die
gingen trouwen automatisch hun ontslag namen.

Dat vinden we niet meer, en in ieder geval niet meer vanzelfsprekend. Is die
verandering van publieke opinie ons afgedwongen? Maar heel gedeeltelijk. Het
belangrijkste is dat wij bepaalde ideeën en praktijken niet meer moreel kunnen
verantwoorden. Het roept schaamte op. Het is onze eer te na.

Mijn cultuur, onze cultuur is een lerende, zich emanciperende cultuur.

Wie wil mag nu even trots zijn.

Eergevoel is ten onrechte een rechts thema geworden




Bekijk de oorspronkelijke pagina:

LOAD-DATE: 4 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              87 of 200 DOCUMENTS



                                 de Volkskrant

                            4 oktober 2017 woensdag

Sofyan Amrabat, kies voor Marokko, maak ons trots

BYLINE: NORDIN GHOUDDANI

SECTION: Opinie en Debat; Blz. 25

LENGTH: 683 woorden



HIGHLIGHT: De belangrijkste reden voor Feyenoordspeler Amrabat om voor Marokko
te kiezen? Hij is Marokkaans.


De wedstrijd van Feyenoord tegen Manchester City in de Champions League heeft
alles doen veranderen. Sofyan Amrabat viel op en was een van de weinige
Feyenoorders die overeind bleven tegen de voetbalmacht uit Engeland. Ik
twitterde begin augustus al dat Sofyan binnen een maand basisspeler zou worden
van dit Feyenoord.



Zijn succes is meteen mijn grootste angst geworden. Sofyan Amrabat koos in 2013
voor jong Marokko en deed als aanvoerder mee aan het WK onder 17 in de Arabische
Emiraten. Zijn grote broer Nordin voetbalde toen al voor het nationale team van
Marokko.

Amrabat deed het goed en werd regelmatig opgeroepen voor het nationale team. Ook
heeft hij voor die ploeg al een vriendschappelijk duel gespeeld. Vorige week
maakte Marokko zijn selectie bekend voor de cruciale wedstrijd tegen Gabon. De
Atlas Leeuwen hebben nog twee overwinningen nodig en dan kunnen we boeken voor
het WK.

Overigens ontbrak Sofyan Amrabat in die Marokkaanse selectie. Ik was
teleurgesteld. Maar in wie? Ik kon me niet voorstellen dat de Marokkaanse
bondscoach Renard hem nu zou passeren, niet nu Nederland ook op hem jaagt als
een Oranjeleeuw die zijn prooi verslindt. Ik kon maar een ding bedenken en dat
is dat hij of al voor Nederland heeft gekozen of zijn keuze uitstelt.

Ik hoorde dat Dick Advocaat over hem sprak bij een persconferentie. Ze hebben
hem en zijn zaakwaarnemer Mo Sinouh gesproken. Advocaat is positief, maar
Amrabat heeft nog geen 'ja' tegen Nederland gezegd. En daarom begin ik vandaag
met een charmeoffensief en hoop ik dat elke Marokkaan mij hierin volgt.

Ik wil een beroep doen op de Marokkaan Sofyan Amrabat. Je hebt ooit met trots
gekozen voor het rode shirt met de groene ster. Met trots plaatste je je
rechterhand op je hart bij het afspelen van het Marokkaanse volkslied. Dat was
toch oprecht? Ik begrijp dat er ook economische belangen meespelen bij een
keuze, maar ik kan je zeggen dat die niet meer zo relevant zijn. Ooit was
Nederland wereldtop en koos Ibrahim Afellay om die reden voor Nederland. Dat
hielp hem om de stap naar Barcelona te maken.

Tegenwoordig staat Nederland slechts 29ste op de Fifa-ranking en miste het vorig
jaar het EK, terwijl er 24 landen meededen, waaronder landen als Noord-Ierland
en Albanië. Ook dreigt Oranje volgend jaar het WK te gaan missen.

Maar weet je wat wellicht de belangrijkste reden is om voor Marokko te kiezen?
Amrabat is een Marokkaan. Huh, wat zegt die nou, zullen velen denken. Laten we
gewoon zeggen waar het op staat. Als we precies in dat hokje passen, waar
eigenlijk niemand in past, zijn we Nederlander, maar anders niet. Dus je geloof,
je cultuur, je identiteit uit het raam gooien, ja dan ben je Nederlander, als je
'geluk' hebt.

Dat bewees eerder deze maand CDA-leider Buma met zijn H.J. Schoolezing. De boze
burger is een gewone Nederlander die telkens tegen een muur oploopt, zei Buma.
Wie is die gewone Nederlander? Kan die ook zwarte krullen hebben, misschien een
tintje?

In mei was ik in Marokko voor de oefenwedstrijd tegen Nederland. Samen met mijn
jeugdvriend Thomas Rijsman, die een korte docu maakte over Marokkaanse trots,
probeerde ik uit te leggen waarom die trots voor Marokko zo diep zit. We zagen
Amrabat nog na de wedstrijd met zijn maatje Ramselaar. Samen op de foto, hij met
het Marokkaanse shirt en Amrabat met het Nederlandse shirt. Had ik me toen al
zorgen moeten maken?

Willem Vissers, voetbaljournalist van de Volkskrant, vroeg mij nog voor wie ik
was. Zonder aarzeling zei ik: voor Marokko! Hij vertelde me dat er veel mensen
zijn die dat niet zouden begrijpen. Mijn antwoord? Vraag aan diezelfde mensen
wat ze zien als ze mij zien. Een Nederlander of een Marokkaan? Ik durf te wedden
dat de ruime meerderheid zal zeggen: 'Dat is een Marokkaan!'

En ja, dat ben ik ook, maar ook een trotse Tilburger en heel gelukkig in
Nederland. Sofyan, maak de juiste keuze en maak ons trots. Samen met je broer
naar het WK in Rusland waar we geschiedenis kunnen schrijven!

Ik wens je veel wijsheid toe, maar maak je keuze met je hart!

Nordin Ghouddani is sportjournalist.




Bekijk de oorspronkelijke pagina:

LOAD-DATE: 3 October 2017

LANGUAGE: DUTCH; NEDERLANDS

GRAPHIC: Feyenoordspeler Sofyan Amrabat (links) en Benjamin Mendy van Manchester
City.
Nordin Ghouddani

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              88 of 200 DOCUMENTS



                                 de Volkskrant

                             3 oktober 2017 dinsdag

11.652 vuurwapendoden dit jaar

BYLINE: MICHAEL PERSSON

SECTION: Ten Eerste; Blz. 6

LENGTH: 588 woorden


Na de grootste schietpartij in de moderne Amerikaanse geschiedenis betrekken de
voor- en tegenstanders van wapenbezit weer hun stellingen. Politiek zit de
discussie muurvast; het aansprakelijk stellen van wapenleveranciers en
fabrikanten lijkt de enige manier om iets te veranderen.



De vorige grootste schietpartij in de moderne Amerikaanse geschiedenis is nog
maar een jaar geleden. Toen vielen bij de terreuraanslag op nachtclub Pulse in
Orlando 49 doden. Meteen werden in de Amerikaanse Senaat vier wetsvoorstellen
ingediend om de wapenverkoop te beteugelen. Geen daarvan haalde het.

Zelfs een voorstel om geen wapens meer te verkopen aan burgers die op een lijst
van terrorismeverdachten staan, zoals schutter Omar Mateen, werd verworpen. De
Republikeinen stemden tegen het Democratische plan, de Democraten stemden tegen
een Republikeinse variant.

Een ander idee was om het antecedentenonderzoek van wapenkopers waterdicht te
maken. Elke professionele handelaar die een pistool of geweer wil verkopen, moet
de achtergrond van de koper laten natrekken. De FBI kijkt of de koper niet
crimineel of gek, drugsgebruiker of illegaal is. Maar de definitie van
'professionele handelaar' is zodanig (minimaal de helft van de omzet uit
vuurwapens), dat veel kleinere dealers op beurzen en internet de dans
ontspringen. En hun kopers dus ook. Daar is dus niets aan veranderd.

Zelfs als deze voorstellen het zouden halen, dan zouden het maar kleine rukjes
aan het roer van een volbeladen vrachtschip zijn. Hoewel Republikeinen het
anders doen voorkomen, erkennen ook de Democraten het recht om wapens te dragen.
Het onderliggende probleem, de overmaat aan geweren en pistolen in de Verenigde
Staten en het verkeerde gebruik daarvan, zou niet worden opgelost.

Dit jaar zijn door kogels tot dusver 11.652 doden gevallen (zelfmoorden niet
meegerekend), blijkt uit cijfers van het Gun Violence Archive. Dit was de stand
tot gisteren 20.00 uur. Gemiddeld vindt er elke dag wel een 'massale
schietpartij' plaats, met vier of meer doden of gewonden (inclusief de dader).
Naar verhouding vallen er in de VS ongeveer acht keer zo veel slachtoffers door
vuurwapens als in Nederland.

Dat het aantal slachtoffers bij grote schietpartijen de laatste tijd stijgt komt
onder meer door de verkoop van semi-automatische aanvalswapens. Die waren in
1994 tijdelijk verboden, maar toen dat moratorium in 2004 afliep is dat niet
verlengd, mede met dank aan de National Rifle Association, de machtige lobby van
wapenfabrikanten. Het was met zo'n wapen dat in 2012 26 kinderen en hun
onderwijzers werden doodgeschoten op een basisschool in Newtown.

Een poging om toch terug te vechten loopt via de rechtbank. Ouders van de
vermoorde kinderen in Newtown proberen Bushmaster, de fabrikant van de AR-15
waarmee dader Adam Lanza tekeerging, aansprakelijk te stellen. Dat is een
lastige kwestie: dankzij een wet uit 2005 kunnen wapenfabrikanten niet
aansprakelijk worden gesteld voor de slachtoffers die hun wapens veroorzaken. De
redenering is dat die wapens bedoeld zijn om te doden, en dus niet, net als
tosti-ijzers per ongeluk slachtoffers kunnen maken.

Maar in de zaak proberen de advocaten te beargumenteren dat het onverantwoord is
dat de wapenfabrikanten hun semi-automatische wapens aan gewone burgers
verkopen, terwijl bijvoorbeeld soldaten een speciale training volgen om ze te
gebruiken. De zaak moet nog voorkomen bij het hooggerechtshof van de staat
Connecticut.

Politiek zit discussie over vuurwapens muurvast




Bekijk de oorspronkelijke pagina:

LOAD-DATE: 2 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              89 of 200 DOCUMENTS



                                 de Volkskrant

                             2 oktober 2017 maandag

Geef ons postpopulistisch leiderschap

BYLINE: RENÉ CUPERUS

SECTION: Opinie en Debat; Blz. 19

LENGTH: 745 woorden


René Cuperus column


Vorige week was de week van de 'demofobie', de angst voor het volk. In de Tweede
Kamer werd het referendum afgeschoten. Na achttien jaar parlementaire
behandeling. Partijen die ooit initiatiefnemer van het correctief referendum
waren geweest, waren inmiddels door hun leden teruggefloten. Zie D66, GroenLinks
en de PvdA.



Deze referendumdraai is een teken des tijds. Progressieve partijen bleken
voorstander van referenda toen de tijdgeest links en progressief was. Maar nu de
tijdgeest nationalisme en populisme ademt, weet men niet hoe snel men van die
referenda af moet komen.

Veelbetekenend is ook dat uit onderzoek blijkt dat hoogopgeleiden een weerzin
tegen referenda hebben, terwijl lageropgeleiden er juist voorstander van zijn.
Hoe beter je je door de gevestigde politiek gerepresenteerd voelt, des te minder
animo voor correctiemechanismen op het mainstream establishment. Voor populisten
zijn referenda de noodrem tegen een losgezongen elite.

Het referendum is in een kwade reuk terechtgekomen. Vooral het door GeenStijl en
toiletrollen gekaapte Oekraïne-referendum heeft het verpest. Niet door enige
buitenlandkennis gehinderde burgers zouden hier hun boze emoties de vrije loop
hebben gelaten, en geopolitiek-kortzichtig tegen associatie met Oekraïne hebben
gestemd. Dat was een foute keuze. Exit referendum.

Met het afwijzen van het correctief referendum is de representatieve orde weer
hersteld. Eenmaal in de vier jaar stemmen is voor burgers goed genoeg. Voor de
rest hebben we een vertegenwoordigende partijendemocratie die het land bestuurt.
En daarmee basta.

Hiermee is een einde gekomen aan vijftig jaar pogingen tot bestuurlijke en
staatkundige vernieuwing. Sinds 1966, het oprichtingsjaar van D66, kwam er een
eindeloze reeks commissies en initiatieven voorbij - van Biesheuvel en Deetman
tot ministers voor bestuurlijke vernieuwing: het heeft vrijwel niets opgeleverd.
De gevestigde politiek vindt het wel best zo. Ondanks alle politieke
fragmentatie en turbulentie, of juist daardoor, houdt men vast aan het
bestaande.

We stuiten hier op de regenteske herbevestiging van Nederland als
'bestuurdersdemocratie'. Anders dan in ons omringende landen kiest men in
Nederland van oudsher niet de macht zelf, maar de controle op de macht. Ga maar
na. Wij kiezen geen premier of president. En geen burgemeesters. In plaats
daarvan hebben we Tweede Kamer- en gemeenteraadsverkiezingen. Wij kiezen
volksvertegenwoordigers, geen bestuurders.

Over nationale identiteit gesproken! Nederland is democratisch gezien een raar
land. Heel egalitair, maar niet als het op besturen aankomt. Alsof we de schrik
van het Plakkaat van Verlatinghe nooit te boven zijn gekomen. Als eerste land
ter wereld ging Nederland het toen (in 1581) zonder vorstelijk staatshoofd
stellen en kreeg het burgerlijk zelfbestuur. Doodeng. Dus dat bestuur moest dan
wel door patriciaats-regenten uitgeoefend worden, en niet door het gewone volk.
En liefst ook zonder sterke leiders, maar in een collectief polderend en
vergaderend gezelschap, met diffuse, gedeelde verantwoordelijkheid. Het heeft
ons land geen windeieren gelegd. We zijn er rijk, succesvol en goed
georganiseerd mee geworden.

Het gaat pas mis als de koers van het regentencollectief fors gaat afwijken van
wat een groot deel van de bevolking wil. En dat is gebeurd. Er is een conflict
ontstaan tussen bestuurders en kiezers over de toekomstkoers van de samenleving.
De ingeslagen weg van globalisering, europeanisering, multiculturalisering en
postindustrialisering is bij de bevolking op grote weerstand gestuit. Zie daar
de revolte van het populisme.

De kortsluiting tussen bestuurders en kiezers had misschien niet zo dramatisch
hoeven zijn als beter gereageerd was op de afbrokkeling van de politieke
partijen en de grotere mondigheid van burgers. Bijvoorbeeld met staatkundige en
bestuurlijke vernieuwing. Daartoe was de gevestigde politiek niet in staat. En
nu is het te laat. De geest van het populisme is uit de fles. De volksangst bij
bestuurders en hogeropgeleiden is tot hysterische hoogte gestegen.

Gevraagd: politici die een verzoening tot stand brengen tussen establishment en
populisme. Niet door antipopulistisch leiderschap, maar door postpopulistisch
leiderschap. Door politici die het gevaarlijke alarmsignaal van het populisme
echt tot zich hebben laten doordringen.

De angst voor het volk heeft onder bestuurders hysterische vormen aangenomen




Bekijk de oorspronkelijke pagina:

LOAD-DATE: 1 October 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              90 of 200 DOCUMENTS



                                 de Volkskrant

                           29 september 2017 vrijdag

Trumps plan vooral goed voor rijken

BYLINE: MICHAEL PERSSON

SECTION: Ten Eerste; Blz. 6

LENGTH: 763 woorden



HIGHLIGHT: Vooral de rijken en superrijken zullen garen spinnen bij de
belastingplannen van president Trump. Ook zijn familie zal miljoenen besparen.
Zijn kiezers, 'de vergeten onderklasse', schieten er weinig mee op.


President Trump in een toespraak in Indiana

Het woensdag door Donald Trump gepresenteerde belastingvoorstel is vooral een
plan voor rijke en bijzonder rijke Amerikanen, zoals de president zelf. De
meesten van zijn kiezers zullen er weinig mee opschieten.

Het plan leek sterk op het A4'tje dat in april door zijn minister van Financiën
Steven Mnuchin in de lucht werd gehouden: een voorstel voor grootscheepse
belastingverlaging voor welvarend Amerika. Trump bleef woensdag echter volhouden
dat hij nog steeds de voorvechter is van de vergeten onderklasse.

'Ons plan bevat onze expliciete belofte dat belastinghervorming de huishoudens
met lagere en middeninkomens beschermt', zei Trump tijdens een bijeenkomst in
Indiana. 'Niet de rijken en de elite met connecties.' En: 'Het is ook niet goed
voor mij, geloof me.'

Dodenbelasting


Toch zijn er drie onderdelen in zijn plan die alleen de bovenlaag ten goede
komen. Eén: de 'dodenbelasting', de successierechten op hoge nalatenschappen,
wordt afgeschaft. Nu moeten erfgenamen belasting betalen over erfenissen boven
5,5 miljoen dollar. In het plan-Trump niet meer. Dat betekent bijvoorbeeld dat
Trumps eigen nazaten straks, volgens berekeningen van Bloomberg, een half
miljard dollar meer tegemoet kunnen zien.

Twee: het plafond op aftrekposten wordt afgeschaft. Deze zogeheten 'alternatieve
minimale belasting' is vooral bedoeld om te voorkomen dat rijke Amerikanen met
slimme trucs de fiscus ontwijken. Trump, van wie alleen een belastingaangifte
uit 2005 bekend is, zou er in dat jaar 31 miljoen dollar op vooruit zijn gegaan
zonder dit aftrekplafond.

Drie: het hoogste tarief voor de inkomstenbelasting gaat van 39,5 naar 35
procent. Dat zou iemand als Trump ook miljoenen schelen.

Daarnaast zullen ook vooral de welgestelden profiteren van de ingrepen die Trump
voor het bedrijfsleven in petto heeft. De vennootschapsbelasting gaat van 35
naar 20 procent voor grote multinationals, en naar 25 procent voor kleinere
(familie)bedrijven die nu nog het toptarief van de inkomstenbelasting betalen -
winkeliers, advocatenkantoren en makelaars, zoals de Trump Organisation.

Die bedrijfsvriendelijke maatregelen, waartoe ook het voorstel kan worden
gerekend om investeringen direct te mogen aftrekken en niet uitgesmeerd over de
jaren, zullen volgens experts ook een stimulerende werking hebben op de
economie, waardoor ook de onderste lagen ervan kunnen profiteren. Maar dat
doorsijpelende voordeel zal nooit zo groot zijn als dat voor de investeerders,
CEO's en aandeelhouders.

Trump en de zes Republikeinse voormannen met wie het voorstel is uitgedacht
houden vol dat dit plannen zijn voor de gewone man. Zo wordt de afschaffing van
de dodenbelasting vooral verkocht als een uitgestoken hand naar winkeliers en
boeren, die zo hun familiebedrijf makkelijker kunnen doorgeven aan hun kinderen.
Maar die bedrijfjes vormen maar één procent van alle gevallen. Hun gezamenlijke
nalatenschappen vormen minder dan eenduizendste van een procent van de totale
inkomsten die deze belasting nu nog in het laadje brengt. Het overgrote deel
komt van (bijzonder) rijke Amerikanen, die dus ook de meeste garen spinnen bij
afschaffing.

Congres

Eerder deze week nam minister van Financiën Steven Mnuchin al een beetje gas
terug. Jake Tapper van CNN vroeg hem of zijn belofte nog steeds stond, dat er
geen belastingverlaging zou plaatsvinden voor de hoogste klasse. 'Het was nooit
een belofte', zei Mnuchin. 'Het was het doel van de president, maar geen
gezworen belofte.'

Het plan heeft nog openingen om dat doel te verwezenlijken. Zo gaat het hoogste
tarief voor de inkomstenbelasting wel omlaag, maar geeft Trump het Congres de
mogelijkheid om daar toch nog een nieuw toptarief bovenop te leggen. Omdat de
belastingschijven nog niet zijn vastgesteld (de inkomensklassen waarvoor de
nieuwe tarieven gaan gelden), heeft het Congres in theorie de macht in handen om
het stelsel toch nog wat progressiever te maken.

De hoop voor de middenklasse zit dus verstopt in vaagheden en mogelijkheden. De
hoop van de hoogste klasse is geformuleerd in concrete voorstellen.

De vraag is nu of Trump dit plan door het Congres krijgt. Door de
belastingverlaging zal het begrotingstekort zeker op korte termijn fors oplopen,
iets waar conservatieve Republikeinen een hekel aan hebben. Trump en Mnuchin
zeggen dat de economie zodanig zal groeien dat de gederfde inkomsten vanzelf
worden terugverdiend. Veel economen betwijfelen dat.

Ons plan bevat onze belofte dat hervorming de huishoudens met lagere en
midden-inkomens beschermt




Bekijk de oorspronkelijke pagina:

LOAD-DATE: 28 September 2017

LANGUAGE: DUTCH; NEDERLANDS

GRAPHIC: Winkelende vrouwen bij een Bugatti Veyron op de welvarende Rodeo Drive,
Beverly Hills, Los Angeles County, Californië.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              91 of 200 DOCUMENTS



                                 de Volkskrant

                           26 september 2017 dinsdag

De islamisten en de fascisten bijten elkaar dag en nacht

BYLINE: ERDAL BALCI

SECTION: Opinie en Debat; Blz. 24

LENGTH: 750 woorden


erdal balci column


Het thema van de mens die door een ander mens gebeten wordt en in een zombie
verandert is voor de filmindustrie de kortste weg naar succes. De zombie bijt
een ander en wordt dankzij het virus dat die overdraagt één met zijn rivaal. Een
idee dat de mens blijft boeien, want iedereen weet instinctief wel dat een
bestaan als zombie ook in het echte leven niet uitgesloten is.



De verkiezingszege van de ultrarechtse Duitsers van afgelopen zondag is een mooi
voorbeeld van hoe het zombievirus zich in rap tempo kan verspreiden. Vijf
maanden geleden nog werd het Turkse referendum gehouden. Ook in Duitsland gingen
de Turken massaal naar de stembus om voor de afbraak van de democratie in het
moederland te stemmen.

Dat referendum maakte weer eens duidelijk dat niet alleen de moslims in
moslimlanden maar ook de moslims in Europa grotendeels het islamistische
gedachtengoed aanhangen. Ze zijn dus aanhangers van een ideologie die er prat op
gaat dat 'wij moslims' anders zijn dan de rest. Hun ideologen en schrijvers
onderstrepen elke keer dat zelfs hun manier van kijken en luisteren anders en
dus mooier is.

Ze bevinden zich in een constante toestand van betovering voor de eigen cultuur.
De islamistische intelligentsia laat er geen twijfel over bestaan: cultuur en
beschaving worden door middel van religieuze en nationalistische 'codes'
doorgegeven aan het nageslacht. De ideale wereld is er volgens hen één waarin de
moslims hun genetische codes zonder tegenwerking van de buitenwereld aan de
nieuwe generaties doorgeven.

Deze blinde bewondering voor eigen cultuur en geloof gaat hand in hand met een
grenzeloze ambitie om te expanderen. De drang voor verspreiding van geloof en
cultuur is groot, de strategieën talloos. 'Wij' zijn superieur en halal, de
anderen inferieur en haram. Op deze gedachte drijft de ideologie die door 64
procent van de Turkse Duitsers en 70 procent van de Turkse Nederlanders gesteund
wordt.

De verkiezingszege van de AfD heeft ongetwijfeld vele achtergronden, maar hij is
zeker ook veroorzaakt door het almaar groeiende islamisme. En nu de AfD zo groot
is, zal Erdogan bij de volgende verkiezingen misschien wel een score van 80
procent halen bij de Turkse Duitsers. Deze twee dynamieken versterken elkaar
namelijk door elkaar te bijten. Het virus verandert zogenaamde vijanden in
elkaars evenbeelden, ze dienen hetzelfde doel en dat is de dood van de
democratie.

Wat de varken etende, onreine heiden is voor de islamist, dat is eenieder die
niet in het straatje past van de nieuwe fascist. Extreemrechts heeft sinds de
Tweede Wereldoorlog veranderingen ondergaan. Zo heeft de selectie van de mens op
grond van biologische afkomst plaatsgemaakt voor het cultureel sorteren van
bevolkingsgroepen. Het was dan ook geen toeval dat Anders Breivik in zijn
doordachte actie van de massamoord Noorse studenten als slachtoffers uitzocht.
Daarmee gaf hij het signaal af dat in het nieuwe fascisme niet de afkomst telt,
maar het wereldbeeld.

Joden die nog niet zo lang geleden zijn afgeslacht door de aanhangers van het
vroegere nazisme worden nu door de nieuwe radicaal-rechtse bewegingen omarmd en
als bondgenoten in de strijd tegen de 'anderen' beschouwd.

De volgende stap is dat een sterke leider opstaat om de nieuwe nazi's te
mobiliseren en ze richting acties van geweld te duwen. Dit vacuüm zal vroeg of
laat opgevuld worden. We kunnen onze borst nat maken, die perfecte
charismatische spreker zal zich aandienen. Bij de islamisten kwam die in de
persoon van Erdogan, bij het extreemrechts van Europa is het een kwestie van
tijd.

Bij de zombies van de echte wereld wordt nimmer aan de woorden van de leider
getwijfeld. De onderdanigheid is zo groot dat zelfs in geval van bewezen
corruptie de volgers gaarne de andere kant opkijken. Want de grote man dient de
grote zaak en heeft toegang tot informatie die het gewone volk niet bereikt.

Ik weet nog dat in de film over de zombies die bijna iedereen hadden gebeten,
Will Smith met zijn hond in de straten van New York liep. Dat kon hij doen omdat
zombies niet tegen daglicht zouden kunnen. In de echte wereld is hier geen
sprake van. Hier in Europa bijvoorbeeld, bijten de islamisten en de fascisten
elkaar dag en nacht. Zo verspreidt het virus zich hier ook snel, net als in die
film. In het echte leven zijn de honden ook niet zo slim als die van Smith. Ik
zou zeggen: verschuil je, mensen.

Groei AfD is zeker ook veroorzaakt door het almaar groeiende islamisme




Bekijk de oorspronkelijke pagina:

LOAD-DATE: 25 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              92 of 200 DOCUMENTS



                                 de Volkskrant

                           23 september 2017 zaterdag

Carré, jaaaa, dat is kicken

BYLINE: AIMÉE KIENE

SECTION: Sir Edmund; Blz. 62, 63, 64, 65, 66, 67

LENGTH: 1982 woorden



HIGHLIGHT: Terwijl Loes Luca haar liefde voor Wim Sonneveld uitzingt, laat ze
ons meezingen met mijnwerkers, ronddolen in Guggenheim en stralen in Parijs.


Onze gids deze week


Actrice Loes Luca (63) zingt niet de leukste nummers van cabaretier Wim
Sonneveld, op 4 en 5 oktober in Carré. Maar dat geeft niet, want een nummer als
Tearoom Tango moet natuurlijk gezongen worden door een man.

Luca zet in: 'Toen ik jou de roze tearoom langzaam binnenschrijden zag, met je
kaalgevreten bontjas en je arrogante lach, een afschuwelijk beeld van honger en
ellende. Dat is natuurlijk een verschrikkelijk leuk lied. En de manier waarop
Sonneveld het zingt: grandioos! Die is ervoor gemáákt, voor dat cynisme en die
humor. Het beeld van een verloren gegane liefde dat hij schept met een paar
regels, zo venijnig en vilein, dat vind ik Sonneveld ten voeten uit.



De liefde voor Sonneveld, die dit jaar 100 zou zijn geworden en in wiens
nagedachtenis het gala in Carré wordt gehouden, kreeg Loes Luca via haar vader,
die gek was op de cabaretier. Achteraf snap ze dat wel: 'Sonneveld was niet uit
de kast, want dat kon niet in die tijd, al hoop ik dat zijn omgeving het
misschien wel wist. Maar ik denk dat mijn vader het zeker geweten heeft van hem,
want hij was zelf homoseksueel. Al bleef hij wel getrouwd met mijn moeder, die
dat accepteerde.

'Ik had daar toen nog allemaal geen idee van, maar het vileine van Sonneveld,
dat heeft me altijd aangesproken.'

Zelf moet ze het in Carré doen met, bijvoorbeeld, De Koningin van Lombardije,
een sprookjesachtig lied van Annie M.G. Schmidt over een koningin die er genoeg
van heeft almaar te zitten zwaaien in haar rijtuig en derhalve een nephand laat
vervaardigen bij een poppenfabrikant. Tot de wagen een ongeluk krijgt en de
mensen ontdekken dat ze in de maling zijn genomen. Luca declameert met smaak: de
ministerraad, de mannen met de hoge boorden, die gingen, toen ze dat hoorden, de
koningin vermóórden. We moeten nog repeteren, maar mijn vriendin Annet Malherbe
doet mee, die heeft een stem als een klok. En Paul Groot, dat vind ik een
geweldenaar. Mark Rietman gaat tussendoor toneelspelen. En dat ik in Carré mag
optreden, jaaaa, wat dacht je? Dat is kicken!'

1. Muziek: Goran Bregovic, Tales and Songs for Weddings and Funerals, 2002

'Goran Bregovic is de Ry Cooder van het Oostblok. Hij is Servisch, en gaat in
allerlei landen verbintenissen aan met muzikanten met wie hij prachtige muziek
maakt, net zoals Ry Cooder dat deed met Buena Vista Social Club. Mijn
lievelings-cd van hem is Songs for Weddings and Funerals. Als je het vierde
nummer draait, dat Sex heet, maar dat doet er verder niet toe, dan kan niemand
stil blijven staan. Dat is zo opzwepend, dat draai ik altijd op mijn feessies.

'Hij heeft ook een prachtig nummer voor een Griekse zangeres geschreven, wacht,
ik pak het er even bij. Alkistis Protopsalti heet ze, en het lied gaat door merg
en been. Bregovic maakt heel theatrale muziek, je luistert ernaar en je ziet
sprokkelende vrouwtjes door het bos lopen met takken op hun rug, bergen met
valleien, mannen die hard aan het werk zijn geweest en nu rouwen om een collega
die de dood heeft gevonden.

'Dat verzin ik hè, dat soort beelden krijg ik erbij. Ik zet het op om inspiratie
te krijgen, of als ik muziek zoek voor een toneelstuk.'

2. Literatuur: Godfried Bomans, Kopstukken, 1947

'Dit is een belangrijk boek geweest in mijn leven. Ik kreeg het van papa, en het
is een van de eerste boeken die ik las. Bomans is scherp, een taalwonder, een
grappenmaker, en ook best vilein, net als Sonneveld. Van Bomans is die
memorabele zin over Marlene Dietrich: 'Had mijn vrouw slechts één zo'n been.'

Kopstukken bestaat uit fictieve interviews, bijvoorbeeld met 'de 100-jarige',
dat kende ik uit mijn hoofd en droeg ik voor op de bonte avond als we op kamp
waren met de zondagsschool. Ik was een jaar of 10, blijkbaar vond ik dat toen al
grappig.'

3. Film: Pride, 2014

'Deze film speelt zich af in Engeland ten tijde van Margaret Thatcher. De gays
uit Londen bedenken dat ze solidair moeten zijn met de stakende mijnwerkers, dat
is waargebeurd. Homoseksualiteit is een terugkerend ding in mijn leven. Van
Sonneveld naar Bomans, nou, die laatste was natuurlijk geen homo, maar hij had
het makkelijk kennen wezen. Maar goed, de gays en lesbians stappen met z'n allen
in een busje naar de mijnstreek, waar ze zich rot schrikken van dat stel freaks
met piercings en rare kleren, dus eerst willen ze niks van elkaar weten. Maar
dan komt er een moment van acceptatie, in een scène waarin de mijnwerkers een
lied gaan zingen. Ze staan één voor één op in het dorpshuis waar de gays te gast
zijn en beginnen mee te zingen met Bread and Roses. Ik voel het kippevel zo weer
over mijn rug gaan. Hoe die twee groepen samensmelten, schitterend. De film gaat
over saamhorigheid, over solidariteit. Dat is ook belangrijk in mijn leven, dat
je er voor een ander bent. Het is allemaal al moeilijk zat, iedereen rommelt
maar wat aan, help mekaar een beetje.'

4. Theater: Mistero Buffo, Dario Fo, 1972

'Ik was 19 toen ik dit stuk zag en daarna heeft er eigenlijk nooit meer een
theaterstuk zo'n indruk op me gemaakt. Het werd gespeeld door de Internationale
Nieuwe Scène uit België, waar acteur Jan Decleir toen bij zat. Het is het
verhaal van de geboorte van Jezus en van keizer Herodes die alle baby's laat
afslachten. Die verhalen zijn weer verweven met een vertelling van kermisklanten
die het hebben over onderdrukking en slavernij. Het gaat over de gewone man,
over het volk dat opstaat tegen de hoge heren, de onderdrukkers. Dit alles werd
verbeeld met niets meer dan lakens, stokken en grote zeven met rijst. Zo
schiepen ze een complete wereld: de stokken werden een zeis of een wapen of een
hooivork of een brancard, afijn: het was adembenemend.'

5. Mode: Yan Tax, mantelpakje

'Ik heb elke dag kleren aan, want anders staat het zo slordig, maar ik weet niks
van mode. Onlangs is Nina, mijn dochter, hier in Rotterdam uit huis getrouwd. Ik
was weddingplanner, maar ik heb me niet opgedrongen, hoor. Ik heb maar één
liedje gezongen, samen met mijn moeder. Voor die trouwerij heeft de Amsterdamse
kostuumontwerper Yan Tax een mantelpakje voor mij gemaakt. Hij heeft mooie stof
gekocht en Joyce, zijn geweldige naaister, heeft het in elkaar gezet. Ik heb
meer mantelpakjes. Ik houd van rokjes, ik heb goede benen.'

6. Animatie: Zaliger, Nina Gantz, 2010

'Ik ben reuzetrots op Nina, die zo'n succes heeft met haar animaties. Dat je
guppie in Engeland naar zo'n prestigieuze internationale school mag, waar echt
niet iedereen wordt aangenomen. Ik weet nog dat ze eerst een week lang in het
Engels moest verantwoorden waarom zij op die school wilde. Ze kwam terug, haar
koffer ging open en ik rook echt angstzweet. Dat had ik nog nooit eerder
geroken.

'Ze werd aangenomen, maar toen ging ze eerst toch niet, want haar vriendin Ari
Deelder had hulp nodig bij een film. Maar de school belde, dat ze voor de helft
van de prijs mocht komen, zo graag wilden ze haar hebben. Dat hadden ze goed
gezien, want voor haar eindexamenfilm won ze meteen een Bafta. Ze heeft nog een
ander filmpje gemaakt, waarmee ze is afgestudeerd op de kunstacademie Sint Joost
in Breda. Het heet Zaliger, en duurt drie minuten. Nina zoekt haar onderwerpen
vaak dicht bij huis, wat haar moeder trouwens ook doet, op het toneel. Bij dit
filmpje deed ze dat ook. Het gaat over een weduwnaar. Mijn man Harald, niet
Nina's vader overigens, was net dood, dus ze heeft de boel omgedraaid: van een
weduwe maakte ze een weduwnaar. Het filmpje beeldt het gemis van een echtgenoot
uit. (stilte) Ja. Ach.'

7. Restaurant: Oliva in Rotterdam

'Eten en drinken doe ik graag, allebei. Olivia is mijn favoriete restaurant in
Rotterdam. Het is Italiaans, het personeel is heel leuk, en ze hebben een heel
goede kok. Je kunt ook nog overleggen: mag ik hier polenta bij, want ze maken
dus heerlijke polenta, die ze snijden en zo lekker bakken.

'Nu ik niet meer rook, sinds tweeënhalve maand, lust ik ook veel meer toetjes.
Overdag gaat het me makkelijk af, niet roken, maar 's avonds wil ik het liefst
de gordijnen in een oude krant rollen en oproken. En dan ga ik snoepen, of ik
neem een toetje, als vervanging van het kopje koffie, cognacje en sigaretje.'

8. Documentaire: Tosca's Kiss, Daniel Schmid, 1984

'Casa di Riposa is een bejaardentehuis in Milaan voor oudere operazangers en
-zangeressen, opgericht door componist Giuseppe Verdi. Daar gaat deze
documentaire over. Ondanks de ouderdom hebben deze mensen nog steeds ambitie, en
ook nog steeds kinnesinne.

'Dat gaat zo van: o, daar heb je hem, hij denkt dat hij heel wat is want hij heb
één keer in de Scala (theater in Milaan, red.) gestaan, nou, ik heb toevallig
ví­jf keer in de Scala gestaan. Ze zingen ook nog, en er is romantiek. Toen ik
het keek, dacht ik: dit moet een toneelstuk worden. Ik wil dit spelen. Maar ik
ben nog niet oud genoeg, ik moet nog even wachten.'

9. Beeldende kunst: The Matter of Time, een stalen installatie van Richard Serra
in het Guggenheim Museum in Bilbao

'Als je Bilbao inloopt, een gewoon Spaans stadje, zie je ineens achter die
kleine huisjes dat rare zilveren ding verschijnen, dat het Guggenheim is. En
daarin staan dan die muren van staal van Richard Serra.

'Het is geen kunst waar je van denkt: mooi, dat zou ik nou weleens in huis
willen hebben. Het is gigantisch, een doolhof van roestend staal. Het lijkt
alsof je door het Kanaal van Korinthe loopt (een waterweg in Griekenland met
steile wanden, red.). Kolere, denk je dan, wat ben ik een klein mensje. Dat
gevoel kan ik ook hebben op een ijsschots in het zuidelijkste puntje van Chili,
of op IJsland bij een gletsjer. En ik denk ook: hebben ze dit ijzerwerk eerst
neergezet en toen het museum eromheen gebouwd? Dat kán bijna niet anders. Of ze
moeten het in delen naar binnen hebben gebracht en het daar in elkaar hebben
gelast. Maar zo ziet het er niet uit.'

10. Stad: Parijs

'In Parijs hoor ik een beetje thuis. Ik spreek goed Frans, want ik ben au pair
geweest op mijn 17de, en daar pluk ik nog steeds de vruchten van. Ik ga het
liefst minstens één keer per jaar, en dan heb ik zo mijn eigen routetje: Jardin
de Luxembourg, Musée de la Chasse, Le Marché aux Puces, wandelen van het Palais
Royal tot aan de Champs Elysées en dan een kopje thee drinken bij de Tuilerieën.


'Ik was er laatst nog, met schrijfster Maria Goos. Die vroeg: waarom is iedereen
zo vrolijk tegen ons? Omdat die Parisiennes allemaal met zó'n muil lopen, van:
je wilt me zeker versieren, nou, mooi niet! En wij zijn daar aan het stralen:
mogen wij die tafel bij het raam, merci, wat zijn we daar blij mee. Dan zijn die
mannen de hele avond gezellig tegen je.

'Ik zou best de helft van het jaar in Parijs willen wonen, maar dat kan ik niet
betalen. Misschien ga ik er mijn memoires schrijven, zodat Maria een solo voor
me kan maken. Wie weet, ooit.'

CV

Loes Luca werd geboren op 18 oktober 1953 in Rotterdam. Ze ging naar de Academie
voor Expressie in Utrecht en werd opgeleid tot docent dramatische vorming. Luca
trad op met theatergezelschappen als Orkater, het Ro Theater en De Mexicaanse
Hond. Ze had haar eigen gezelschap: Nénette et les Zézettes, waarmee ze
jarenlang optrad op De Parade. Op televisie was ze onder meer te zien in 't
Schaep met de 5 pooten. In 2002 won Luca de Rembrandt Award voor haar filmrol in
Ja zuster, nee zuster. In 2006 was ze genomineerd voor een Theo d'Or, voor haar
rol in het theaterstuk Moordwijven. Als de financiering rondkomt, begint Luca in
het voorjaar met de opnames van de speelfilm Mi Vida. De film, over een kapster
uit Schiedam die haar droom om in Spanje te wonen verwezenlijkt, is speciaal
voor Luca geschreven door Roos Ouwehand, en wordt geregisseerd door Norbert ter
Hall.

Loes Luca heeft een dochter, filmmaker Nina Gantz (30). Haar echtgenoot Harald
van der Lubbe overleed in 2008.

Overdag gaat het me makkelijk af, niet roken, maar 's avonds wil ik het liefst
de gordijnen in een oude krant rollen en oproken




Bekijk de oorspronkelijke pagina: , , , , ,

LOAD-DATE: 22 September 2017

LANGUAGE: DUTCH; NEDERLANDS

GRAPHIC: Loes Luca
Loes Luca
Loes Luca
3. Film: Pride. Gays uit Londen bedenken dat ze solidair moeten zijn met de
stakende mijnwerkers. 'Ik voel het kippevel zo weer over mijn rug gaan.'
6. Animatie: Zaliger, Nina Gantz. 'Het filmpje beeldt het gemis van een
echtgenoot uit.'
8. Documentaire: Tosca's Kiss. Sara Scuderi in Tosca's Kiss, over een
bejaardentehuis voor operazangers. 'Dit moet een toneelstuk worden, dacht ik
toen ik de documentaire zag.'
9. Beeldende kunst: The Matter of Time. 'Het is een gigantisch doolhof, waarin
ik me een klein mensje voel.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              93 of 200 DOCUMENTS



                                 de Volkskrant

                           23 september 2017 zaterdag

Wel een 'nee/nee'-sticker, toch zeggen we 'ja'

BYLINE: LOES REIJMER

SECTION: Zaterdag; Blz. 5

LENGTH: 631 woorden



HIGHLIGHT: LOES REIJMER werpt in deze rubriek een blik op onlinecultuur


Nieuw Venster


Bij de foto's van Hans Eijkelboom is het fijn gluren en gnuiven. De 68-jarige
fotograaf, vrijdag geïnterviewd in de Volkskrant, legt al 25 jaar het voorkomen
van mensen op straat vast. Hij gaat zitten op een drukke plek, kijkt een
kwartier lang welk thema zich opdringt en begint dan foto's te schieten van de
voorbijtrekkende voetgangers: pubers met hetzelfde bomberjack, vinexvrouwen met
een harig vest in pasteltinten en woest bebaarde mannen die natuurlijk heel erg
tegen het kapitalisme zijn, maar wel door de Kalverstraat lopen. De foto's
blinken uit in alledaagsheid en toch lijkt Eijkelboom zijn objecten ergens op te
betrappen. Hij laat in elk geval zien hoe we jammerlijk falen in het streven
naar uniciteit.



De fotograaf zou niet aan duiding doen, maar aan het eind van het interview
waagde hij zich er toch aan. Kleding is directer geworden, vond Eijkelboom,
'staat meer in het teken van zelfexpressie'. De oorzaak? 'Volgens mij hangt dat
samen met de opkomst van het internet. Naast hun analoge hebben mensen nu ook
een digitale identiteit, een meer vrije en vaak ongeremde versie van zichzelf.'


En dat heeft gevolgen voor de openbare ruimte. 'Vroeger dachten mensen: hé, ik
heb zin om te neuken', zei de fotograaf. 'Nu trekken ze een shirt aan met de
tekst: ik heb zin om te neuken.'

Ik liep wat bezorgd naar mijn kledingkast om te kijken of er inderdaad zo'n
shirt lag. Dat bleek, godzijdank, niet zo te zijn. Maar ik snap wel wat
Eijkelboom bedoelt. De evolutie is ook te zien in zijn boek People of the
Twenty-First Century: voor mensen die niet tot subculturen behoren, is kleding
tot het jaar 2000 gewoon kleding.

Maar met de jaren lijken ook Jan Modaal en Debby Doorsnee steeds meer over hun
voorkomen na te denken. Anno 2017 wordt de Kalverstraat bevolkt door klonen van
Kendall Jenner en Gigi Hadid, jonge vrouwen die hun inspiratie rechtstreeks van
Instagram halen.

Starend naar mijn kledingkast zag ik nog een andere invloed van internet - iets
wat zorgwekkender is dan shirts met genante teksten, in elk geval voor mijn
bankrekening. Bij veel recente aankopen heb ik me online laten lokken, met open
ogen. Merken geven eenmalige korting als je je inschrijft voor de nieuwsbrief.
Ik zeg daar vaak 'ja' tegen met het stellige voornemen om me direct weer uit te
schrijven zodra de eerste mail binnenkomt. Maar dat doe ik nooit en ik klik bij
elke nieuwsbrief weer gretig door het nieuwe aanbod. Blijkbaar wil ik verleid
worden.

Tot niet zo lang geleden had de mens een gezonde houding tegenover reclame. Die
kwam min of meer neer op: negeren. Een 'nee/nee'-sticker op de brievenbus,
zappen bij een reclameblok op tv. Dat lijkt veranderd te zijn door internet. Ja,
we surfen slim met adblockers, maar laten marketing wel op subtielere manieren
in ons leven toe.

Het beste voorbeeld daarvan zijn vlogs, een genre dat sowieso maar moeilijk te
begrijpen is voor mensen ouder dan 30. Die rollen met de ogen als Anna Nooshin
weer een dure tas omhoog houdt en wapperen met het vingertje als ze daar niet
braaf bij vertelt dat ze die heeft gekregen. Terecht ook, maar de fans vinden
het geen probleem.

Sterker nog: ze lijken de video's juist te bekijken om al die producten voorbij
te zien komen. 'Ga je in de volgende vlog wel je Zara-kleren laten zien?',
vraagt Alyssa onder vlog 909 van Monica Geuze. Anderen kunnen niet wachten tot
ze de potten pindakaas die ze per post kreeg opgestuurd daadwerkelijk gaat
proeven.

De gewillige houding die jongeren aannemen als het om reclame gaat, is een
fascinerend feit van deze tijd, iets wat ik als marketeer handenwrijvend zou
gadeslaan. Ons voorkomen staat door de opkomst van internet zeker meer in het
teken van zelfexpressie. Maar misschien zijn we wel slaafser dan ooit.




Bekijk de oorspronkelijke pagina:

LOAD-DATE: 22 September 2017

LANGUAGE: DUTCH; NEDERLANDS

GRAPHIC: MARKETING Vlog van Monica Geuze, met een pot pindakaas. Traditionele
reclame negeren we veelal; via internet laten we subtielere manieren van
marketing gewoon toe.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              94 of 200 DOCUMENTS



                                 de Volkskrant

                           23 september 2017 zaterdag

Topsporter in spagaat

BYLINE: DOOR ROBÈRT MISSET

SECTION: Sport; Blz. 26, 27

LENGTH: 1526 woorden



HIGHLIGHT: De topsporter en de liefde - het is niet altijd rozegeur en
maneschijn. Volleybalster Robin de Kruijf en Anne Buijs doen een boekje open
over hun langeafstands-relaties. 'Ik heb Lévi al enkele maanden niet gezien.'


zege


De Nederlandse volleybalsters zijn het EK in Azerbeidzjan begonnen met een
overwinning. Het team worstelde slechts één set met België: 3-1 (23-25, 25-12,
25-21, 25-14).

Vanwege een enkelblessure beleeft Robin de Kruijf een valse start bij het EK
volleybal in Azerbeidzjan. En dan zit haar vriend ook nog eens aan de andere
kant van de wereld, in Brazilië. Anne Buijs vond haar nieuwe liefde ook in Rio
de Janeiro. Het is de spagaat van de topsporter, die zelden thuis is en een
gelijkgestemde zoekt. 'Het is lastig om een relatie op afstand te onderhouden',
zegt Buijs. 'De liefde wint als die sterk genoeg is.'



Na de breuk met de Duitse libero Lisa Thomsen werd de 25-jarige Buijs, dochter
van de oud-volleybalinternationals Teun en Irene Buijs, verliefd op haar
teamgenoot Ana Carolina da Silva, roepnaam Carol. 'Ik moest welhaast weer
uitkomen bij een volleybalster, dat is immers mijn wereld. Het is geen toeval
dat topsporters vaak relaties aangaan met topsporters, je hoeft elkaar niet uit
te leggen waarom je een verjaardag mist.

'Je herkent de druk bij de ander, al is het ook veel van hetzelfde. Een
topsportbestaan is eindig, als je het samen kunt uitzingen heb je nog een heel
leven voor je. Zij haar carrière, ik ook. Ana behoort tot de beste
hoofdblokkeerders ter wereld, ik wil me als passer/loper blijven ontwikkelen. We
zullen de balans moeten vinden. Ik heb nog het geluk dat ik komend seizoen met
Ana in Turkije ga spelen, Robin ziet haar Braziliaanse vriend een stuk minder.'


Topvolleyballer Lévi Cabral, partner van de 26-jarige De Kruijf, keerde deze
zomer terug naar zijn vaderland om in Rio te gaan spelen. De Kruijf overwoog een
transfer naar China, maar bleef in de Serie A bij Imoco Volley Conegliano.
Tussen Italië en Brazilië ligt ook gevoelsmatig een enorme kloof. De Kruijf:
'Het is zwaar. Ik heb me weleens afgevraagd waarom ik een buitenlandse vriend
moest hebben.

'Maar met een Nederlandse man zou het ook lastig zijn om een relatie te
onderhouden. Ik ben bij mijn club en het Nederlandse team ruim een half jaar in
het buitenland. Ik ben gedwongen tot een langeafstandsrelatie. Afgelopen seizoen
speelde Lévi in Frankrijk, ik vlak bij Venetië. Nu zijn we zo ver van elkaar
vandaan. Ik ben deze zomer twee weken bij hem geweest, daarna heb ik Lévi enkele
maanden niet gezien.

'Na de tweede WK-kwalificatie in Rotterdam hadden we drie dagen vrij. Ben ik
even op en neer naar Rio gevlogen. Hij moest trainen, maar we zaten 's avonds
samen op de bank. Dat was al zo waardevol. Als Lévi ook volgend seizoen in
Brazilië blijft spelen, moet ik kijken of ik daar een club kan vinden. Je hebt
alles in Rio: een heerlijk klimaat, een mooi uitgaansleven en een
topsportcultuur.'

Anne Buijs bleef na de Spelen in Rio de Janeiro om met de legendarische coach
Bernardo Rezende te kunnen werken. Ze speelde een seizoen bij Rexona Sesc en
bloeide op in een andere cultuur. 'De Braziliaanse speelstijl is heel compleet.
Je ziet veel rally's in het Braziliaanse volleybal, ik ben zowel blokkerend als
verdedigend beter geworden. En natuurlijk is het prettig om op je slippers naar
de training te gaan en op het strand te liggen.'

Toch was de rauwe werkelijkheid nooit ver weg. De Kruijff werd geconfronteerd
met de criminaliteit in Rio. 'Overal zie je mensen krampachtig hun tas
vasthouden, uit angst dat die wordt gestolen. Mijn vriend en ik zijn twee keer
bijna overvallen. Ik dacht nog dat het aan mij lag, een lange vrouw uit
Nederland valt op. Maar het ging om Lévi die een gouden ketting droeg.'

De favela's, de achterstandswijken in Rio, werden na de Spelen weer snel
enclaves van geweld. Buijs: 'Volleybal is meer dan topsport in Brazilië, voor
speelsters die opgroeiden in de favela's is het een kwestie van leven of dood.
Of de armoe en een uitzichtloos bestaan, of een succesvolle carrière als
topvolleyballer; meerdere speelsters hebben voor die keuze gestaan.

'We deden veel projecten in de favela's, gaven clinics aan kinderen die ons met
open mond aanstaarden. Ik ben geen Messi, maar als topvolleybalster heb je die
status wel in Brazilië. Bekende internationals als Sheila Castro en Jacqueline
Carvalho zijn volkshelden in Brazilië, ze komen geregeld op tv. Jacqueline doet
mee aan de Braziliaanse variant op Let's Dance.'

Buijs zag de verloedering om zich heen in Brazilië, nadat het land uit zijn
olympische roes ontwaakte. 'Het is crisis in Brazilië, het land gaat gebukt
onder stakingen en golven van geweld. De corruptie is diep geworteld in
Brazilië, het is frustrerend voor de hardwerkende burger dat de elite
stelselmatig fraudeert. Rechters proberen fraudeurs in de gevangenis te krijgen,
maar dan heeft zo iemand weer een hooggeplaatst vriendje die hem buiten schot
houdt.'

De verpaupering is ook zichtbaar in de Braziliaanse sport. Het Nederlandse
vrouwenteam werd vierde op de Spelen van Rio, maar in de volleybaltempel
Maracanãzinho is sinds Rio 2016 geen bal meer geslagen. De betonrot heeft
toegeslagen in het nabijgelegen voetbalstadion Maracanã. 'De nalatenschap van de
Spelen is beperkt', aldus Buijs.

'De bevolking profiteert wel van het verbeterde, openbaar vervoer. Maar enkele
stadions kwijnen weg. Met mijn club speelde ik de play-offs in de basketbalarena
op het olympische complex in Rio, waar we tevens in een modern fitnesscentrum
terecht konden. Volleybalstadion Maracanãzinho was eigendom van de gemeente, nu
is het verkocht aan een particulier die een absurd bedrag vraagt. Niemand kan de
huur betalen. Doodzonde dat in een hal met zo'n roemrijk verleden voorlopig niet
wordt gevolleybald. Toch blijft Brazilië gek van volleybal. We speelden de
finale traditioneel zondagochtend om tien over tien, die tijd is mede door
tv-omroepen vastgelegd. Maar de hal zat vol met 15 duizend toeschouwers, het was
een groot feest.'

Wellicht ligt de toekomst van haar vriend buiten Brazilië, aldus De Kruijf. 'Het
gat tussen arm en rijk in Brazilië is enorm. Lévi heeft een diploma en zou graag
in Amsterdam wonen en werken. Hij kent Nederland alleen van de zomer, ik vraag
me af of hij de kou aankan. Toen we samen in Istanbul speelden, bevroor hij al
bijna.'

Buijs bleef vanaf de halve finales in de Braziliaanse play-offs aan de kant. De
reden kent ze niet. Al voor de play-offs was bekend dat de hoofdsponsor zou
stoppen en er voor haar geen plek meer was. De hoofdprijs had Buijs al gewonnen
in Brazilië, zegt ze lachend. Met Ana Carolina da Silva verhuisde ze deze zomer
naar Nilufer Belediyespor in het Turkse Bursa.

Het zal voor beiden een cultuurschok zijn, want Buijs ervoer al tijdens haar
verblijf bij Vakifbank Istanbul dat homoseksualiteit in Turkije nauwelijks wordt
geaccepteerd. Buijs heeft haar seksuele geaardheid nooit verzwegen, nu wordt ze
er soms toe gedwongen. 'Bij mijn Braziliaanse clubteam was de helft lesbisch en
had de andere helft een vriendje. We maakten er vaak grappen over, deden
partijtjes volleytennis tussen de lesbiennes en de hetero's.

'Rio is vanwege zijn carnavalcultuur het mekka voor homoseksuelen. Daar kon ik
mijn vriendin zoenen op het strand, je ziet ook veel regenboogvlaggen in de
stad. Ik heb nooit geheimzinnig gedaan over mijn seksuele geaardheid, dan is het
volgens mij ook geen thema meer. Die zogenaamde openheid in Brazilië bleek een
tikkeltje hypocriet. Je mocht eigenlijk niet hardop zeggen dat je lesbisch was.
Ik begreep er niets van.

'Een vrouw en een man mogen hun liefde wel openlijk belijden en ik met mijn
vriendin niet? De sponsors steunden ons, maar wilden het ook liever niet horen.
Wanneer we teamkleding droegen met de naam van de hoofdsponsor erop, mochten we
niet elkaars hand vasthouden. Dan waren Carol en ik geen stel, maar
professionals, en dat vind ik ook logisch.

'In Azerbeidzjan en Turkije wordt nog sceptischer aangekeken tegen
homoseksualiteit. Onze zaakwaarnemer had de directie van Nulifer in Bursa
ingelicht dat Carol en ik een stel zijn. De club maakte er geen probleem van,
maar het ligt gevoelig. Voor twee mannen is het nog moeilijker. Die krijgen in
Azerbeidzjan bij wijze van spreken een steen naar hun hoofd gegooid als ze hand
in hand lopen.'

Bij Vakifbank moest Buijs de discriminatie accepteren. 'De bank is rechtstreeks
gelieerd aan de regering van president Erdogan. Als mij werd gevraagd of ik een
partner had, mocht ik niet zeggen dat ze een vrouw was. Ik vind het vreselijk
dat mensen worden mishandeld of vervolgd vanwege hun geaardheid. Maar ik ben te
gast in Turkije, ik kan me in dat land niet als ambassadeur van de
homoseksualiteit presenteren. Ik ben atleet, geen politicus. Maar ik zal me niet
verschuilen, iedereen mag weten hoe gelukkig ik met Carol ben.'

Robin de Kruijf heeft een relatie met de Braziliaanse topvolleyballer Lévi Alves
Cabral

Anne Buijs heeft een relatie met de Braziliaanse volleybalster Ana Carolina da
Silva

Anne Buijs speelt, net als haar vriendin, in Turkije

3-1

Bij mijn Braziliaanse clubteam was de helft lesbisch en had de andere helft een
vriendje

Het is zwaar. Ik heb me weleens afgevraagd waarom ik een buitenlandse vriend
moest hebben

Ik ben te gast, ik kan me niet als ambassadeur van de homoseksualiteit
presenteren




Bekijk de oorspronkelijke pagina: ,

LOAD-DATE: 22 September 2017

LANGUAGE: DUTCH; NEDERLANDS

GRAPHIC: set-up Achter het net: Robin de Kruijf (links) en Anne Buijs.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              95 of 200 DOCUMENTS



                                 de Volkskrant

                           20 september 2017 woensdag

Hernández Chong Cuy nieuwe directeur voormalig Witte de With-kunstcentrum

BYLINE: ANNA VAN LEEUWEN

SECTION: V Opening; Blz. 2

LENGTH: 372 woorden



HIGHLIGHT: Mexicaanse besluit straks over nieuwe naam.


nieuws

Midden in de storm rond zijn naam maakt het Rotterdamse kunstcentrum Witte de
With bekend dat Sofí­a Hernández Chong Cuy (42) per 1 januari 2018 zijn nieuwe
directeur wordt. De termijn van de huidige directeur Defne Ayas (41) zit er eind
dit jaar op.



De Mexicaanse Hernández Chong Cuy is nu curator hedendaagse kunst bij de
Coleccí­on Patricia Phelps de Cisneros in New York, waarvoor zij
tentoonstellingen met Latijns-Amerikaanse kunst samenstelt. Daarvoor maakte zij
exposities in Mexico-Stad en New York en leidde ze in 2013 de negende Mercosul
Biënnale in Brazilië.

Hernández Chong Cuy zal na haar aantreden in Rotterdam moeten bepalen onder
welke naam het kunstcentrum verder gaat. Begin deze maand besloot de Raad van
Toezicht van het kunstcentrum dat de naam moet veranderen, omdat deze verwijst
naar marineofficier Witte Corneliszoon de With (1599-1658). Deze admiraal van de
VOC en WIC nam deel aan gewelddadige expedities. De naam van het kunstcentrum,
ontleend aan de locatie in de Witte de Withstraat, zou mensen kwetsen en
buitensluiten.

De beslissing leidde tot hevige reacties op opiniepagina's. De leiding van het
kunstcentrum werd 'oeverloos gezeur' en 'misbruik van de geschiedenis'
aangewreven. Leefbaar Rotterdam wilde dat de subsidie zou worden ingetrokken.
Hun raadslid Tanya Hoogwerf verweet het kunstcentrum 'de kloof tussen de elite
en de gewone man' te vergroten.

De aanstaande directeur heeft zich niet in het publieke debat gemengd en wil ook
nu nog niet reageren. Eerder liet de huidige directeur Defne Ayas aan de
Volkskrant weten dat haar opvolger geheel achter de beslissing over de naam
staat. Het kunstcentrum heeft inmiddels een presentatie gemaakt over Witte
Corneliszoon de With en de naam van de instelling.

Hernández Chong Cuy krijgt de verantwoordelijkheid straks een nieuwe naam te
kiezen en te presenteren. Daarnaast zal ze naar verwachting de programmeerlijn
van Ayas voortzetten: internationaal en conceptueel. Mogelijk gaat het instituut
meer aandacht besteden aan Latijns-Amerikaanse kunst. In het bericht over haar
aanstelling belooft Hernández Chong Cuy dat ze ook kunstenaars zal programmeren
die niet eerder in Nederland te zien waren.




Bekijk de oorspronkelijke pagina:

LOAD-DATE: 19 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              96 of 200 DOCUMENTS



                                 de Volkskrant

                           20 september 2017 woensdag

Neen.

BYLINE: MARGRIET OOSTVEEN

SECTION: Opinie en Debat; Blz. 23

LENGTH: 770 woorden



HIGHLIGHT: Hoe een early adopter van het populisme nu een omgekeerde weg aflegt


column in hilversum


Haitske van de Linde is een beetje klaar met burgerparticipatie. De voormalige
lijsttrekker van Leefbaar Nederland heeft het gehad met de verwijten van mensen
die hun zin niet krijgen. De gewone man naar de mond praten? Geen haar op haar
hoofd die daar nog aan denkt. Een politicus kan beter blijven uitleggen wat er
ní­et kan, denkt ze nu. 'Ik begrijp heel goed dat mensen opkomen voor hun eigen
belang.' Maar ze ook zoveel mogelijk laten beslissen, dat is iets anders. 'Het
algemeen belang blijkt gewoon best moeilijk te zijn voor veel mensen.'



Ze is nu gemeenteraadslid voor de VVD. Ik zoek haar op in café-restaurant de
Jonge Haan in Hilversum, waar ze sinds ruim een jaar wekelijks spreekuur houdt
voor gewone mensen. Dit naar het voorbeeld van Engelse politici, zegt ze, die in
hun kiesdistrict vragen en klachten komen aanhoren en er verantwoording
afleggen.

Buiten is het druilerig, de serre is nog leeg. Ik vraag of er wel altijd gewone
mensen langskomen. O nee, zegt zij monter, het afgelopen jaar was er best vaak
helemaal niemand. Maar het is niet anders, al heeft ze kinderen thuis. Het
spreekuur is net verplaatst van woensdag naar zaterdag, in de hoop dat er dan
meer burgers komen. Haar koppigheid heeft wel wat.

Haitske van de Linde was pas 22 jaar oud toen ze veertien jaar geleden een
diametraal andere koers voer. Ze werd de jongste lijsttrekker voor de Tweede
Kamerverkiezingen ooit, omdat haar broer Kay campagneleider was voor Leefbaar
Nederland. Pim Fortuyn was er al uitgewerkt en had de LPF opgericht. Ook diens
opvolger Fred Teeven kreeg onenigheid met het partijbestuur, dat opeens Emile
'tjakka' Ratelband lijsttrekker dreigde te maken. Haitske van de Linde zou dit
voorkomen, zij won op een lawaaiige ledenvergadering maar net.

In 2003 ging ze de verkiezingen in met een programma waarvan de eerste zin 'De
kiezers zijn het meer dan zat!' luidde, fulminerend tegen de 'nagenoeg
grenzeloze macht van de oude en opnieuw arrogant gebleken politieke partijen'.
Leefbaar Nederland garandeerde 'dat er eindelijk eens acht wordt geslagen op de
wil van de kiezer'. Voornaamste instrument: het referendum. De burgers zouden
veel meer invloed krijgen. Op alle niveaus. Die verkiezingen haalden ze nul
zetels.

Na het debacle werkte Haitske van de Linde bij Endemol, net als haar vader,
oud-journalist Wibo. Ze begon een communicatiebureau, trouwde met een
verslaggever van de Gooi- en Eemlander en kwam op de lijst van de Hilversumse
VVD. Bij de laatste gemeenteraadsverkiezingen viel ze opnieuw buiten de boot.
Maar vorig jaar ging een gekozen collega 'op wereldreis' âˆ' vroegtijdige
ontsnappingen komen kennelijk niet alleen in de Tweede Kamer voor âˆ' en kon ze
alsnog beginnen.

Klokslag twee uur komt in de Jonge Haan een echte burger voor het raadslid
binnen: Ignace de Wit, schoonmaker , eigenlijk PvdA-stemmer, 'maar ik ken daar
niemand'. Hij presenteert een heel lijstje misstanden rond zijn woning. De
parkeertijden. De elektriciteitskasten voor de deur. Het uitblijven van beloofde
ondergrondse containers. De komst van een pizzeria, waartegen Ignace al 34
handtekeningen verzamelde.

'Ik zal controleren of een pizzeria past in het bestemmingsplan, Ignace', zegt
Haitske. 'Bij Joost uit onze fractie, want die doet ruimtelijke ordening.'

'En kijken jullie ook naar de openingstijden? Er breekt zo brand uit.'

'Ignace, brand heeft met openingstijden helemaal niets te maken.'

Ik vind het interessant hoe zij als early adopter van het populisme nu een
omgekeerde weg aflegt. Vorig jaar schreef ze op opiniesite The Post Online al
'stikchagrijnig' te zijn van alle eisende mensen en hun eigenbelang en pleitte
ze voor 'een helder neen'. Wel zo eerlijk.

In de Jonge Haan blijft Ignace de Wit vanmiddag de enige die het helder neen ook
komt beluisteren. Zijn overgrootvader Willem de Wit was in de negentiende eeuw
burgemeester van Hilversum, zegt Ignace. Zelf is hij bij Albert Heijn vervangen
door een goedkope Pool. En niet door zijn proeftijd in een distributiecentrum
van de Hema gekomen, omdat ze tegenwoordig overal je 'persoonlijke score'
bijhouden, ofwel productiesnelheid. Ignace werkt precies, zegt hij ernstig, maar
niet zo snel.

Haitske legt hem 'de grote lijnen' nog eens uit waarbinnen hij politiek kan
meepraten, zoals werkgelegenheid en verkeersdoorstroom. Ze vertelt nogmaals hoe
een bestemmingsplan werkt. En ze belooft niets, behalve dat ze een keer zelf op
de fiets komt kijken.

Ignace keert voldaan naar huis. Met nog één vraag: 'Hoe ga je dit
terugkoppelen?' En Haitske van de Linde herhaalt: 'Gewoon, op de fiets.'




Bekijk de oorspronkelijke pagina:

LOAD-DATE: 19 September 2017

LANGUAGE: DUTCH; NEDERLANDS

GRAPHIC: Spreekuur in het café om het uit te leggen.
Raadslid Haitske van de Linde: 'Algemeen belang is best moeilijk.'
Ignace de Wit heeft een heel lijstje meegenomen.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              97 of 200 DOCUMENTS



                                 de Volkskrant

                           16 september 2017 zaterdag

Help, ik deug

BYLINE: KOEN HAEGENS

SECTION: Sir Edmund; Blz. 20, 21, 22, 23

LENGTH: 1621 woorden



HIGHLIGHT: De nieuwe elite onderscheidt zich niet langer met dure horloges en
dikke auto's, maar drinkt sojamelk en eet quinoa. Is bewust consumeerder Koen
Haegens nu dan ineens een snob?


Beschouwing


Zonder het te beseffen blijk ik ooit een enorme voorloper te zijn geweest. Bijna
twintig jaar geleden, ver voordat Hollywoodsterren en topmodellen het ontdekten,
aten mijn vriendin en ik veganistisch. Inclusief quinoa, boerenkool, kiemen en
andere culi-bevliegingen. Dat alles grotendeels biologisch en lokaal
geproduceerd, met dank aan de wekelijkse groentetas van gerecycled papier.
Inderdaad: zoiets heet tegenwoordig 'maaltijdbox', en een multinational als
HelloFresh hoopt er binnenkort een miljardenbeursgang mee te maken.



Er zijn wel meer dingen die ik dacht te doen uit overtuiging. Om niet alleen te
praten over hoe de wereld moet veranderen, maar zelf alvast een begin te maken.
Niet dus. Ook het verwijderen van logo's van kleding is anno 2017 een trend,
meldt The Wall Street Journal. Net als het uitvoerig bediscussiëren van je
CO2-voetafdruk, géén auto hebben, sojamelk in de koffie gieten en je huis
volzetten met tweedehands spullen.

Al die tijd was ik een onverbeterlijke snob. Dat is althans wat Elizabeth
Currid-Halkett, hoogleraar aan de Universiteit van Zuid-Californië, betoogt in
haar nieuwe boek The Sum of Small Things. A Theory of the Aspirational Class.
Het is een ijzersterk onderzoek naar hoe wij, 21ste-eeuwse mensen, ons van
elkaar onderscheiden door de portemonnee te laten spreken.

Ooit was dat simpel. Je deed een Rolex om je pols, meldde je kinderen aan bij de
plaatselijke hockeyclub en vloog in de zomervakantie naar Bali. Zo niet in onze
tijd. Gucci-tassen en exotische vliegvakanties zijn dankzij de
consumptiemaatschappij binnen handbereik gekomen van de massa. De Koninklijke
Nederlandse Hockey Bond telt inmiddels meer dan 250 duizend leden. Hoe
onderscheiden de elites zich in zo'n egalitaire wereld? Currid-Halkett biedt een
prikkelend antwoord en werpt indirect licht op actuele mysteries, zoals waarom
aan lager wal geraakte arbeiders eerder op Donald Trump (of Pim Fortuyn) zullen
stemmen dan op progressieve partijen.

De Amerikaanse socioloog leunt nadrukkelijk op een van de interessantste
economen uit de geschiedenis: Thorstein Veblen. In The Theory of the Leisure
Class (1899) analyseerde hij op onnavolgbare wijze de rijken van zijn tijd. Dat
waren grotendeels lanterfanters, vooral druk met laten zien hoe goed ze het voor
elkaar hadden. Veblen muntte hiervoor de term conspicuous consumption.
Duurdoenerij met statusgoederen dus. En passant rekende Veblen af met het
economische sprookje van de rationele consument, die scherp op zijn centen let.
Bij statussymbolen - sindsdien ook wel bekend als 'Veblen-goederen' - gaat het
er juist om dat de prijs van een huis of sieraad in geen enkele verhouding staat
tot de gebruikswaarde. Hoe duurder, hoe beter zelfs.

Een glimp van Veblens wereld is nog altijd op te vangen op plaatsen als de
Amsterdamse P.C. Hooftstraat, waar deze maanden een Ferrari van 4,5 ton in de
etalage van een pop-upshowroom staat. Maar Veblens niksende klasse wordt met
uitsterven bedreigd. Bulkten de rijken vroeger van de vrije tijd terwijl de
arbeiders werkdagen van 14 uur maakten, tegenwoordig is het eerder andersom.

Ook Veblens statusgoederen zijn op hun retour. Eerst kwam de namaak - logo's van
Louis Vuitton op goedkope tassen van Chinese makelij. Toen, in de jaren
negentig, begonnen voorheen onbetaalbare exclusieve modehuizen als Burberry en
Armani goedkopere lijnen te introduceren. En nu? Eikenhouten vloeren worden
geïmiteerd met laminaat. De ooit chique nagelsalon is een teken dat een buurt de
foute kant opgaat. Zelfs golf is nauwelijks exclusief meer. 'Op het eerste
gezicht is statusconsumptie gedemocratiseerd', constateert Currid-Halkett. Maar
schijn bedriegt.

Wat doe je als rijkaard in een wereld waar alles kan worden geïmiteerd en
gekopieerd door gretige proleten? Elizabeth Currid-Halkett noemt twee uitwegen:
'onopzichtige consumptie' en 'opzichtige productie'.

Met dat eerste doelt ze op uitgaven voor zaken die in eerste instantie
nauwelijks zichtbaar zijn, maar op de lange termijn cruciaal kunnen uitpakken
voor iemands maatschappelijke positie. Met stip op één: onderwijs. De afgelopen
twintig jaar zijn de hoogste inkomens in Amerika hieraan drie keer zoveel gaan
spenderen. Van nanny's tot de 44.990 dollar collegegeld voor Harvard. In
Nederland mag het onderwijs veel goedkoper zijn, maar ook hier gaat het deze
kant op, met commerciële huiswerkbegeleiding en examentraining.

De tweede snobstrategie, 'opzichtige productie', is nog veel bekender. Of je
koffie uit een zilveren kopje drinkt, doet er niet meer toe. Het gaat erom dat
die afkomstig is van een boon die bio, fair, ambachtelijk, verantwoord - nee,
liever nog eigenhandig in Ethiopië van de plant getrokken is.

De statusoorlog concentreert zich, met andere woorden, niet langer op
hebbedingetjes. Die kan elke middenklasser zich veroorloven. Het verhaal
erachter maakt het verschil.

Zo is een nieuwe elite ontstaan. Die spreekt dezelfde taal (Engels), heeft
vergelijkbare politieke opvattingen (Democraten in de Verenigde Staten, D66 in
Nederland) en, heel belangrijk, ze deelt dezelfde culturele (die serie móét je
zien) en culinaire (biologisch, avocado's, amandelmelk) voorliefdes. De
quinoa-klasse dus. Currid-Halkett houdt het bij de academischer klinkende
aspirational class.

Die leeft in reservaten die er over de hele wereld hetzelfde uitzien, ondanks de
nadruk op authenticiteit. Van New York tot Berlijn tot de Amsterdamse Negen
Straatjes of, lekker dicht bij de Volkskrant, de Czaar Peterstraat. Overal
dezelfde Scandinavische kinderkleren en dezelfde cupcakes, aangeprezen met
eigenwijze oneliners op identieke handgeschreven krijtborden. Want dat oogt zo
lekker ambachtelijk.

Struinend door de hippe wijk Haga in Göteborg sloeg bij mij deze zomer de
ergernis toe. Wéér zo'n oude arbeidersbuurt die getransformeerd is tot
consumptiezone voor de quinoa-klasse. Vol met alle fijne dingen die ik al
twintig jaar lang graag eet, drink en gebruik. Maar blij kan ik er niet meer van
worden, want de oorspronkelijke bevolking is weg. Verdreven door de stijgende
huren die alleen de nieuwe elite zich kan veroorloven.

Ben ik daar als links-alternatieve sojamelkdrinker medeverantwoordelijk voor?
Maak ik deel uit van die aspirational class? Ik durf het te betwijfelen.
Currid-Halkett gooit wel heel veel mensen - rijk en arm, advocaten en
kunstenaars, idealisten en meelopers - op één hoop. Van één grote, knusse
aspirational class is geen sprake. Neem mijn vroegere wijk Kreuzberg in Berlijn.
Behalve dat ze allebei van goede koffie en groene salade houden, delen de jonge
radikalinski's en kunstenaars (en journalisten) daar toch echt bar weinig met de
bankiers in hun gloednieuwe carlofts, een 'woonconcept' waarbij je je Tesla via
een autolift naast de woonkamer kunt parkeren. De verhouding tussen die twee (of
meer) groepen ligt volgens mij veel complexer, met een fantasieloze elite die
steevast de smaak van armere bohemiens kaapt.

Een ander voor de hand liggend bezwaar trof Veblens klassieker al. 'Geniet ik
van een goed bad omdat John Smith er geen kan betalen - of omdat ik ervan houd
schoon te zijn?' schreef een criticus. Dezelfde vraag kun je stellen bij
Currid-Halketts boek: eet ik verantwoord omdat Henk en Fatima het niet kunnen
betalen - of omdat ik de wereld niet nog verder naar de klote wil helpen?

Dat laatste, natuurlijk. En toch is de nadruk op bewust consumeren van mij en
van collega-wereldverbeteraars doorgeschoten. Al die maatschappijkritische
mensen die hun energie verspillen aan het eindeloos wikken en wegen van elke
nieuwe aankoop. Gaat dat de wereld werkelijk veranderen? Heel fijn, zo'n plaid
van biologische alpacawol, maar in hip Göteborg kreeg ik het dwarse idee dat
textielarbeiders beter af zijn als we massaal naar de H&M gaan, om vervolgens de
50 euro die we daarmee besparen aan een Indiase vakbond te doneren.

De kracht van Currid-Halketts boek is dat ze met haar analyse zulke politiek
incorrecte gedachten provoceert. Ze onderbouwt haar analyse bovendien aan de
hand van een unieke verzameling gedetailleerde consumptiestatistieken. Maar
bovenal wijst ze op een cruciale paradox. Want terwijl de hardwerkende nieuwe
elite op het eerste gezicht het summum van meritocratie is, begint zij net zo'n
gesloten bolwerk te vormen als de oude bourgeoisie. Het is je reinste
overerving. Dankzij fantastische opvoedingen en peperdure universiteiten blijft
ook haar kroost verzekerd van een plek aan de top van de piramide.

Wat het extra irritant maakt, benadrukt Currid-Halkett, is dat zelfs het rijke
deel van de bioburgerij zichzelf niet als een elite beschouwt. Helaas schrikt
zij terug voor vergaandere conclusies. Maar is dit niet waarom de gewone man
zich makkelijker kan identificeren met een steenrijke vastgoedmagnaat als Trump
dan met de progressieve Democraten in New York of San Francisco? In de oude
geldelite kon iemand met veel geluk nog een plekje kopen. Maar de nieuwe
culturele chic? Zelfs al verdien je prima, koop je een jarendertigwoning in het
centrum, voed je de kinderen suikerloos op en schaf je het allerduurste
espressoapparaat aan: een garantie dat je 'erbij hoort' is het niet.

Want wist je dan niet dat ouderwetse 'slow' filterkoffie veel beter is?

NON-FICTIE

Elizabeth Currid-Halkett: The Sum of Small Things - A Theory of the Aspirational
Class

****
Princeton University Press; 272 pagina's; ca. € 29.

NON-FICTIE

Thorstein Veblen: The Theory of the Leisure Class

Oxford University Press (heruitgave uit 2009); 304 pagina's; ca. € 13,-.

Al die dingen die ik dacht te doen uit overtuiging, blijken anno 2017 een trend

De nieuwe elite begint net zo'n gesloten bolwerk te vormen als de oude
bourgeoisie




Bekijk de oorspronkelijke pagina: , , ,

LOAD-DATE: 15 September 2017

LANGUAGE: DUTCH; NEDERLANDS

GRAPHIC: Elizabeth Currid-Halkett: The Sum of Small Things - A Theory of the
Aspirational Class
Thorstein Veblen: The Theory of the Leisure Class

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              98 of 200 DOCUMENTS



                                 de Volkskrant

                           16 september 2017 zaterdag

U

SECTION: Opinie zaterdag; Blz. 10

LENGTH: 444 woorden

Kwetsbare allochtonen

Het artikel 'Allochtone agent extra kwetsbaar voor corruptie' op de voorpagina
en het uitgebreide artikel van Ten eerste van gisteren schieten mij in het
verkeerde keelgat. De politie heeft zelf gezegd dat ze geen goed onderzoek doet
naar nieuwe agenten. Daar ligt natuurlijk de fout én de oplossing.

Een intensief antecedentenonderzoek en een gedegen selectie, voorkomen een groot
deel van mogelijke toekomstige corruptie.

Kleur, afkomst, sociale klasse doen er dan niet toe. In alle geledingen van de
samenleving zijn integere toekomstige politiemensen aanwezig. Het is de taak om
deze te vinden en te selecteren. Dat is mogelijk en niet duur.

Door dit soort onderzoek - ik heb oprecht twijfels over de wetenschappelijke
waarde ervan - vermoed ik dat het zeer moeilijk wordt om nog gemotiveerde
politiemensen te vinden uit diverse groepen.

Patrick Maes, Etten-Leur

Kwetsbare samenleving

Zelden zo'n omfloerste taal gelezen als in de kop 'Allochtone agent extra
kwetsbaar voor corruptie'. Hier staat het alsof de allochtone agent slachtoffer
is van corruptie, terwijl dit natuurlijk de maatschappij en uiteraard de
belastingbetaler is. De gewone burger is uiteindelijk kwetsbaar voor deze
corruptie omdat de overheid, onder het blijkbaar nog steeds voortdurende
wensdenken van diversiteit, een van haar kerntaken - veiligheid - zelf geweld
aan doet, en daarmee de samenleving.

Thomas Kamphuis, Zwolle

Oververtegenwoordigd

Uit een nieuw onderzoek van het ministerie van Veiligheid en Justitie blijkt dat
rechtshandhavers met een migratieachtergrond bij politie,douane, marechaussee en
Fiod oververtegenwoordigd zijn bij integriteitsschendingen. Als binnen de
politie bij 40 procent van dit soort zaken iemand met een migratieachtergrond
betrokken is , terwijl deze groep slechts 7 procent van het personeelsbestand
uitmaakt, kan de opmerking dat het personeelsbeleid van de politie een
afspiegeling moet zijn van de samenleving toch wel in een ander daglicht komen
te staan.

R.L. van Hasselt, Gieten

Warme banden

Onder de kop 'foute familie en vrienden' wordt naar het WODC-rapport verwezen
met de tekst: 'Een belangrijke oorzaak van de oververtegenwoordiging van agenten
met een migrantenachtergrond zijn de warme en intensieve familiebanden. Vaak
zijn vriendenkringen en andere relaties intenser.' Deze woordkeuze suggereert
dat de integere beambten, die niet tot genoemde migrantengroep behoren, geen
warme en intensieve familiebanden en vriendenkring hebben. Passender zou zijn
dat 'warme en intensieve' te vervangen door 'onderling afhankelijke en door
loyaliteit gebonden'.

Robert Phillipson, Hoofddorp




Bekijk de oorspronkelijke pagina:

LOAD-DATE: 15 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              99 of 200 DOCUMENTS



                                 de Volkskrant

                           16 september 2017 zaterdag

In Rijswijk is de bunker klaar voor Kim Jong-un

BYLINE: MARK MISÉRUS

SECTION: Ten Eerste; Blz. 9

LENGTH: 930 woorden



HIGHLIGHT: Reportage


zweedse bunkers

in de atoombunker

Genoeg erwten met varkensvlees en pasta met gehakt in de bunker in Rijswijk om
het een tijd uit te zingen. Maar deze schuilplaats is alles-behalve
representatief.

'Hier moeten we het wel twee weken kunnen uithouden', stelt Raphaël Smid vast
naast een metershoge stellage vol dozen surrogaatmaaltijden. Mocht Kim Jong-un
zijn waterstofbom boven op Rijswijk laten neerploffen, dan zijn er genoeg
doperwten met varkensvlees en macaroni met gehakt voorhanden om niet te
bezwijken door de honger.



Weinig ondergrondse schuilplaatsen in Nederland zijn zo goed geconserveerd
gebleven als de atoombunker in het Rijswijkse Park Overvoorde. Op dagen als Open
Monumentendag gaat Smid of een andere vrijwilliger het publiek weer voor door de
aparte slaapzalen voor mannen en vrouwen, die ontspanden met een potje schaak in
de kantine en in ploegendiensten van twaalf uur tot diep in de jaren tachtig het
uitheemse gevaar beloerden.

Bunkers fascineren Smid mateloos. De voormalige locatiemanager van de
commandopost bezocht er talloze in Europa. De mooiste die hij zag? 'Die waar we
nu zijn.' Want waar veel naoorlogse bunkers een beetje heimelijk liggen weg te
rotten - als ze al niet gesloopt zijn - is die in Rijswijk in de oorspronkelijke
staat teruggebracht. 'De belangstelling voor bunkers is er de laatste weken niet
kleiner op geworden', stelt Smid. Hij krijgt de vraag vaker van pers en publiek:
waar zijn we veilig als hier de bom valt? 'Hier, al is dat relatief', zegt Smid,
als hij de dikke blauwe buitendeur met een doffe klap in het slot heeft
geworpen. 'Fysiek kun je je niet beschermen tegen een atoombom, alleen tegen de
straling.'

Toch diende de in 1969 gebouwde atoombunker in Rijswijk niet als schuilplaats
voor het gewone volk, maar als commandopost van de 'BB'. De dienst Bescherming
Bevolking lichtte Nederland voor en stond paraat bij een kernaanval of andere
rampspoed.

De paar honderd schuilplaatsen die Nederland vermoedelijk telde toen de dreiging
van een Koude Oorlog op zijn grootst was, waren bij lange na niet genoeg om alle
burgers een veilig heenkomen te bieden. Toen niet, nu niet.

Volgens Smid is dat ook niet wat de regering met het aanleggen van de bunkers
heeft beoogd. 'Het idee is altijd geweest dat je jezelf thuis in veiligheid
bracht. Dat geldt nog steeds.' De folder Wenken voor de bescherming van uw gezin
en uzelf, waarin mensen het advies kregen om bij gebrek aan een kelder onder de
trap of desnoods onder een 'schrijfbureau' te schuilen, heeft vijftig jaar later
een digitale opvolger gevonden in de vorm van crisis.nl. De tips zijn
onveranderd. Ramen en deuren gesloten houden, radio aan, genoeg eten en flessen
water paraat.

129 schuilplaatsen

Naast het koninklijk huis beschikten vrijwel alle ministeries in de hoogtijdagen
van de koudeoorlogsdreiging over een eigen noodzetel. Bunker-kenners als Smid en
René Ros bezochten een aantal markante exemplaren. Smid: 'Het ministerie van
Binnenlandse Zaken had een noodzetel van twee etages boven elkaar, heel
indrukwekkend was dat. Maar die is door wateroverlast beschadigd geraakt.'

Ros houdt zich ook bezig met de schuilplaatsen die Nederland telt. Beter gezegd:
telde. Hoeveel bunkers nog intact zijn, is onmogelijk te zeggen. Een centraal
archief ontbreekt, het ministerie van Binnenlandse Zaken weet het evenmin. Op
Forten.info komen Ros en andere vrijwillige onderzoekers tot 129 openbare
schuilgelegenheden. Daarvan zouden er 42 nog bestaan en zijn er zeker 14
gesloopt. Hoe de 73 andere eraan toe zijn, weet Ros niet. Daarvoor zou hij er
een kijkje moeten nemen - als hij tenminste de beheerder weet te achterhalen.
Uit eerdere bezoeken bleek in wat voor een beroerde staat de meeste bunkers
verkeren. Ze staan vol water, de schimmel woekert, deuren zijn voor eeuwig in
het slot blijven zitten. Erin schuilen in geval van nood is niet te doen. En
niet alleen omdat de wc-rol, die soms nog keurig in de houder hangt, is
verworden tot een stuk perkament. De bunkers hebben geen prioriteit meer.

In de commandopost in Park Overvoorde dokterde de BB uit hoe de bevolking zo min
mogelijk pijn zou lijden van een atoomaanval. De bunker is zelfvoorzienend: er
was voor twee weken voedsel, een dieselgenerator leverde stroom en het
grondwater werd met een bronpomp opgepompt en gefilterd. Via meetpunten in de
openlucht werd gemonitord of er gevaar dreigde. Zou de bom vallen, dan was
binnen een paar minuten duidelijk hoeveel tijd de omliggende plaatsen hadden om
hun inwoners in veiligheid te brengen. Met rode strepen is op een wandkaart een
kernbom boven op het buurtschap Westerlee gesimuleerd. Smid: 'Binnen een uur
kwam Delft in de problemen, Zoetermeer binnen drie uur. Dat lijkt heel wat, maar
moet je voorstellen dat je nu 125 duizend inwoners in drie uur moet evacueren.'


Smid weet van de 'preppers'; lieden die noodrantsoenen aanleggen en de knijpkat
altijd binnen handbereik hebben. 'Dat kan geen kwaad.' Maar hoewel hij de
adviezen kan dromen, volgt hij ze niet op. 'Elke keer na een rondleiding neem ik
me voor om blikken eten in te slaan. Maar dan kom ik thuis en denk ik: laat toch
maar zitten.'

Op het Zweedse eiland Gotland worden de 350 atoombunkers aan een inspectie
onderworpen. Niet vanwege de oorlogsretoriek vanuit Noord-Korea, maar als
voorzorgsmaatregel na 'toenemende druk' in de regio. Verondersteld wordt dat de
Zweedse regering daarmee doelt op een eventuele Russische aanval. Op het eiland
in de Oostzee zijn Zweedse militairen gestationeerd. De bunkers kunnen 35
duizend personen herbergen.




Bekijk de oorspronkelijke pagina:

LOAD-DATE: 15 September 2017

LANGUAGE: DUTCH; NEDERLANDS

GRAPHIC: De ingang van atoombunker in het Rijswijkse Park Overvoorde.
De kantine
Het verbindingscentrum
Rantsoen
De trap bij de ingang.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              100 of 200 DOCUMENTS



                                 de Volkskrant

                           13 september 2017 woensdag

Wij zijn net zo erg

BYLINE: PAUL ONKENHOUT

SECTION: V Opening; Blz. 4, 5

LENGTH: 1743 woorden



HIGHLIGHT: Een cabaretier en een financieel journalist op de planken: Hans
Sibbel en Jeroen Smit gaan het koopmonster temmen. U dus. En dat interactief.


Toneel | Interview Hans Sibbel en Jeroen Smit


Alsof de samenwerking van de financiële journalist en de cabaretier niet al
ongewoon genoeg is, is er ook nog die poster. Gekleed als dompteurs in het
circus gaan Jeroen Smit (54) en Hans Sibbel (58) de strijd aan met een rook
spuwende, kolossale draak met lange, scherpe tanden.



Ze hebben een zweep paraat. Om de hals van de draak hangt een bordje:
'Economie'. De poster prijst een theatervoorstelling aan van het duo, Op weg
naar Bruto Nationaal Geluk. Zaterdag is de eerste voorstelling in de Koninklijke
Schouwburg in Den Haag.

Sibbel: 'We zijn de economie aan het temmen.'

Smit: 'Het monster van de economie dat ons voortdurend belaagt met perverse
prikkels.'

Daarmee is de toon gezet. Hun ambities zijn groot. 'De economie heeft ons in een
ijzeren greep genomen. Dat moet stoppen. We willen dat mensen op een andere
manier naar de economie gaan kijken en hun gedrag aanpassen.'

Sibbel en Smit leerden elkaar kennen via een wederzijdse vriend, Gerrit Blom. In
2014 hadden hun paden elkaar al gekruist. Sibbel was de beoogde presentator van
een tv-programma over economie, EZ, toen bij hem een ernstige auto-immuunziekte
werd geconstateerd. Smit nam het van hem over.

Smit is de bedrijfskundige die succes had met boeken over Ahold en ABN Amro en
als journalist voor Het Financieele Dagblad, het AD en FEM/De Week schreef,
Sibbel de cabaretier die als Lebbis doorbrak aan de zijde van Dolf Jansen en
daarna twaalf solovoorstellingen maakte.

Dat Sibbel ook economie studeerde, wordt op zijn cv zelden gemeld. Acht jaar
deed hij over de studie. 'Dat mocht toen nog. Ik moest er in mijn tijd heel veel
bij drinken, zeg ik altijd maar.'

Smit speldt zichzelf het etiket 'progressief liberaal' op, Sibbel noemt zichzelf
links, 'of eigenlijk linksig.' Het idee voor Bruto Nationaal Geluk ontstond
tijdens een etentje bij hun vriend Blom. Ze bleken hun ergernis over onze
obsessie met geld te delen en bedachten een tv-programma. Na een koele reactie
van de Vara besloten ze het theater in te gaan.

Smit: 'Ik werd er totaal door overvallen. Na een paar gesprekken vroeg Hans of
we het zouden gaan doen. Ik gaf hem een hand en een week later belde hij al. Ik
moest mijn agenda er even bij pakken. Noteer even. Den Haag, Maastricht,
Groningen. Wat? Dat meen je niet!'

Sibbel: 'Jeroen is nogal nerveus.'

Tot nu toe staan twaalf voorstellingen gepland. Een experiment, noemen ze het.
De voorstelling is interactief, met publiek dat met gebruik van Buzzmaster op
smartphones persoonlijke vragen over geldkwesties beantwoordt. De resultaten
worden getoond op een groot scherm en door Sibbel en Smit besproken.

Smit: 'Wij beweren straks in het theater dat we ons moeten ontworstelen aan de
greep van de economie. Ze moeten het zelf oplossen en hun gedrag veranderen. Dus
ouderwets top-down een verhaal over mensen uitstorten, dat kan niet.'

Wat waren uw gedachten over de linkse Vara-cabaretier Sibbel?

Smit: 'Linkse Vara-cabaretier?'

Sibbel: 'Kauw daar maar even op.'

Smit: 'Zo heb ik hem nooit gepercipieerd. Over veel dingen zijn we het eens. En
ik moet vaak om hem lachen. Ik probeer me voor te bereiden op zijn scherpte en
snelheid in het theater. Dat is voor mij niet weggelegd, ik ben gewoon een
journalist.'

De centrale vraag van hun voorstelling is volgens Smit hoe het kan dat wij,
consumenten, tegenwoordig 'de godganse dag met economie bezig zijn. Met geld. We
vragen ons voortdurend af of we wel genoeg geld hebben. Eet ik wel goed genoeg?
Wat is de waarde van mijn huis? Hoe zit het met mijn pensioen? Is de spaarrente
nou alweer gezakt?'

Sibbel: 'We zaten ons daar enorm over op te winden. We kopen ons ziek aan de
meest onzinnige shit uit China, maar over de gevolgen wordt nauwelijks
nagedacht.'

Hij onderbreekt zijn woordenstroom even - dat is uitzonderlijk - en loopt naar
een kast om een plastic hoesje te pakken. Het is een dvd van de film Soof 2.

'Die dvd werd me gratis aangeboden bij Gall & Gall. Ik nam hem mee, maar ik ga
er niet naar kijken, dat weet ik nu al. Wéér een stuk plastic in de kast, omdat
het gratis is! Het is troep en we kunnen er geen weerstand aan bieden.'

Het valt onder wat ze 'de ziekte van het shoppen' noemen. Smit: 'Volgens
economen heeft het vooral met verveling te maken. En met angst voor slechtere
tijden. Dus neem je die dvd toch mee. Dan heb je tenminste nog wat, als het
misgaat.'

Sibbel: 'Dat is ook de reden dat het nu altijd maar over pensioenen en sparen en
koopkracht lijkt te gaan. Het verlangen naar zekerheid heeft ons ingekapseld.
Toen ik na mijn studie ging werken en mijn eerste salaris kreeg, dacht ik:
heerlijk, nu kan ik elk jaar op wintersportvakantie. Maar trek dat eens door. Is
dat een reden om voor te werken en voor te leven?'

Hij begint te fulmineren tegen de 'Hamsterweken' van Albert Heijn. 'Ja, laten we
zo veel mogelijk in huis halen. Lekker nog meer vreten. Er gebeurt iets in ons
hoofd waardoor we een amorele beslissing nemen. Meer, meer, meer!'

Totdat alles op is?

Smit: 'De economie ziet de wereld als een commodity; als iets wat onuitputtelijk
is. Maar langzamerhand groeit het besef dat deze leefwijze niet houdbaar is. De
miljard rijkste mensen consumeren nu al meer dan de aarde aan kan, heel grof
gezegd. En er zijn nog zes miljard mensen die net zo graag willen consumeren als
wij nu doen. Dat is niet houdbaar.'

Sibbel: 'Hoe gaan we dat nou oplossen? Wat betekent het voor mij? Die vragen
stellen we.'

Smit: 'Luister naar dat stemmetje. In ons allemaal zit dat morele kompas, daar
ben ik van overtuigd. Iedereen weet dat je beter biologische kipfilet kunt
kopen. Er staat iets op het spel. Het gaat over dierenleed, het milieu, het
klimaat. Dat voelen steeds meer mensen.'

Sibbel: 'Stop ermee. En als je dat eenmaal doet, geeft het ook nog eens een goed
gevoel. Want je hebt de controle terug. Jij bepaalt wat je je hol in sleept,
niet de supermarkt. Onze stelling is dat als het ergens kan, het Nederland is,
omdat dit zo'n vreselijk welvarend land is.'

Het is meer, meer, meer, maar gelukkiger lijken we niet.

Smit: 'Sinds de jaren vijftig is onze economie meer dan verdubbeld en onze
welvaart verdrievoudigd. Maar we zijn niet gelukkiger geworden. De
basisvoorzieningen die we na de oorlog kregen, een dak boven ons hoofd, genoeg
te eten, die maakten gelukkig.'

Sibbel: 'Het geluksgevoel wordt door andere dingen bepaald.'

Smit: 'Dat is onze boodschap. Achter die boodschap gaat iets veel groters
schuil. Neem de betogingen vorige maand in Charlottesville van die racisten en
antiracisten. En dan zo'n president die zegt: nou ja, ze hebben beiden schuld.
In de kern laat Trump zien dat hij een projectontwikkelaar is. Een zakenman. Die
redeneren zo. Het kunnen immers allebei klanten van hem zijn. Als je je volledig
door de economie laat dicteren, als alles vraag en aanbod wordt, is er geen
moreel kompas meer. En dan gaat het fout. Die armoede houden we de zaal voor.'

Dat is Trump, zullen mensen denken. En ik ben Trump niet.

Smit: 'Maar wij redeneren precies hetzelfde als hij.'

Sibbel: 'Als je altijd maar voor het geld gaat, voor winst, wordt de moraal
weggelaten. Dat is een van de grote problemen.'

Waarom hebben jullie het in de voorstelling nauwelijks over de banken, symbolen
van het doorgeschoten kapitalisme?

Sibbel: 'Die mannetjes, die graaiers, doen precies hetzelfde als wat de mensen
in de zaal doen. Dat leg ik ze ook voor. Jullie zijn net zo erg.'

Smit: 'O ja, het zijn die bankiers, zouden mensen zeggen. Het is het systeem, we
worden genaaid. Dat willen we juist niet. Kies voor een andere bank als je zo
boos bent. Maar zo werkt het niet. De woede op banken heeft maar weinig mensen
gestimuleerd om over te stappen. Zo blijft het systeem in stand. Omdat we geen
stappen nemen. De bottomline is ons gedrag. Dat moet veranderen.'

Sibbel: 'Zo'n bankman is ook maar een gewone burger. Wat al helpt is dat over
dit soort zaken steeds meer wordt gepraat. Dat zet iets in gang. Er is betere
kipfilet verkrijgbaar en er wordt minder gerookt en we gebruiken veel minder
plastic zakjes. Wij proberen een klein duwtje te geven. The times they are
a-changin'.'

Zijn jullie het over alles eens?

Smit: 'Hans is militanter dan ik. Hij wil dingen verbieden. Ik niet. Mensen
moeten zelf kiezen.'

Sibbel: 'Ik ben voor meer regels. Ooit werd bedacht dat het beter was om riemen
te dragen in de auto. Vond iedereen in het begin klote. Nu doen we het braaf. We
hebben wat regels nodig. Bijvoorbeeld: een beest mag niet eerst worden gemarteld
voordat het wordt opgegeten. Gewoon regels maken.'

Smit: 'Sommige regels werken goed, maar in zijn algemeenheid moet je oppassen
dat je niet te elitair wordt. Er zijn ook mensen die scharrelvlees niet kunnen
betalen.'

Sibbel: 'Als iemand je een nieuwe Apple-computer aanbiedt voor 100 euro, weet
je: dat stinkt. Maar een kilo varkensvlees voor 7 euro is oké? Je wéét dat het
niet klopt. Het stinkt. Waarom moet het goedkoop zijn? Stop ermee. Ja, wij
kunnen het ons veroorloven, maar dat maakt onze mening niet minder waardevol.
Iemand moet het zeggen.'

Smit: 'Ik heb steeds hetzelfde beeld in mijn hoofd. We hebben ons eeuwenlang
laten leiden door goden, en later door één god, en toen mocht de overheid het
overnemen. En sinds de val van de Muur hebben we ons laten leiden door de markt.
We hebben ons altijd laten leiden door iets wat van boven kwam. Nu is het moment
aangebroken, voor het eerst in de evolutie, dat we... Het klinkt zwaar hè.'

Sibbel: 'Helemaal niet.'

Smit: 'We gaan niet terug de kerk in en we gaan de overheid niet opnieuw heel
belangrijk maken. Maar we weten inmiddels wel dat de markt het niet voor ons
regelt. De volgende stap moeten we zelf zetten.'

Stop met bezitten, deel!

Vijf praktische tips van Hans Sibbel en Jeroen Smit om het consumptiemonster te
temmen.

1. Word flexitariër en gooi alleen eten weg als het uit zichzelf beweegt.

2. Stop met bezitten, ga delen. Daar word je wél gelukkig van.

3. Vlieg maximaal één keer per jaar en neem nooit meer dan twee kinderen.

4. Kies leiders die verbinden. De wereld hoeft geen plek van markt en strijd te
zijn.

5. Stop met kortings-, familie- en bonuskaarten. Denk nooit meer: dan ben ik een
dief van mijn eigen portemonnee.

---

Hans Sibbel en Jeroen Smit, Op weg naar Bruto Nationaal Geluk. Vanaf 16/9
tournee.

Jij bepaalt wat je je hol in sleept, niet de supermarkt met zijn aanbiedingen.

Eet ik wel goed genoeg? Wat is de waarde van mijn huis? Hoe zit het met mijn
pensioen?




Bekijk de oorspronkelijke pagina: ,

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Hans Sibbel en Jeroen Smit.
Het theateraffiche.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              101 of 200 DOCUMENTS



                                 de Volkskrant

                           13 september 2017 woensdag

Brussel maakt einde aan de herrie van de stofzuiger

BYLINE: DOOR JOCHEM VAN STAALDUINE

SECTION: Economie; Blz. 26, 27

LENGTH: 1166 woorden



HIGHLIGHT: De stofzuiger is met ingang van deze maand onderworpen aan
geluidsregels, maar de bladblazer mag onbeperkt zijn gang blijven gaan.
Brusselse willekeur? En hoe nodig is een decibelgrens voor lawaaiige apparaten?


Het is een veelvoorkomende ergernis: midden in een televisieprogramma of het
favoriete liedje besluit een huisgenoot te gaan stofzuigen. De suizende
geluidsmuur kan de ideale deken zijn voor een betekenisvol gesprek of in sommige
gevallen wellicht een goede camouflage van een pijnlijke stilte.



Maar aan de herrie van de stofzuiger komt een einde. Vanaf deze maand mogen
nieuwe stofzuigers niet meer dan 80 decibel aan geluid maken, op last van de
Europese Commissie. Consumenten hoeven hun luide stofzuiger niet in te leveren,
maar nieuwe stofzuigers mogen niet luider zijn dan, ter vergelijking, een
kamermuziekorkestje of het doorspoelen van het toilet. Ook grasmaaiers,
airconditioners en verwarmingstoestellen zijn gebonden aan voorschriften uit
Brussel over het aantal decibel dat ze mogen produceren.

Andere lawaaimakers zoals kettingzagen, bladblazers, wasmachines en
keukenmachines mogen dan weer zo luid zijn als ze willen. Is een decibelgrens
bij huis-tuin-en-keukenapparatuur het gevolg van Brusselse willekeur? En
beschermt de Europese Commissie de weerloze Europese burger tegen dreigend
gehoorverlies of is er sprake van overbodige regelzucht?

Dat er regels zijn voor grasmaaiers en niet voor bladblazers lijkt een beetje
toevallig te zijn. Er is één lange lijst met apparaten die volgens de wet niet
boven een maximum aantal decibel mogen uitkomen, aangevuld met een paar
afzonderlijke regelingen. De lange lijst bestaat voornamelijk uit machines die
in de buitenlucht gebruikt worden, en dan vooral in de bouw: van
graaflaadmachines en trilhamers tot heftrucks - maar grasmaaiers zijn dus ook op
de lijst beland. Apparaten als bladblazers en kettingzagen vallen erbuiten.

De afzonderlijke regelingen van de Europese Commissie zijn voor apparaten die
binnenskamers bruikbaar zijn: dit zijn airconditioners, ventilatoren en
verwarmingstoestellen, en de stofzuigers dus. De doelen van de regulering,
volgens een woordvoerder van de Europese Commissie: het verduurzamen en veiliger
maken van huishoudelijke apparaten. Ook speelt mee dat in heel Europa dan één
kwaliteitsnorm geldt en er eerlijke concurrentie is voor producenten.

Gehoorschade

Arbeidshygiënist Nick van den Hurk van Arbo Unie doet het maximeren van het
toegestane geluid van een stofzuiger niet persé denken aan nodeloze regelzucht.
Normaal gesproken bemoeit hij zich met de omstandigheden op de werkvloer, maar
ook thuis kunnen werknemers een gehoorbeschadiging oplopen. 'Vanaf een geluid
van 80 decibel kan gehoorschade optreden. Bij 85 decibel is gehoorbescherming op
het werk verplicht', zegt hij. Belangrijk om te beseffen is dat de decibels niet
op dezelfde manier gemeten worden als de centimeters. Tien decibel erbij voelt
als een verdubbeling van het geluid. Een stofzuiger met een geluid van 85
decibel produceert dus heel wat meer geluid dan een stofzuiger die zich aan de
grens van 80 decibel houdt.

Maar Van den Hurk nuanceert ook: '80 decibel kan schadelijk zijn, maar pas bij
een werkdag van acht uur.' En zo lang stofzuigt niemand, een enkele fanatieke
schoonmaker daargelaten. Is regulering van het aantal decibel van
huis-tuin-en-keukenapparatuur dan toch overdreven bescherming? Nee, zegt Van den
Hurk. Bij apparaten luider dan 80 decibel kan het oor het geluid minder lang
aan.

'Een grasmaaier die 100 decibel produceert kan schadelijk zijn vanaf een
kwartier', zegt Van den Hurk. Grasmaaiers mogen volgens de wet een geluid maken
van tussen de 94 en 103 decibel, afhankelijk van de maaibreedte. Van den Hurk
raadt bezitters van een grote tuin dan ook aan gehoorbescherming aan te
schaffen. 'Daarom zie je professioneel werkenden met grasmaaiers en ook
bladblazers altijd met gehoorbescherming op.'

Ook Elif Özcan Vieira, die aan de TU Delft onderzoek doet naar geluid bij
productontwerpen, ziet voordelen van door Brussel bedachte maxima. Niet alleen
omdat de kwaliteit van producten dan in de hele Europese Unie gegarandeerd is,
maar ook omdat geluid dan meer aandacht krijgt van producenten. Nu is dat
volgens haar een ondergeschoven kindje. Ze noemt een voorbeeld. 'Mijn wasmachine
maakte een ondraaglijk geluid. Ik belde de leverancier, maar die vertelde me dat
het aan mijn vloer lag en dat er niets aan te doen was.' Met een maximum aantal
decibel was een meting van het volume genoeg geweest om het probleem serieus aan
te kaarten, denkt ze.

Afzuigkap

Van den Hurk en Özcan Vieira mogen de voordelen van maximering voor de burger
zien, de gewone burger heeft nergens last van, volgens de Nederlandse Stichting
Geluidshinder. 'Wij krijgen hier nooit vragen over', zegt Jan Kramer van de NSG.
Consumenten ergeren zich aan auto's, de bouw en ander omgevingsgeluid, maar over
huishoudelijke apparatuur krijgt de NSG geen klachten of vragen. Of ja, een
enkele keer is een luide afzuigkap een bron van irritatie. 'Het blijkt dat
sommigen die niet gebruiken, omdat ze last hebben van het lawaai.'

Voor stofzuigers geldt het tegengestelde psychologisch effect van de afzuigkap,
zegt Kramer. 'Stofzuigers die weinig geluid maken, verkopen slechter, omdat men
denkt dat ze minder goed hun werk doen.' En dat terwijl volume en wattage niet
direct in verband staan tot de prestaties van de stofzuiger. Houden we onszelf
dan voor de gek met een luide stofzuiger? 'Alle geluidshinder is psychologisch.
Bij een concert klaagt niemand over het aantal decibel.'

Psychologische oorzaken zijn volgens Kramer ook de reden dat bijvoorbeeld
bladblazers vaak irritant gevonden worden. 'Omdat men denkt: dat kan ook met een
hark.' In het stellen van maxima aan het aantal decibel gelooft Kramer daarom
niet. Beter is naar de randvoorwaarden van het bladblazen te kijken, vindt hij:
professionele bladblazers zouden niet zo vroeg in de ochtend moeten beginnen met
hun werk.

Özcan Vieira van de TU Delft ziet dat anders. Zolang er niet meer voorwaarden
uit Brussel komen, zullen consumenten zelf gedwongen zijn oplossingen te vinden
voor hun problemen met geluid. Ze noemt als voorbeeld een ziekenhuis waar een
luide koelkast werd afgedekt met doeken, omdat het gezoem niet te harden was.
Ook het geluid dat haar wasmachine produceert, is draaglijk gemaakt. Hoe? 'Mijn
man heeft een emmer met bakstenen op de wasmachine gezet.'



Nog even geduld
Uit een steekproef van de Volkskrant blijkt dat nog lang niet alle verkochte
stofzuigers voldoen aan de eis van maximaal 80 decibel, die op 1 september van
kracht is geworden. Op de website van BCC maakte afgelopen donderdag 6 van de 47
stofzuigers met zak (13 procent) meer lawaai dan de 80 decibel die is
toegestaan. Type FC8453/91 van Philips haalt zelfs 85 decibel. Ook overschrijden
meerdere stofzuigers het aantal watt dat vanaf deze maand is toegestaan.
Oorzaak: het is winkels toegestaan de bestaande voorraad stofzuigers te
verkopen.

Stofzuigers die weinig geluid maken, verkopen slechter, omdat men denkt dat ze
minder goed hun werk doen

Een grasmaaier die 100 decibel produceert kan schadelijk zijn vanaf een kwartier




Bekijk de oorspronkelijke pagina: ,

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Nieuwe stofzuigers mogen vanaf 1 september niet meer dan 80 decibel aan
geluid produceren.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              102 of 200 DOCUMENTS



                                 de Volkskrant

                           13 september 2017 woensdag

Gewone Nederlanders

BYLINE: TOINE HEIJMANS

SECTION: Opinie en Debat; Blz. 21

LENGTH: 800 woorden



HIGHLIGHT: Lastig toch dat het vaak zulke genuanceerde mensen zijn


Column in Etten-Leur


Bij restaria Piet Friet heeft Dennis niet direct een antwoord op mijn vraag of
hij een gewone Nederlander is. Op het eerste oog wel natuurlijk, 'een gewoon
inkomen, een gewone baan', maar als je begint met nadenken over wat een gewone
Nederlander eigenlijk is wordt het lastig.



Zo staat Dennis een tijdlang bewegingloos voor de frituur te zwijgen.

'...'

'Nou, ik heb zelf niet het gevoel dat ik een bijzondere Nederlander ben.'

Piet Friet is een ruime zaak die sitosticks verkoopt en viandellen en andere
gefrituurde normen en waarden. De Telegraaf ligt op de bar en de installatie
draait Nederlandstalig. 'Gewone Nederlander', dubt Dennis maar door. Hij rekent
af met een klant en zegt dan: 'hard voor weinig'. Dat is de perfecte definitie
van de gewone Nederlander volgens Dennis van Trijp: 'Je werkt hard en krijgt
weinig'. In zijn geval: al tien jaar achter de frituur, maar met het
vooruitzicht dat hij de zaak ooit overneemt.

Omdat het me al jaren niet lukt een gewone Nederlander te vinden rij ik naar
Etten-Leur. Dat is een van de gewoonste plekken van Nederland, is me door Josse
de Voogd verteld, de electoraal geograaf. Josse stuurde me een ranglijst:
Amsterdam is het ongewoonst, Dongen is het gewoonst, maar ik kies Etten-Leur.
Daar woont een bekende van wie ik vermoed dat hij een gewone Nederlander is.

We drinken koffie. Ben jij een gewone Nederlander, Jake Owen Raats?

'Nou... ik ben niet heel erg abnormaal. Is dat iets?'

Jake bladert door Elsevier op zoek naar de speech van Sybrand Buma, leider van
het CDA. Voor de 'gewone Nederlander' zijn het 'verwarde tijden' die 'om
richting vragen', staat erin. Die 'verweesd' zijn weg zoekt in een door
'nieuwkomers' steeds onduidelijker Nederland. Echo's van een verzuilde tijd,
waarin de gewone Nederlander nog luisterde naar z'n bazen.

Jake is 22, student, raadslid voor Leefbaar Etten-Leur, krijgt bakstenen door de
ruit omdat hij PVV stemt en kocht een ticket naar Amerika om ter plekke de
overwinning van Donald Trump te vieren. Ik vermoed dat Buma hem onder de gewone
Nederlanders schaart. Jake moet lachen. 'Haha. Buma. Die speech is meer iets
voor Wilders, Baudet en een beetje de SP.'

Zo de gewone Nederlander bestaat, hou je 'm niet voor de gek.

De moeder van Jake is taxichauffeur. Ze moet elke twee jaar een nieuwe baan
zoeken omdat de taxibedrijven geen vaste contracten willen. Dus gooien ze hun
chauffeurs er telkens uit. Dit is wat de politiek heeft bereikt: de
flexibilisering van de gewone Nederlander. 'Mensen zijn boos en bezorgd', zegt
Jake. 'Daar moet je wat aan doen. En niet met mooie praatjes komen en een
etiketje op een groep plakken.'

Ik vraag hem waar ik moet zijn om gewone Nederlanders te vinden. Jake stuurt me
naar de Jumbo aan de Kerkwerve. De gewoonste wijk in de gewoonste stad,
bakstenen huizen met schuine daken, en rondom de supermarkt drie afhaalchinezen
en vier snackbars waaronder Restaria Piet Friet.

Daar heeft Dennis ook wel iets te zeggen over politici als Buma: 'die mannen
zelf die lijen niks. Die laten d'r eigen niet onder de gewone Nederlanders
scharen.' Dennis stemt PVV, 'ook al komt daar ook vast niks van terecht'.

Dan de straat op waar Truus zegt: 'niemand is gewoon'. De Jumbo in, waar Joey de
normen en waarden van de normale Nederlander definieert als 'eten om zes uur'.
Net als Gio, Joni en Dylano trouwens, drie gewone Nederlandse schooljongens op
gewone Nederlandse jongensfietsen. Gio en Dylano zijn (half) Antilliaans, Joni
is half Albanees. Dylano zegt: 'Iedereen is een gewone Nederlander, het gaat er
meer om hoe anderen je zien.'

Ik loop langs Pita Gyros El Greco, langs Aroen traditionele Thaise massage, en
spreek Nel aan die collecteert voor het Spierfonds. Collecteren, zeg ik, een
echt Nederlandse gewoonte en daar kijkt ze van op. 'Is dat zo?' Ze staat aan de
deur bij Peter die in een vijfploegendienst werkt in een fabriek, en begint over
het behouden van 'Nederlandse normen en waarden', en hoe dat moet als er ineens
asielzoekers naast je wonen. Het belangrijkste, zegt hij, is de Nederlandse
taal. 'Maar ik ken jongens met een andere huidskleur die normalere Nederlanders
zijn dan ik.'

Het lastige aan gewone Nederlanders is ten eerste dat ze nooit gewoon zijn, en
ten tweede dat ze genuanceerder naar de wereld kijken dan politici graag zouden
willen.

Nog eentje dan: Jac Suijkerbuijk plant bloembollen in zijn voortuin, gewone
Nederlander tot uw dienst. Allebei zijn buren Marokkaans, en eentje is Chinees,
'nooit problemen mee'. Met anderen weer wel, 'gewone Nederlanders kunnen
trouwens ook rotzooi trappen.' Buurman René Konings: 'weet gij wat wij zijn?
Echte Brabanders!'

Nee, de gewone Nederlanders zijn niet gek.

'Haha. Buma. Die speech is meer iets voor Wilders, Baudet en een beetje de SP'




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Gewone Nederlander Jake Raats.
Gewone Nederlander Dennis van Trij.
Gewone Nederlanders Jac Suijkerbuijk en René Konings.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              103 of 200 DOCUMENTS



                                 de Volkskrant

                           13 september 2017 woensdag

De straat lijkt in Frankrijk aan kracht te verliezen

BYLINE: PETER GIESEN

SECTION: Ten Eerste; Blz. 14, 15

LENGTH: 680 woorden



HIGHLIGHT: De protesten tegen de hervorming van de Arbeidswet waren dinsdag
minder massaal dan Frankrijk gewend is. President Macron profiteert van de
verdeeldheid van de vakbonden en de zwakte van de politieke oppositie.


Analyse - protest tegen Macron


President Macron heeft zijn eerste confrontatie met de straat goed doorstaan. De
demonstratie tegen zijn hervorming van de Arbeidswet trok gisteren in Parijs 60
duizend deelnemers volgens de vakcentrale CGT, 29 duizend volgens de politie.

Daarmee was de opkomst minder dan bij de eerste demonstratie tegen de Arbeidswet
van president Hollande in maart 2016. Destijds liepen in Parijs 100 duizend
(vakbonden) of 29 duizend (politie) mensen mee in de eerste betoging tegen een
wet die aanzienlijk minder ingrijpend was dan de huidige wet van Macron.



In heel Frankrijk demonstreerden gisteren volgens de CGT 400 duizend mensen. In
maart 2016 waren dat er volgens de vakbonden 450 duizend. In een verder verleden
waren demonstraties nog veel massaler. In 2010 demonstreerden 3,5 miljoen
(vakbonden) of 1,2 miljoen (politie) mensen tegen de verhoging van de
pensioenleeftijd door president Sarkozy. De straat lijkt in Frankrijk langzaam
maar zeker aan kracht te verliezen.

De overlast van stakingen en andere acties bleef gisteren beperkt. In de regio
Parijs viel 20 tot 50 procent van de treinen van de regionale metro RER uit,
afhankelijk van de lijn. Het verkeer rond Parijs had last van blokkades en
langzaamaanacties. Bezoekers van de Eiffeltoren kwamen niet verder dan de tweede
verdieping vanwege een staking van het personeel.

De relatief bescheiden opkomst kan worden verklaard door de verdeeldheid van de
vakbonden en de zwakte van de politieke oppositie. De actiedag van gisteren was
georganiseerd door de radicale CGT, voortgekomen uit het communisme. De linkse
Force Ouvrière en de reformistische CFDT liepen niet mee.

De meeste politieke partijen likken hun wonden na de verloren
presidentsverkiezingen. Het Front National is fel tegen de hervorming van de
Arbeidswet, maar partijleider Marine Le Pen liet zich de afgelopen maanden
nauwelijks horen, omdat zij zich herstelde van een zwakke verkiezingscampagne
die culmineerde in een desastreus verlopen tv-debat met Emmanuel Macron. Ook de
Republikeinen en socialisten zijn uit het veld geslagen door hun
verkiezingsnederlaag en bezinnen zich op een nieuwe koers.

Alleen het radicaal-linkse La France Insoumise is gesterkt uit de verkiezingen
gekomen, omdat haar leider Jean-Luc Mélenchon aanzienlijk hoger scoorde dan
verwacht. Mélenchon wil zich nu profileren als de enige echte chef van de
oppositie. Daarom organiseert hij zijn eigen demonstratie tegen de Arbeidswet,
op 23 september. De rivaliteit tussen de CGT en Mélenchon, de meest energieke
tegenstanders van liberale hervormingen, speelt president Macron in de kaart.
Het lijkt dan ook uitgesloten dat de straat de hervorming van de Arbeidswet zal
kunnen tegenhouden. Macron heeft een comfortabele meerderheid in het parlement,
anders dan zijn voorganger Hollande die werd gedwarsboomd door rebellen uit zijn
eigen partij. Bovendien geeft hij zijn tegenstanders weinig tijd door de
hervorming per decreet af te kondigen.

Toch zal de president de komende jaren een harde strijd moeten blijven voeren.
Het Franse kiesstelsel heeft hem een bijna onaantastbare politieke positie
gegeven, maar hij regeert over een diep verdeeld land. In de eerste ronde van de
presidentsverkiezingen stemde bijna de helft van de kiezers op een kandidaat -
Le Pen, Mélenchon of de socialist Hamon - die Macrons liberale plannen vierkant
afwees. Volgens een vorige week gehouden peiling noemt 57 procent van de Fransen
de acties tegen de Arbeidswet gerechtvaardigd.

Ook het optreden van Macron zelf wekt soms onvrede. Vorige week gooide hij olie
op het vuur door te zeggen dat hij niet zal wijken voor 'luilakken, cynici en
extremen'. Een belediging, vonden zijn tegenstanders, en een bewijs dat de
president het gewone volk niet kent en zelfs minacht.

De CGT hoopt op nieuwe kansen om de lont in het kruitvat te steken. Voor 21
september heeft zij een nieuwe dag van stakingen en demonstraties aangekondigd.

Macron heeft, anders dan zijn voorganger Hollande, een comfortabele meerderheid
in het parlement




Bekijk de oorspronkelijke pagina: ,

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              104 of 200 DOCUMENTS



                                 de Volkskrant

                           12 september 2017 dinsdag

Tegen de knuffelkunst

BYLINE: MARGRIET OOSTVEEN

SECTION: Opinie en Debat; Blz. 21

LENGTH: 775 woorden



HIGHLIGHT: Harma Heikens zal geen knieval maken voor de gewone man


Column in Groningen


Harma Heikens verlaat de kunst met een grote K. Niet omdat ze te weinig geld
krijgt: ze werkt al tien jaar zonder subsidie. Ook niet omdat ze geen succes
heeft: haar sculpturen zijn tentoongesteld van Amsterdam tot New York. Evenmin
omdat haar een 'Berufsverbot' zou zijn opgelegd, zoals sommigen nu tot haar
afgrijzen beweren. Dat klopt niet.



Harma Heikens houdt op omdat ze het vertikt als kunstenaar te worden ingezet in
de culture wars van het burgerlijke midden. Zij ziet de kunst vertrutten sinds
ook hier 'de gewone man' de dienst uitmaakt. De gewone man die behoefte zou
hebben aan 'verbindende idealen' en zich door van alles en nog wat bedreigd
voelt. Kunstenaars worden steeds vaker geacht 'dat leed te verzachten met een
Groot Verhaal, liefst eentje waarin de Gewone Man zelf figureert'. Knuffelkunst,
is dat wel genoemd. 'Dát vind ik pas bedreigend', schreef Harma Heikens, toen ze
haar besluit vorige week per e-mail rondstuurde.

De knieval voor de publieke opinie in beroepsgroepen die ooit geacht werden
onafhankelijk te denken, begint inderdaad wel een beetje een fenomeen te worden.
Als het Rotterdamse Witte de With Center for Contemporary Art onder druk van
protesten aankondigt van naam te veranderen in iets dat 'niet kwetst en
buitensluit', bijvoorbeeld. Of wanneer dertig 'journalisten en
mediaprofessionals' een 'manifest' ondertekenen met de omineuze titel 'Naar een
verantwoorde journalistiek'. Nu een 'groeiend aantal Nederlanders zich afkeert
van het nieuws', schrijven ze met een nogal misplaatst gevoel voor causaliteit,
is een verslaggever pas 'verantwoord' bezig als die meer goed nieuws verspreidt.


Positief doen verkoopt ook beter, dat weet iedere marketeer, maar dit terzijde.


Harma Heikens werkt en woont in een oud schoolgebouw in de Groningse binnenstad.
Op haar ezel staat een nieuw, onvoltooid reliëf, van een moslima in niqaab met
haar IS-vriendje: 'Kijk, net Bonnie en Clyde', zegt de kunstenaar, die een
krantenfoto van het stel laat zien. Maar haar IS-strijder ziet er ook nog uit
als het Beest uit Belle en het Beest. En het geheel heeft iets van een
Blaxploitation-filmposter. Meerduidigheid die weerstand zal oproepen, dat heeft
Harma Heikens genoeg ervaren. 'Tegenwoordig hangen ze er liefst een bordje
naast: De kunstenaar bedoelt het goed.'

Twee jaar geleden beschreef ik hier hoe haar beeld 'Toys in the attic', een op
een dildo knabbelend soort poezenkind in afgezakt broekje, van het Groningse
festival Noorderzon werd verwijderd. Dit omdat twee jongens dreigden de boel in
brand te steken. Maar de directie van het festival werd vervolgens boos op nota
bene de kunstenaar zelf, omdat zij in de lokale pers haar verbazing uitte. 'Het
zou in Nederland nooit mogen voorkomen dat een kunstwerk niet getoond wordt om
zijn inhoud', liet haar vaste galerie KochXBos in Amsterdam destijds nog weten.


Maar dit jaar weigerde KochXBos een werk van Heikens te exposeren en ging haar
tweede solotentoonstelling daar niet door. Het ging om een sculptuurtje van een
brandende Amerikaanse vlag: 'Verbranding van een symbool, dat vonden ze niet
kunnen'. Alsof ze echt van plan was vlaggen te verbranden, zegt Harma Heikens.
'Maar het is een sculptuur van een brandende vlag, ook nog in de stijl van een
comic book. Dat is iets heel anders.'

Ik bel later galeriehouder Esther Koch, die het verhaal bevestigt: 'Ik herken de
vertrutting waar Harma het over heeft. En kunst moet schuren. Maar niet zó.'

Harma Heikens vertelt over haar vroegere galeries. Ben en Harrie Loerakker,
'ouderwetse galeristen', als daar iemand binnenliep en zei dat haar kunst 'niet
kon' dan ging Hannie geduldig uitleggen waarom het wél kon. Of Jacob
Witzenhausen, die met de armen over elkaar voor zo iemand ging staan en zei:
'Als het je niet bevalt, dan donder je maar op!' Dat burgers nu meer aanstoot
aan kunst zouden nemen is een misverstand, zegt Harma Heikens, dat was altijd al
zo. 'Er zijn alleen steeds minder mensen die iets durven verdedigen.'

Er kwamen nieuwe bestuurders en technisch directeuren zonder veel benul van
kunst, die dat nog trots hun 'frisse blik' noemen ook. Mensen die altijd
positief willen zijn en heel bedreven zijn in kunstretoriek en subsidieproza:
alles moet cutting edge zijn en 'op het scherpst van de snede' en 'riskant'.
Harma: 'Maar ze willen niet begrijpen dat bij riskant werk hoort dat je ook
risico loopt.' Het moet schuren, maar het mag geen pijn doen.

Harma Heikens wil niet iemand worden die zich steeds moet afvragen of haar werk
gedoe zal veroorzaken, want daar was het haar nooit om te doen. Zij wil alleen
maar onbevangen blijven.




Bekijk de oorspronkelijke pagina:

LOAD-DATE: 11 September 2017

LANGUAGE: DUTCH; NEDERLANDS

GRAPHIC: Reliëf in de maak van Harma Heikens.
De kunstenares met haar geweigerde vlagsculptuurtje.
Het gewraakte 'Toys in the attic'.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              105 of 200 DOCUMENTS



                                 de Volkskrant

                           12 september 2017 dinsdag

Leasebak voor de deur wordt normaal

BYLINE: DOOR PETER VAN AMMELROOY

SECTION: Economie; Blz. 26, 27

LENGTH: 880 woorden


Consumenten kunnen vanaf morgen bij kluswinkel Gamma niet alleen terecht voor
verf, behang, tuinmeubels, een kapzaag en een lijmklem, maar ook voor een auto.
De Belgische filialen van de doe-het-zelfketen bieden hun klanten aan voor 178
euro per maand een Opel Karl Rock te leasen. Bij het contract voor 36 maanden is
alles inbegrepen, inclusief wegenbelasting, verzekering en 10 duizend 'vrije'
kilometers per jaar. Alleen benzine en bekeuringen zijn voor eigen rekening.



Jan en alleman handelt tegenwoordig in langetermijncontracten voor de verhuur
van auto's aan jan met de pet: in Nederland gingen de Mediamarkt en de Bijenkorf
met kortstondige stunts de Gamma voor. Het grote aantal aanbieders is een van de
redenen voor de explosieve groei van de markt voor 'private lease', langdurige
verhuur van een auto aan particulieren. Maandag meldde de Vereniging van
Nederlandse Autoleasemaatschappijen (VNA) dat in de eerste helft van dit jaar
het aantal leasebakken op 's heeren wegen met 31 duizend is toegenomen, naar 752
duizend. De meeste leaseauto's worden verhuurd aan bedrijven of overheden, maar
de groei komt nu vooral van private lease. Van de 31 duizend nieuwe leaseauto's
zijn er 21 duizend gehuurd door privé-personen, een groei van dik 31 procent ten
opzichte van een jaar terug.

De markt voor private lease is sinds 2013 zo'n beetje elk jaar verdubbeld. De
gewone burger is inmiddels goed voor een op de tien leasecontracten die in
Nederland worden afgesloten. In 2015 voorspelden onderzoekers van ING dat er in
2020 circa 100 duizend particulieren in zo'n huurwagen zouden rondrijden in
Nederland. Dat aantal wordt dit jaar al gehaald, stelt de VNA.

De tijd dat de consument alleen jaloers kon kijken naar de brandnieuwe
bedrijfsleasewagen van zijn buurman is definitief voorbij, constateert Renate
Hemerik, directeur van de branchevereniging. 'De leaseauto is een ingeburgerd
begrip.' Het succes vertelt zich volgens haar rond: 'Zien eten doet eten. Een
auto leasen is synoniem geworden voor zorgeloze mobiliteit. Je hoeft nergens
naar om te kijken.'

'Het voordeel van een auto leasen is dat de automobilist een veel beter inzicht
krijgt in wat de auto kost', zegt commercieel directeur Niels van den Hoogen van
Athlon, een van de grootste leasemaatschappijen in Nederland. 'Wie meer
kilometers maakt dan in zijn contract is afgesproken, ziet meteen wat die
overschrijding kost.' De consument heeft tegenwoordig ook meer mogelijkheden de
kosten van een leaseauto te vergelijken met de aankoop van een nieuwe auto,
aldus Van den Hoogen. 'Iemand hoeft tegenwoordig zijn kenteken maar in te tikken
op de website van de ANWB en hij weet wat hij kwijt is aan zijn auto.'

Het kostenplaatje opzoeken mag dan gemakkelijk zijn, dat neemt niet weg dat meer
dan 85 procent van de autobezitters niet weet wat zijn auto maandelijks kost,
zegt de Consumentenbond. Met een private lease-contract weet een autorijder elke
maand wel waar hij aan toe is. In de maandhuur zijn alle vervelende aspecten van
het autobezit verwerkt âˆ' de kosten van afschrijving, allriskverzekering,
motorrijtuigenbelasting, wegenbelasting, reparatie, onderhoud en zelfs de
winter- en zomerbandenwissel.

Leasen is evenwel niet de goedkoopste manier van autorijden. Wie echt voor een
habbekrats de weg op wil, kan beter een tweedehandsje kopen en dat helemaal
oprijden, aldus de Consumentenbond. Zelfs als een leaseauto in eerste instantie
goedkoper lijkt, is het nog zaak een goede optelsom te maken. Zo is een
leaseauto minder interessant voor mensen die maar weinig rijden. Wie minder
kilometers maakt dan in het leasecontract is overeengekomen 'gooit' geld weg: er
is meestal geen vergoeding voor de niet-gereden kilometers. Extra kilometers die
een leaserijder aflegt zijn altijd duurder âˆ' net als de belminuten die buiten
de bundel vallen op de mobiele telefoon.

Over één element zijn aanbieders en Consumentenbond het eens: een leaseauto is
vooral een optie voor iedereen die gewoon elke twee, drie of vier jaar een
nieuwe auto op de oprit wil hebben. 'Als ik als consument naar de dealer ga voor
de nieuwste Hyundai krijg ik die nooit mee voor de prijs die een
leasemaatschappij vraagt', zegt Hemerik van de VNA. 'In het begin zagen we
klanten vooral gaan voor de kleinere automodellen, want die zijn het
goedkoopst', zegt Van den Hoogen van Athlon. 'Maar nu worden er meer contracten
afgesloten voor middenklassers.'

De groei van de markt is niet alleen te danken aan de honger van de consument
naar het nieuwste model Fiat of het verlangen naar zorgeloze mobiliteit. De
opkomst van private lease is ook een uitvloeisel van de overproductie van de
autofabrikanten. Hemerik: 'Aan de kant van de automakers is er grote
overcapaciteit: leasemaatschappijen kunnen daardoor grote partijen voor weinig
opkopen.' De een z'n nood is de ander z'n brood.

Sinds februari 2016 is er een keurmerk met spelregels waaraan
private-leasemaatschappijen zich moeten houden. Die beschermen klanten tegen
onredelijke kosten. Het keurmerk regelt de maximale kosten bij schade en die van
het vroegtijdig opzeggen van het contract. Het verbiedt een leasemaatschappij de
maandtermijn te verhogen tijdens de looptijd en stelt een limiet aan een
eventuele borgsom.




Bekijk de oorspronkelijke pagina: ,

LOAD-DATE: 11 September 2017

LANGUAGE: DUTCH; NEDERLANDS

GRAPHIC: Fiat 500

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              106 of 200 DOCUMENTS



                                 de Volkskrant

                           11 september 2017 maandag

Liberaal voor de publieke zaak

BYLINE:  DOOR SANDER VAN WALSUM   FOTO JIRI BULLER

SECTION: Uitgelicht; Blz. 14, 15

LENGTH: 1950 woorden



HIGHLIGHT: Voor zijn functie als voorzitter van de VSNU, de vereniging van
universiteiten, verliet hij vervroegd de Kamer. Dat levert hem kritiek op, maar
de zoon van wijlen minister van Financiën en ECB-president Wim Duisenberg kent
de argusogen. Hij, Pieter Duisenberg (50) is 'a man of his own'. Broer Bert ziet
hem opnieuw de publieke zaak dienen, nu op een andere plek.


Op het tweede gezicht


CV PIETER JACOB DUISENBERG


1967
GEBOREN IN WASHINGTON OP 2 JUNI


1985

VWO VRIJZINNIG CHRISTELIJK LYCEUM DEN HAAG

1990
DOCTORAAL MACRO- EN MONETAIRE ECONOMIE ROTTERDAM


1992
WERKZAAM IN VERSCHILLENDE HOEDANIGHEDEN BIJ SHELL (TOT 1998)

1998
RELATIEBEHEERDER INDUSTRIE MCKINSEY (TOT 2002)

2002
SHELL INTERNATIONAL RENEWABLES EN EXPLORATION & PRODUCTION (TOT 2007)



2007
CFO LEMNIS LIGHT (TOT 2009)

2009
DIRECTEUR FINANCIËN ENECO (TOT 2012)

2012
LID TWEEDE KAMER VOOR DE VVD (TOT 1 SEPTEMBER 2017)

2017
VOORZITTER VSNU (VANAF 1 OKTOBER)







Dat het niet de schoonheidsprijs verdient om vijf maanden na je verkiezing tot
Kamerlid elders een betrekking te aanvaarden, daarvan was Pieter Duisenberg (50)
zich terdege bewust. En op de kritiek die hij daarmee zou oogsten, heeft hij
zich ingesteld, vermoedt Duisenbergs twee jaar oudere broer Bert. 'Maar we
hebben van onze vader geleerd: je moet doen waartoe je je geroepen voelt zolang
je jezelf maar recht in de spiegel kunt aankijken.' Uit het feit dat Pieter per
1 oktober voorzitter is van de VSNU, de vereniging van universiteiten, kan broer
Bert slechts opmaken dat het gewetensonderzoek is afgesloten. Duisenberg (VVD)
dient de publieke zaak op een andere plek en in een andere hoedanigheid. Zijn
motieven zijn zuiver, daaraan twijfelt Bert Duisenberg niet. Al was het maar
omdat hij in de private sector beduidend meer zou hebben verdiend dan straks bij
de VSNU. 'Ikzelf zou er meer problemen mee hebben gehad als hij gebruik had
gemaakt van de wachtgeldregeling voor Kamerleden.'

Hoe het ook zij: de econoom Pieter Duisenberg is Kamerlid af. Nu geldt dit voor
meer collega-volksvertegenwoordigers, maar het vertrek van Duisenberg genoot net
iets meer attentiewaarde. Mogelijk vanwege zijn naamsbekendheid - hij is de
tweede zoon van wijlen Wim Duisenberg, minister van Financiën in het kabinet-Den
Uyl en de eerste president van de Europese Centrale Bank. Maar ook vanwege de
relatief korte duur van zijn Kamerlidmaatschap - slechts één termijn - in
combinatie met de talrijke successen die hij als Kamerlid heeft geboekt. Zo
introduceerde hij een naar hem vernoemde methodiek, de methode-Duisenberg, voor
de beoordeling van de vraag - wat hem betreft: de parlementaire hamvraag - welke
doelen per departement met het toegewezen budget zijn verwezenlijkt. Oftewel, of
de belastingbetaler waar krijgt voor zijn geld. Vorig jaar werkten acht
Kamercommissies met deze methode. Naar verwachting volgen de overige
Kamercommissies op korte termijn. De methode-Duisenberg zal zijn naamgever dus
geruime tijd overleven.

Een ander potentieel blijvertje uit de koker van Duisenberg is de V100, het
kijkje in de keuken van de parlementaire democratie door honderd mensen -
vijftig 'gewone burgers' en vijftig professionals. 'Dit initiatief ligt in het
verlengde van de jaarlijkse Verantwoordingsdag', zegt Caspar van den Berg,
universitair hoofddocent bestuurskunde aan de Universiteit Leiden. 'De gasten
namen, verspreid over vijf beleidsterreinen, jaarverslagen door en stelden daar
vragen over. Daarmee beoogde Duisenberg twee, naar mijn smaak nobele, dingen:
dat de welbekende kloof tussen politiek en samenleving enigszins werd versmald
en dat de minister een ander type vragen te beantwoorden kreeg dan die welke
door politici worden gesteld.'

Of de V100 aan het laatste doel heeft beantwoord, kan Van den Berg, die nauw bij
het project was betrokken, niet goed beoordelen omdat hij geen systematische
analyse van de vragen heeft kunnen maken. Wel stelde hij vast dat de honderd
deskundigen-voor-één-dag onder invloed van hun ervaring in Den Haag positiever
over de politiek zijn gaan denken. Hij verwacht dan ook dat de V100 zal worden
geprolongeerd.

Duisenberg was volgens ingewijden een hoogst effectieve voorzitter van de
Kamercommissie voor Financiën (het departement waarvan zijn vader ooit minister
was), en hij was een zeer zichtbare woordvoerder hoger onderwijs van de
VVD-fractie. Met zijn PvdA-collega Mohammed Mohandis tuigde hij het nieuwe
leenstelsel op en versterkte hij de rol van studenten en docenten in de
opleidingscommissies van universiteiten en hogescholen en bij de benoeming van
bestuurders. Ook gaf hij, opnieuw samen met Mohandis, de aanzet tot een
experiment met collegegeld per studiepunt.

Mohandis wil maar zeggen: Duisenberg heeft gedurende één termijn als Kamerlid
grote hervormingen in gang gezet. En hij kijkt met genoegen terug op de
samenwerking waartoe zij als woordvoerders hoger onderwijs van de
coalitiepartners min of meer veroordeeld waren. Dat ze zo'n geoliede combine
zouden vormen, had Mohandis in 2012 niet vermoed, geeft hij toe. 'Ik dacht: wat
moet ik met zo iemand? Een VVD'er met een academische achtergrond, afkomstig uit
het bedrijfsleven? Zoon van een bekende vader? Met zo'n man meende ik maar
weinig gemeen te hebben. Ik ben zo'n klassieke stapelaar die als eerste van mijn
familie aan een hogeschool ging studeren. Onze achtergronden hadden niet meer
uiteen kunnen lopen.'

Toch bleken ze elkaar op tal van punten goed te kunnen vinden, zij het soms
vanuit verschillende beweegredenen. Mohandis: 'Bij hem was het streven naar
flexibilisering van het onderwijs, waarbij studenten zich kunnen inschrijven
voor losse vakken, ingegeven door de gedachte dat studenten de regie over hun
studie moeten kunnen voeren. Ik redeneerde meer vanuit de gedachte dat studenten
langer over hun studie zouden moeten kunnen doen. Zo waren we het vaak met
elkaar eens als we het eigenlijk oneens waren.' Duisenberg is, zegt Mohandis,
als geen ander in staat raakvlakken te zien in opvattingen die op het oog
onverenigbaar zijn. 'Het is prettig met hem van mening te verschillen.'

Zijn onomstreden kwalificaties als Kamerlid maken hem niet per definitie een
goede voorzitter van de VSNU. 'Ik moet bekennen dat ik aanvankelijk nogal
verrast was door deze overstap', zegt universitair hoofddocent Van den Berg.
'Maar ik snap wel wat de VSNU heeft bewogen. Hij heeft weliswaar geen
academische loopbaan doorlopen zoals het gros van zijn voorgangers, maar met de
wetenschap heeft hij veel affiniteit. We hebben met elkaar samengewerkt bij de
V100 en bij de redactie van een wetenschappelijk artikel over de naar hem
vernoemde methode en daarbij viel me op dat hij een analytische houding heeft en
zeer ontvankelijk was voor feedback. Hij zal hoe dan ook een verfrissende
voorzitter zijn.'

Bert Duisenberg deelt dit vertrouwen. Al was het maar omdat zijn broer de
publieke zaak altijd was toegedaan en omdat hij 'de lat heel hoog legt voor
zichzelf. In die zin lijken we niet zo op elkaar. Ik ben meer van de
zesjescultuur.' In hun jeugd - die ze doorbrachten in achtereenvolgens
Washington, Uithoorn en Den Haag - bewandelden ze gescheiden paden. Niet zozeer
vanwege hun verschillen in aanleg en ambitie, maar vanwege het
leeftijdsverschil. 'We namen elkaars krantenwijk over en we voetbalden soms
samen op het schoolplein. Daar hield het in mijn herinnering wel zo'n beetje mee
op. Hij voetbalde bij JAC en ik bij SV'35, clubs die inmiddels zijn gefuseerd.'


Voor hun ouders waren de zoon van de zesjescultuur en de zoon 'die actief was in
elke commissie die ertoe deed' overigens even lief. 'Zij legden geen enkele druk
op ons, maar we werden ook niet verwend.' Bij hun vriendjes ging dat laatste er
overigens niet altijd in. 'Als ik met nieuwe voetbalschoenen die ik zelf had
verdiend op het veld verscheen, gingen ze ervan uit dat we die wel weer gekregen
zouden hebben. 'Je kunt wel zien waar die schoenen vandaan komen', zeiden ze
dan.' Los daarvan heeft Bert Duisenberg het 'nooit prettig gevonden' dat zijn
vader een bekende Nederlander was. 'Sterker: ik vond het vreselijk. En mijn
vader was een grote man. Hij werd dus overal herkend. In het weekend zeilden we
vaak in Friesland en ik kan mij nog herinneren dat zijn naam werd gefluisterd
als we door Leek of Sneek liepen. Ik ging dan een paar meter achter hem lopen,
maar daar was het gefluister nog beter hoorbaar.'

Pieter Duisenberg is allang niet meer 'de zoon van'. Na een studie
macro-economie in Rotterdam, een twintig-jarige loopbaan in het bedrijfsleven -
bij Shell, Eneco en McKinsey - en een geprononceerd Kamerlidmaatschap is hij 'a
man of his own'.

Daarmee heeft hij, vooral bij studenten en docenten aan de Universiteit van
Amsterdam, ook twijfel gewekt aan zijn geschiktheid voor een topfunctie in de
academische wereld. Op de UvA circuleert een petitie, inmiddels door zo'n
vierduizend mensen ondertekend, waarin het college van bestuur voor de keuze
wordt gesteld: óf Duisenberg uit de VSNU óf de UvA uit de VSNU.

De critici merken Duisenberg aan als vertegenwoordiger van het vermaledijde
rendementsdenken. Hij zou de rol van de overheid bij de toewijzing van
onderzoeksgeld willen vergroten. Hij zou universiteiten willen reduceren tot
kweekvijver van het hogere management van het bedrijfsleven. Bovenal wordt hem
een Kamermotie nagedragen waarin hij erop aandrong te laten onderzoeken of de
vrijheid van onderzoek en meningsuiting binnen de universiteiten voldoende is
gewaarborgd. Duisenbergs critici interpreteren dit als een streven naar
politieke screening van universitaire medewerkers en onderzoekers - een
suggestie die vorige week in de factcheckrubriek van NRC Handelsblad als onwaar
werd aangemerkt. Dat het verzet tegen Duisenberg een overwegend Amsterdamse
aangelegenheid is, zal wellicht ook samenhangen met het feit dat hij er twee
jaar geleden op heeft aangedrongen de schade die was ontstaan bij de bezetting
van het Maagdenhuis op de daders - actievoerende studenten en een enkele docent
- te verhalen.

Vooralsnog toont het college van bestuur van de UvA zich niet erg onder de
indruk van de petitie. 'De benoemingscommissie van de VSNU stelt vertrouwen in
het oordeel van de benoemingsadviescommissie', zegt collegevoorzitter Geert ten
Dam. 'Die heeft daar heel zorgvuldig naar gekeken en is met een unanieme
voordracht gekomen. Dat betekent dat je van Duisenberg mag verwachten dat hij de
belangen van alle universiteiten gaat behartigen. Daar zullen we hem aan houden
en daar zullen we hem bij helpen. De VSNU is tenslotte niet de baas van de
universiteiten.'


Zie ook: VSNU.nl

Voor een groter Madurodam

Een van Duisenbergs (onbezoldigde) nevenfuncties is het voorzitterschap van de
Stichting Miniatuurstad Madurodam. 'Dat is het orgaan dat onze aandelen
beheert', zegt Joris van Dijk, directeur van Madurodam. 'Zijn functie is even
belangrijk als tijdrovend.' Samen met Duisenberg heeft Van Dijk de laatste jaren
gepoogd 'andere vormen van beleving te ontwikkelen' voor de bezoekers van de
miniatuurstad. 'Dus: niet alleen met de handjes op de rug tussen kleine huisjes
lopen, maar ook iets kunnen doen.' Om in de behoefte aan fysieke activiteit te
kunnen voorzien, wil Madurodam uitbreiden. De gemeente Den Haag heeft de plannen
goedgekeurd, maar omwonenden maken bezwaar omdat hieraan 0,6 hectare groen zal
moeten worden opgeofferd.

Om hen ervan te overtuigen 'dat het ecologisch belang en het belang van
Madurodam met elkaar in balans zijn', hebben Van Dijk en Duisenberg met wijk- en
bewonersverenigingen gesproken. Wat tot unaniem enthousiasme heeft geleid. 'Dit
blijft Nederland', zegt Van Dijk. 'Bijeenkomsten waar honderd mensen voor je
gaan klappen, zijn hier niet erg gangbaar.' Het nieuwe Madurodam laat wellicht
nog enkele jaren op zich wachten. 'Het bestemmingsplan moet nog worden gewijzigd
en de aanvraag voor een omgevingsvergunning moet nog worden ingewilligd. Ik hoop
dat Pieter in afwachting daarvan bij ons blijft.'

Het is prettig met hem van mening te verschillen

Je mag verwachten dat hij de belangen van alle universiteiten gaat behartigen




Bekijk de oorspronkelijke pagina: ,

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Pieter Duisenberg (50)
Pieter Duisenberg hierboven als peuter in 1970 en links met zijn twee jaar
oudere broer Bert (in blauw jack) in een boot.
studentenhuis 1985

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              107 of 200 DOCUMENTS



                                 de Volkskrant

                           9 september 2017 zaterdag

U

SECTION: Opinie zaterdag; Blz. 10, 11

LENGTH: 580 woorden

Adieu SP

In het boek van Sharon Gesthuizen waarin ze teleurgesteld terugblikt op tien
jaar Kamerlidmaatschap voor de SP moet Jan Marijnissen het zwaar ontgelden (Ten
Eerste, 2 sept). Je vraagt je dan meteen af wat er zoal op het programma staat
bij het opleidingsklasje van de SP. De wordingsgeschiedenis van de Socialistiese
Partij zal daarin toch wel een prominente plaats innemen. In de jaren zeventig
heeft elke Nijmeegse student de Marxistisch-Leninistische Studentenbond waaruit
de SP ontsproten is, van zeer nabij meegemaakt.

De leden gingen eerst met het tijdschrift De (Rode) Tribune langs de deur en dan
flyeren bij de fabriekspoorten. Naar voorbeeld van Mao was het goed om 'onder de
massa' te gaan werken. Toen de partijlijn een paar jaar later omgebogen werd,
zag ik deze kameraden weer opduiken in de collegebanken. Het werd beter geacht
de maatschappij 'van binnen uit te hervormen'. Nu heeft de SP er
ontegenzeggelijk toe bijgedragen om contact te maken met 'de gewone man'. Ook de
jonge Gesthuizen voelde zich aangetrokken tot deze 'aksiepartij'. Maar met eigen
standpunten en de roep om minder centralisme slaat zij de bijl aan de wortels.
Er is niks veranderd sinds de jaren zeventig. Vrouwen waren destijds al geen
'maatschappelijke categorie': ze pasten niet in de marxistische theorie.

Rien Geurts, 's-Hertogenbosch

Leve de trolleybus


Het is mooi om te lezen dat geprobeerd wordt om in steden elektrische bussen te
laten rijden (Ten eerste, 6 september). Goed voor het milieu en ook minder
geluidsbelasting. Misschien aardig om eraan te herinneren dat in Arnhem al
decennialang trolleybussen rondrijden, via een compleet netwerk dat ook
gemeentegrensoverschrijdend is: tot in Oosterbeek, Velp en Arnhem-Zuid rijden
trolleys. Ook bij (grote) stadsuitbreidingsprojecten wordt het trolley-netwerk
verder uitgebreid naar de nieuwe wijken. Goed voorbeeld doet goed volgen?

Maarten van der Wouden, Arnhem

Mopperdemopper

In het artikel 'Treintje overslaan is nog wennen' (Ten eerste, 7 september)
wordt verslag gedaan van de test met het spoorboekloos rijden. Wat mij betreft
een prima experiment om het reizigers naar de zin te maken en het gemopper van
reizigers te reduceren tot reële proporties. Maar 'niet veel reizigers zijn te
porren voor het overslaan van hun vaste trein'. Een reizigster zegt zelfs: 'Ik
moet straks gewoon een vergadering halen.' Ik wil haar een simpele oplossing aan
de hand doen. Sta tien minuten eerder op zodat u tien minuten eerder van huis
kunt, een trein van tien minuten eerder kunt nemen en in alle rust kunt
aanschuiven aan de vergadertafel.

Nelk Tijburg, Monnickendam

Geld voor defensie

Als je een boodschap maar lang genoeg herhaald wordt het vanzelf waar. Zo
krijgen we steeds verhalen te horen dat de Nederlandse krijgsmacht in staat van
verval verkeert en dat Russen en Chinezen aan de grenzen staan te trappelen om
binnen te vallen. Lees Theo van den Doel (O&D, 7 september).

De bedoeling is dat het defensiebudget omhooggaat. Maar het hangt ervan af waar
je het aan uitgeeft. In defensiekringen hoorde je dat het budget werd opgeslorpt
door de JSF. Maar die móést komen. Een andere reden van krapte: materieel slijt
sneller door de vele missies. Woestijnzand kruipt overal tussen. Maar als we ons
niet mengen in oorlogen die niet te winnen zijn en ons geld niet aan de
VS-wapenindustrie gaven, dan was het defensiebudget zo krap niet.

Wendela de Vries, Stop Wapenhandel, Amsterdam




Bekijk de oorspronkelijke pagina: ,

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              108 of 200 DOCUMENTS



                                 de Volkskrant

                           9 september 2017 zaterdag

Dat cultuurmarxisme, heette dat twee jaar geleden niet anders?

BYLINE: MELLE RUNDERKAMP EN SIMON HENDRIKSEN

SECTION: Opinie zaterdag; Blz. 11

LENGTH: 666 woorden


De betrouwbare mannetjes


Tussen al het natuur- en ander geweld deze week, Irma, Birma, was er vooral
Buma. Sybrand mocht dit jaar de H.J. Schoo-lezing houden en de CDA-voorman had
bedacht het maar eens op een gedachtenexperiment te gooien: 'Als we het
perspectief nou eens omdraaien. Als we die boze burger nou eens de gewone burger
noemen...' Die boze burger was, zo wou hij maar zeggen, zo'n kwaaie nog niet.
Verwaarloosd door de elite. 'Verweesd achtergebleven' zelfs. 'Alsof die elite er
met hun vrijheid en gelijkheid vandoor ging en ze overdroeg aan de nieuwkomers.
All animals are equal but some animals are more equal than others. Zo voelde dat
voor die gewone Nederlanders. In die gewone wijken.' Althans, die waar ze Animal
Farm op het al even gewone nachtkastje hadden liggen. Slachtoffer van
verwarrende tijden, dat waren ze.



Ook de Betrouwbare Mannetjes waren verward. Al dagen probeerden we kaas te maken
van het 'cultuurmarxisme'. Een term die tot voor kort alleen te vinden was in de
stijve rechterarm van het internet, maar nu was doorgedrongen tot
mainstreammedia als NRC Handelsblad en het toch niet veel minder elitaire
Buitenhof. Daar mocht Sid Lukkassen, een soortement van LOI-intellectueel met
namedropping-neurose, oreren over de tot in de puntjes georkestreerde beweging
die er al decennia op uit is om het Westen cultureel te onderwerpen aan het
marxistisch gelijkheidsideaal. Omdat het politiek en economisch nooit bereikt
zou worden, zo hoorden we, werd de westerse cultuur aangevallen door feministen,
journalisten, antiracisten en nog wat andere mensen die het niet met Sid eens
zijn. Met een beetje goede wil bleek je er zelfs het kennelijk zieltogende
seksleven van de Hollandse trucker aan te kunnen wijten. Of zoiets. En ergens
tussen Lukkassens betoog over een oud-GroenLinkser die homo was, maar eigenlijk
pedo, of andersom, en een eervolle vermelding voor Pascal Bruckner (of wat dacht
je van Jonathan Spencer) raakten we de draad definitief kwijt.

Allemaal prima natuurlijk, maar ondertussen blijft onze pokdalige alt-rightjeugd
verweesd achter. Moest die nou oppassen voor 'homeopathische vermenging',
waarvoor Thierry Baudet waarschuwt, of 'integreren onder de lakens' zoals zijn
meer ervaren mederechercheur Hiddema voorstelde? En waarom beklaagde een Friese
patriciër wiens partij doorlopend aan de macht is geweest zich namens de boze
maar o zo gewone Nederlander over de elite? Hadden we het hier trouwens over de
dikke dikke BMW-mevrouw en het piemelkoor in Geldermalsen? Of geldt het ook voor
de racistische ninja's die op het dak van een islamitische basisschool waren
geklommen? Of het tuig dat de voordeur van Baudet besmeurde? En dat
cultuurmarxisme, heette dat twee jaar terug niet nog gewoon oikofobie? En waarom
presenteerde Janny van Heel Holland Bakt ineens De Wereld Draait Door?

Uitgeput besloten we het omgedraaide perspectief van Buma nog maar eens om te
draaien. En het voor één keer niet te bekijken vanuit de boze burger. Maar
vanuit de gigantische groep die niet tot het zwikje oververhitte twitteraars
behoort waar de volledige opiniemolen zo onderhand op is gestoeld. Vanuit de
nieuwkomers. Of de mensen die 'ja, wel goed met jou?' zeggen als je vraagt hoe
het gaat. Zij die daadwerkelijk niet gehoord worden: de oorspronkelijke gewone
burgers. Door het 'boos is gewoon' worden zij langzaamaan homeopathisch vermengd
met bivakmutsen en piemelroepers. En nu komt het: dat is dus precies waar ze op
uit zijn, de Hiddema's, de Baudets, de Van Haersma Buma's. Eén groot electoraal
leger van boze burgers. En dat dat dan gewoon is. Niet dat er iemand naar ons
gaat luisteren verder. Wij zijn niet gewoon. Hooguit teleurgesteld.

Voor de komende week adviseren wij u de volgende mening: Giro 5125.

Veel plezier van uw nieuwe mening!


Melle Runderkamp en Simon Hendriksen op Twitter: @Betmannetjes

Gewone mensen worden op deze manier langzaamaan homeopathisch vermengd met
bivakmutsen en piemelroepers




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              109 of 200 DOCUMENTS



                                 de Volkskrant

                           9 september 2017 zaterdag

Porno is definitief salonfähig geworden

BYLINE: LOES REIJMER

SECTION: Zaterdag; Blz. 17

LENGTH: 653 woorden



HIGHLIGHT: LOES REIJMER werpt in deze rubriek een blik op onlinecultuur


Nieuw Venster


De porno-industrie verkeert heden ten dage in uitstekend gezelschap. Deze week
maakte de VPRO bekend een documentaireserie te produceren over de branche waar
natuurlijk niemand naar kijkt, maar waarin jaarlijks toch miljarden omgaan. De
omroep heeft drie regisseurs gevraagd een korte pornofilm te maken en volgt hen
in het maakproces. Dat zal uiteindelijk op tv worden uitgezonden, de
daadwerkelijke films zijn alleen na tien uur 's avonds op internet te bekijken.



'Porno is alom aanwezig tegenwoordig, maar speelt zich grotendeels achter
gesloten deuren af', zei hoofdredacteur Stan van Engelen tegen De Telegraaf.
'Voor ons reden om dat fenomeen nader onder de loep te nemen.'

De krant, nog nagloeiend van de opwinding over die andere documentaire van die
andere omroep, wilde weten of de VPRO niet bang was 'voor een rel van
Jesse-achtige proporties'. Ach, er zou wel wat kritiek op komen, verwachtte Van
Engelen. 'Maar ik sta er voor honderd procent achter.' Met die kritiek viel het
overigens mee. Tot dusver roerde alleen de SGP zich - de andere christelijke
partijen waren wellicht te druk met het verhogen van het eigen risico van de
verweesde gewone Nederlander.

Het initiatief van de VPRO past in een trendje, waarbij bloedserieuze media
porno de afgelopen jaren bloedserieus zijn gaan nemen. In Nederland publiceerde
De Correspondent al in 2014 een reeks onderzoeksverhalen over het onderwerp, een
jaar later volgde The Economist, het poepchique Britse blad. Onlangs verscheen
ook de podcast The Butterfly Effect van Jon Ronson. Bij het luisteren naar het
nichemedium podcast sla ik altijd bijna van zelfvoldaanheid achterover, dus we
mogen concluderen dat porno definitief salonfähig is - als onderwerp van
journalistiek onderzoek, tenminste.

Ronson is een Britse journalist met een scherp oog voor onlinecultuur. Twee jaar
geleden publiceerde hij So You've Been Public-ly Shamed, een boek over mensen
die online kapotgemaakt werden. In The Butterfly Effect onderzoekt hij 'wie de
prijs betaalt voor gratis porno', dus wat de online-alomtegenwoordigheid
betekent voor makers én kijkers.

Achter het succes van de zogenoemde tubesites met gratis porno blijkt de ietwat
schutterige en inmiddels schatrijke Duitse nerd Fabian Thylmann te schuilen. In
2010 kocht hij PornHub; hij investeerde in goede programmeurs, verbeterde de
site en nam uiteindelijk de verzwakte concurrenten over.

Met die aanpak heeft hij de industrie voor altijd veranderd. Voor de makers is
er nauwelijks nog droog brood - of nou ja, een goeie glimmende bak - in te
verdienen, omdat liefhebbers de video's gratis verspreiden via de tubesites.

Gek genoeg is de aantrekkingskracht groter dan ooit. Doordat jonge mensen veel
met porno in aanraking komen, hebben er meer de ambitie om acteur te worden. De
omloopsnelheid is hoog, de meesten spelen in een paar films en dan is de glans
wel van hun mooie, jonge lijven. Maar ja, dan staan ze dus wel de rest van hun
leven gratis en voor niets op PornHub.

Soms hebben technologische ingrepen fascinerende gevolgen, zo blijkt uit de
podcast. Online krijgen video's tags mee om ze goed vindbaar te maken. Populair
zijn 'teen' en 'milf', tieners en oudere vrouwen. Actrices kunnen tot hun 22ste
voor tiener doorgaan, vrouwen zijn vanaf hun 30ste blijkbaar al een milf. In de
jaren daartussen bevinden de actrices zich in een tagvrij niemandsland met
weinig werk. En dus maken ze bizarre fetisjfilms op aanvraag.

Ronson toont in zeven afleveringen aan dat gratis porno niet alleen de
industrie, maar ook de samenleving heeft veranderd. Daarom is het goed dat de
VPRO volgt - zij het met een wat wildere aanpak. Door de films zelf te
produceren kan de omroep een inkijkje krijgen in de pornowereld, met alle keuzes
en dilemma's die daarbij horen.

Inderdaad: van onze belastingcenten. Zo betalen we anno 2017 alsnog voor porno.
Een zeldzaamheid.




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

GRAPHIC: PODCAST De Britse journalist Ronson toont in een luisterserie aan dat
gratis porno de samenleving heeft veranderd.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              110 of 200 DOCUMENTS



                                 de Volkskrant

                           9 september 2017 zaterdag

Liefde

BYLINE: ESTHER GERRITSEN

SECTION: Zaterdag; Blz. 2

LENGTH: 559 woorden


Column


In de reclamezuilen op stations en in winkelcentra zitten sensoren verborgen, om
te meten hoelang de mensen naar welke beelden kijken. Toen ik daarachter kwam
wilde ik meteen naar het station om er voor willekeurige posters stil te gaan
staan. Gewoon om de boel te verwarren. De sensoren proberen zelfs emoties te
registreren. Ik stel me voor dat er binnenkort op het treinstation groepen
mensen staan te wenen voor een poster over koffiebonen, omdat zij erachter
willen komen welk effect dat zal hebben op de reclame voor koffiebonen. Dan
meten zij niet ons, maar meten wij hen. Dat zal ze leren, denk ik dan. Maar
waarom? Waarom wil ik niet ongemerkt gemeten worden?



Ik erger me als ik na twee keer 'kapstok' googelen nog wekenlang wordt bestookt
door reclames over kapstokken. Erger ik me omdat een anonieme instantie
suggereert mij te kennen en ik zo graag onkenbaar wil zijn? Of erger ik me omdat
de computer niet doorheeft dat ik al een kapstok heb gekocht? Vind ik het juist
vervelend dat ik niet goed genoeg word gekend? Nee, waarschijnlijk erger ik me
nog veel meer als ik beter word begrepen. Ik wil geloven dat ik onvoorspelbaar
ben. Ik wil geloven dat de computer geen vat heeft op mijn gedrag; die heeft
mooi niet door dat ik al een kapstok heb. Ik ben een onkenbaar schepsel, om nog
maar te zwijgen over mijn unieke kapstok. Het is een wat kinderlijk verlangen om
bijzonder te zijn, zelfs als consument. Hoe erg is het als ik een heel gewone
burger blijk te zijn die er een gemiddelde tijd over doet om tot de aankoop van
een kapstok over te gaan en daar een gemiddeld bedrag aan uitgeeft? Moet ik
werkelijk mijn unieke persoonlijkheid tot uiting brengen in koffiebonen en
kapstokken?

Ach, wat ben ik aandoenlijk blij als ik de computer doorheb. Zo zocht ik een
hotelkamer voor eind september, en ik las bij de aanbieding dat ik snel moest
zijn want de kamers zouden zo weg zijn, het was kort dag, ik had niet lang meer
om te beslissen. Meteen daaronder stond dat het nog wel even duurde voor ik op
reis ging en dat ik dus beter een annuleringsverzekering kon afsluiten want je
wist maar nooit wat er in die enorme tijd tot aan eind september kon gebeuren.
Dan juicht mijn hart omdat de computer dom is en ik niet. Het is pret voor korte
duur. Die computer zal de komende jaren bijleren en uiteindelijk kent hij mij
beter dan ik hem.

Misschien moet ik me overgeven en me laten kennen. Niet gaan wenen voor de
poster van de koffiebonen maar mijn eigen, voorspelbare zelf zijn. Lachen naar
plaatjes van puppy's en baby's, zoals de mens doet. Mezelf laten zien, me
willoos laten registreren en me begrepen voelen. In de romantische liefde
schijnt juist dat het ideaal te zijn: gezien te worden, gekend. Zijn ogen op je
gericht weten en daarvan genieten. Hij snapt zelfs al je grappen. En als het
goed is, heb je niet de behoefte hem te misleiden met desinformatie om hem te
slim af te zijn. Als hij de eerste keer juist voorspelt wat je lekker vindt om
te eten, is dat geen slimme berekening maar allemaal liefde.

Dat gekend worden is trouwens vooral het hoogste goed in de eerste fase van de
relatie. Na een tijdje hoort hij tegen je te zeggen: 'Je blijft me verrassen.'

In de romantische liefde schijnt dat het ideaal te zijn: gezien te worden. Zijn
ogen op je gericht weten en daarvan genieten




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              111 of 200 DOCUMENTS



                                 de Volkskrant

                           9 september 2017 zaterdag

Het cement van een broze coalitie

BYLINE: DOOR ARIEJAN KORTEWEG

SECTION: Ten Eerste; Blz. 8, 9

LENGTH: 876 woorden



HIGHLIGHT: Het kabinet-Rutte III wordt een vechtkabinet. Buma's publieke
afrekening met het liberale gedachtengoed maakte dat deze week nog eens
duidelijk. Het zal gaan botsen tussen D66 en CDA.


In de Stadhouderskamer hebben de onderhandelaars er dinsdag kort over gesproken,
maar in Den Haag heeft de H.J. Schoo-lezing van Sybrand Buma niet tot openlijke
reacties geleid. Zou ook averechts werken. Er ligt al genoeg op de formatietafel
om bonje over te krijgen.

Achter de schermen werd wel veel over Buma's afrekening met het liberale
gedachtengoed gesproken. Waar is toch de partij van Lubbers gebleven, die zo
veel opener tegenover nieuwkomers stond, werd verzucht. Het CDA is echt naar
rechts opgeschoven, kon je in D66-kringen opvangen. Wat bezielt de CDA-leider
zich zo nadrukkelijk als anti-liberaal te presenteren, terwijl hij bouwt aan een
regering met twee liberale partijen? Zelfs in CDA-kringen was er voorzichtige
twijfel over de sombere toon en nadruk op de joods-christelijke traditie.

'Dit is geen bijdrage aan een kabinet waarin D66 zich zal thuis voelen', zegt
Laurens-Jan Brinkhorst, een D66'er die als ex-bewindspersoon wel vrijuit kan
spreken. 'Zijn nationalisme en euroscepsis maken het er niet gemakkelijker op.
Het klimaat rond de heer Buma is het Friese nationalisme. Dan is Brussel heel
ver weg.'

Kloof met D66


Het was een lezing als een schoolverzuimbriefje. Buma leek de opdracht op zich
te hebben genomen de buitenwacht nog eens uit te leggen waarom de formatie zo
lang duurt. Luister naar wat Buma betoogt, leg dat naast het programma van D66
en wijs de overeenkomsten aan. Je zult lang moeten zoeken.

Het Nederland dat Buma schetst is een weinig dynamisch geheel, waar de eigen
cultuur wordt gekoesterd en 'verscheidenheid nooit een doel op zich is geweest'.
Een Nederland dat in de greep is geraakt van een doorgeschoten drang naar
gelijkheid en vrijheid, waardoor de gemeenschappelijkheid afkalft en de burgers
boos worden. Dat komt door de ruimhartige houding waarmee de elite nieuwkomers
heeft welkom geheten, daarmee 'de gewone Nederlander' van zijn zekerheden
berovend.

Het is een analyse die lichtjaren is verwijderd van het gedachtengoed van D66,
een partij van wereldburgers die ramen en deuren wijd openzetten voor invloeden
van buiten. In het verkiezingsprogramma van D66 wordt juist tevreden vastgesteld
hoe het 'in Nederland al eeuwenlang een komen en gaan van mensen is'. Buma's
tekst staat eveneens op afstand van de ChristenUnie die 'pal staat voor het
recht van vreemdeling en vluchteling'. En Buma wijkt ook duidelijk af van
minstens dat deel van de VVD waaraan minister Schippers in dezelfde Schoo-lezing
een jaar eerder stem gaf.

De lezing markeert daarmee een essentiële verandering in het politieke
krachtenveld. Het CDA vervulde vanaf zijn oprichting in 1980 een brugfunctie. De
christen-democraten konden naar links (PvdA) of naar rechts (VVD) buigen en
vervulden de rol van verbinder.

Die plek in het hart van de politiek laat het CDA nu aan de VVD, belichaamd in
de persoon van Mark Rutte - bruggenbouwer bij uitstek. Hij is degene die in een
nieuwe regering de lieve vrede moet bewaren tussen flankpartijen CDA en D66.

Die gedaanteverandering heeft zich de afgelopen kabinetsperiode voltrokken, maar
wordt omdat het CDA oppositie voerde nu pas duidelijk zichtbaar. Niet gehinderd
door verantwoordelijkheid kon Buma de afgelopen vijf jaar een positie opbouwen
als criticaster van het sociaal-democratische en liberale gedachtengoed. Zijn
CDA verzette zich tegen financiële steun voor Griekenland en tegen het
Oekraïne-verdrag, wil haatzaaien verbieden, sociale dienstplicht invoeren en op
scholen het Wilhelmus laten zingen. Omdat de soms boude posities geen
consequenties hadden - het CDA had 'verantwoordelijksheidsvakantie', zoals Rutte
dat fijntjes noemde - kon Buma volharden in zijn opvattingen.

Die vakantie is nu voorbij, maar wat de consequenties zijn van Buma's
pessimistische kijk op de islam en zijn conservatieve benadering van integratie
- we kunnen er voorlopig alleen naar gissen. Buma toonde zich deze week wijs
genoeg om in formatietijd zijn opvattingen niet naar concrete voorstellen te
vertalen.

Gebrek aan affiniteit

Als leider van een oppositiepartij bouwde de CDA-leider profiel op als politicus
die bereid is zijn diepere drijfveren bloot te leggen en zijn politiek handelen
daaraan te toetsen - een exercitie waaraan Rutte zich tot dusver niet waagde.
Zijn boek, Tegen het cynisme, speelde daarin een belangrijke rol. De denkende
politicus, dat is geen verkeerd imago in een tijd waarin politici van
vluchtigheid worden beschuldigd. Zijn lezing heeft die positie versterkt.

Tegelijkertijd maakt hij pijnlijk zichtbaar hoe deze formatie wordt gekenmerkt
door gebrek aan wederzijdse affiniteit. Er groeit geen gras tussen VVD, D66, CDA
en CU. Al cijferend zullen ze wellicht tot een dichtgetimmerd regeerakkoord
komen. Veel moeilijker zal het zijn tot een gezamenlijke brede maatschappelijke
opdracht te komen. Zoals Rutte II en - op een heel andere manier - Rutte I die
wel formuleerden.

De andere partijen weten waar ze aan toe zijn. 'Het wordt machtspolitiek',
voorspelt D66'er Brinkhorst. 'Daar moet de partij zich op voorbereiden. Zorg dat
je het ministerie van Financiën krijgt. Geen enkele reden waarom dat naar het
CDA zou moeten gaan.'

Buma's lezing markeert een essentiële verandering in het politieke krachtenveld




Bekijk de oorspronkelijke pagina: ,

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Op weg CDA-leider Sybrand Buma (rechts) met secondant Pieter Heerma
vrijdag op het Binnenhof.
'Af-ron-den', zei demissionair minister van Financiën Jeroen Dijsselbloem (PvdA)
vrijdag met nadruk. Hij noemde de trage formatie in toenemende mate
problematisch.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              112 of 200 DOCUMENTS



                                 de Volkskrant

                            8 september 2017 vrijdag

Top & Flop

BYLINE: PAUL ONKENHOUT, HARO KRAAK

SECTION: V Opening; Blz. 2

LENGTH: 457 woorden



HIGHLIGHT: Wat er goed was en wat wat minder deze mediaweek.


Maandag ging het dertiende seizoen van start van het cultuurmarxistische bolwerk
De Wereld Draait Door. In de dagen daarna ging het vooral over de haarkleur van
presentator Matthijs van Nieuwkerk.


Hij was in de vakantie blond geworden. Daar was gedoe over. Zijn haar werd door
veel gewone Nederlanders ook als 'te lang' ervaren. Pas toen Van Nieuwkerk een
verklaring gaf over zijn haar, werd het weer rustig in het land. Het kwam door
de zon en de zee.
Er gebeurde maandag nog iets anders. Plompverloren kondigde Van Nieuwkerk aan
dat DWDD dit seizoen zal 'vlinderen' door het oeuvre van de grote dichter en
(liedjes-) schrijver Willem Wilmink (1936-2003).
Maandag sprak Van Nieuwkerk met Jacques Klöters, schrijver van een boek over
Wilmink, en zong Paul de Munnik een lied op een tekst van Wilmink. Dinsdag droeg
Babs Gons een gedicht van hem voor. Het fragment uit een oude uitzending van Het
Uur van de Wolf waarin Joost Prinsen uit zijn hoofd het gedicht over goochelaar
Ben Ali Libi voordroeg, ging door merg en been, zoals altijd.
Oases van zachte, wijze en vooral lieve virtuositeit in deze grove wereld,
noemde Van Nieuwkerk het werk van Wilmink ter inleiding. Wilmink wordt geëerd om
de best denkbare reden: 'Gewoon omdat we daar zin in hebben.' Oftewel: DWDD op
zijn best.
Deze week: DWDD zet tedere schoonheid in het zonnetje en de schijnvrijmoedigheid
van Linda.

Op de cover van de nieuwe Linda. Meiden stond deze week het statement: 'Monica &
Anna geven geen fuck om hokjes'. Twee van de bekendste vloggers van het land,
Anna Nooshin en Monica Geuze, waren zoenend, gekleed in lingerie, op de foto
gezet.
Want dat is goed voor de homo-emancipatie.
Hoewel beide vrouwen hetero zijn, zeiden ze behoorlijk heet van elkaar te
worden. 'Ik voel me alsof ik wil voortplanten', zei Geuze, die vroeger op
hockeyfeesten weleens 'voor de gein' zoende met meisjes. Een trio hadden ze
allebei nog nooit gedaan, maar ze staan hoog bij elkaar op het lijstje.
Het bladenimperium van Linda de Mol probeert vaker seks met hetzelfde geslacht
te normaliseren, en doet dat gek genoeg altijd met bekende hetero's. Eerder
lagen Kim Feenstra en Geraldine Kemper naakt verstrengeld in bed en zoenden Tim
Hofman en Jan Versteegh in de branding.
Wellicht zijn een paar mensen minder homofoob geworden door die foto's. Maar
zijn er geen biseksuele of lesbische vrouwen te vinden die de losse verkoop
kunnen opkrikken?
Tip voor de redactie: met de hashtag #wiljeeroverpratenlinda gingen homoseksuele
mannen en vrouwen zoenend met hun partner op de foto.
Dát is een echt statement. De boodschap voor meisjes die Nooshin en Geuze nu
uitdragen is: je hebt meer sexappeal als je geil doet met andere meisjes, voor
de gein.




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              113 of 200 DOCUMENTS



                                 de Volkskrant

                            8 september 2017 vrijdag

Systemen

SECTION: Opinie en Debat; Blz. 21

LENGTH: 815 woorden



HIGHLIGHT: Hoi webcare, dan kom ik zelf die schoolboeken wel halen.


column in Kampen


Uiteindelijk rij ik 180 kilometer heen en terug om de schoolboeken van mijn
dochter op te halen bij de schoolboekenleverancier. Ben dan al dagen bezig met
het callcenter en de webcare, terwijl de puber en haar kaftpapier steeds dieper
afdalen in de onpeilbare putten van de puberstress. De school is begonnen.
Driekwart van haar klas heeft nog geen boeken. De leverancier, Van Dijk, heeft
majeure problemen met 'het systeem' maar 'wij werken op dit moment keihard' en
de oorzaak is trouwens niet het systeem maar de klant die te laat bestelt en een
gebrek aan uitzendkrachten. Kunnen zij niets aan doen natuurlijk.



Mijn dochter bestelde ruim op tijd. Zelf ophalen staat niet in het script van
het callcenter, maar ik zie geen andere weg. De bestelling van mijn puber is
vermalen in de kaken der algoritmen, of ligt op het knekelveld van uitgeputte
computercodes. Ik vraag de webcare in het magazijn te kijken of haar pakket
überhaupt bestaat maar 'dat is niet mogelijk'. De fysieke wereld bestaat niet
meer, het callcenter is een marionet geworden van de machine die efficiënt en
kostenbewust is losgeweekt van menselijk contact.

Sorry. Dit is meer dan persoonlijke frustratie. Niemand maakt zich werkelijk
druk over de machines. Over de Belastingdienst die bijna omvalt. Over
Mijnoverheid.nl dat een hoop gewone Nederlanders verweesd achterlaat - Omroep
Max en de Ombudsman komen eraan te pas om de ellende te onthullen, mijn overheid
slaapt of gaapt.

Waar het geloof in de machine toe leidt zag ik bij de SVB: callcenter en webcare
paniekerig turend in 'het systeem' terwijl in de kelder kartonnen dozen vol
papieren pgb-aanvragen torenden, die allemaal handmatig door de scanner moesten.
Mijn voormalige levensverzekeringsleverancier, ASR, blijft systeemfouten maken
die ik zelf moet ontdekken en oplossen met de scripts van de klantenservice - op
verzoek heb ik mijn papieren polis gescand, die was even kwijt in het systeem.
Het bedrijf heeft een kekke website die net doet alsof je aan het chatten bent
met een mens, terwijl het een machine is.

Systemen zijn prima, ik geniet er dagelijks van, zolang ze niet belangrijker
worden dan waar ze voor zijn opgericht.

Goed.

Het is vijf uur als ik aankom bij de schoolboekenleverancier, de grootste van
Nederland, het gaat er om miljoenen. Bij de poort staat Hans van der Wind te
wachten, de bestuursvoorzitter. Die laadt persoonlijk de doos met boeken voor
mijn puber in de achterbak. Hans is in elk geval een mens. En ik ben van de
krant.

'Dit geeft thuis nogal stress', zeg ik. En Hans zegt: 'Nou! Bij ons ook.'

Hij vertelt bij de koffie dat ze 'keihard werken' om de boeken bij de pubers te
krijgen. 'We leven in een 24-uurseconomie. Iedereen wil het liefst same day
delivery. Maar bij ons is de keten niet zo ingericht.'

Van Dijk is voorheen een schoolboekenfamiliebedrijf dat vorig jaar is gekocht
door de Brits-Amerikaanse investeerder Towerbrook. Alles moet groeien en groter
en internationaler, daarom heet Van Dijk sinds kort The Learning Network. Doel
is dat scholieren over drie jaar een 'educatief ID' hebben, een 'elektronisch
dossier vol diploma's en competenties'.

Ik huiver.

Zijn jullie niet te veel bezig met digitale allures, vraag ik, en te weinig met
boeken?

'Nee, daar zie ik niet de issue.'

Hans laat me de 'systeemgedreven' inpakhallen zien. Hier wordt keihard gewerkt -
maar niet na vijf uur 's middags. Iedereen is al naar huis. Ik had een
24-uursbedrijf verwacht, zeg ik. 'Het is moeilijk daar uitzendkrachten voor te
vinden', zegt Hans. 'En ze zijn duur', zeg ik. 'Dat klopt.'

Hans is opgeleid tot ingenieur. Hij gelooft in systemen. Dat zijn systeem mijn
puber telkens andere informatie geeft - besteld, verzonden, in verwerking,
besteld, verzonden - 'ik zou eigenlijk denken dat het niet zou kunnen'. En: 'Er
zijn zoveel data dat de kans dat je echt kwijtraakt niet groot is.'

Ik begin over de Belastingdienst. Stellen we te veel vertrouwen in systemen?

'Ik vertrouw erop dat ze werken.'

Jij hebt meer vertrouwen in de systemen dan ik?

'Goeie vraag.'

Zijn eigen zoon, die naar de brugklas gaat, kreeg zijn bestelling trouwens ook
te laat.

Terwijl we door de hallen lopen, volgebouwd met efficiency, zeg ik mijn boeken
liever te bestellen bij Mark en Petra van de Bruna-buurtboekwinkel. Die helpen
meteen als er iets mist, ze kennen mijn dochter, ze zijn belangrijk voor de wijk
en ik gun ze de omzet.

Maar zo, vat ik Hans' antwoord samen, is de wereld niet meer ingericht.

Bij ons afscheid belooft hij 'mijn punten op te pakken'. En terwijl ik wegrij
met de boeken in de achterbak stuurt zijn systeem mijn dochter een
geautomatiseerde mail: 'Hoppa, je bestelling is onderweg.'

Callcenter en webcare paniekerig turend in 'het systeem' terwijl in de kelder
kartonnen dozen vol papieren pgb-aanvragen torenden, die allemaal handmatig door
de scanner moesten




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

GRAPHIC: De bedrijfshal van de schoolboekenleverancier.
Staatssecretaris Wiebes: Ook de belastingbrief wordt digitaal.
De bestuursvoorzitter laadt de boeken van de dochter in de auto.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              114 of 200 DOCUMENTS



                                 de Volkskrant

                            8 september 2017 vrijdag

Irma

SECTION: Ten Eerste; Blz. 2

LENGTH: 535 woorden


sheila sitalsing column


De mensen van Sint Maarten zijn heus wel wat gewend. Fier gelegen in de
orkaanzone, waar elk jaar van juni tot september onrust in de lucht hangt,
trotseert het eiland met enige regelmaat tropische stormen, harde winden en hoge
golven. De mensen van Sint Maarten hebben Gonzalo, Maria, Irene, Earl, Omar,
Debby, Lenny, José, Georges, Bertha, Marilyn, Luis, Klaus en Hugo zien
langstrekken. En al hun voorgangers, want de stormen deden het eiland al aan
toen er nog Arowakken leefden, in zalige onwetendheid van het feit dat er
Europeanen bestonden die zich op een dag de boel zouden toe-eigenen.



Soms wint het eiland, dan raast zo'n storm recht erop af, om op het laatste
moment af te buigen, richting open zee.

Soms lukt het een aangekondigde orkaan niet om genoeg kracht te verzamelen en
blijft het bij een tropische storm die de boel laat onderlopen, de stroom en de
wifi tijdelijk doet uitvallen, een paar lantaarnpalen meeneemt of een boot of,
heel soms, een mensenleven.

Soms lijkt een orkaan zich een hoedje te schrikken als hij de kust ziet opdoemen
en loopt-ie leeg als een lekgeprikte ballon, alsof hij de strijd bij voorbaat al
opgeeft. Dan vallen er een paar extra harde buitjes, of trekt de wind een tikje
aan en zit er een iets dikkere witte kop op de golven.

En soms nadert een monsterstorm, een orkaan met de kracht van een reeks
bomexplosies, die gewoon een monsterstorm blijft die dwars over de 87 vierkante
kilometer dendert. Een orkaan die alles meeneemt wat hij op zijn pad vindt en
een eind verderop neerkwakt. Gemiddeld eens in de 18,13 jaar zien ze er zo
eentje op Sint Maarten; het laatste grote monster, Lenny, was toevallig ook 18
jaar geleden.

Op de toeristenwebsite van Sint Maarten, waar de mooie hotels adverteren, staat
onverschrokken taal over orkanen. 'Kom en bezoek ons in het orkaanseizoen!' Want
de kans dat je vol geraakt wordt is te overzien en áls er wat gebeurt, wordt
daarna alles razendsnel weer aangeharkt, moedigt de site in vrolijke hoteltaal
aan.

Niet dat de mensen nonchalant zijn, of roekeloos. Ze zetten orkaanbestendige
huizen neer, als ze het zich kunnen permitteren. Met orkaanbestendige ramen en
orkaanbestendige daken. Ze timmeren elk jaar braaf bijtijds loszittende
onderdelen vast en trekken boten op het droge wanneer het weerbericht dat
verordonneert.

Maar tegen een orkaan als Irma is geen orkaanbestendige scharnier bestand. Geen
sussende hoteltaal. Geen verzekeringspremie. Het enige wat te doen staat als
Irma langstrekt en, zoals correspondent Kees Broere vanuit Sint Maarten schrijft
'plezierboot op plezierboot stapelt', is deemoedig het hoofd buigen en erkennen
dat de natuur soms wint.

Er is veel gespeculeerd over wie die 'gewone Nederlander' toch is die volgens
Sybrand Buma 'verweesd' rondloopt. Gisteren konden we verweesde Nederlanders
zien, zomaar op tv. Ze kwamen hun huizen op Sint Maarten uit en bekeken de
ravage. Wie voor de verweesde Nederlander wil opkomen, kan zich melden bij giro
5125 van het Rode Kruis. O, en alsjeblieft geen knuffels, oude kleren of andere
meuk sturen die op de vliering staat te verschimmelen.

Stuur alsjeblieft geen oude kleren of andere meuk




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              115 of 200 DOCUMENTS



                                 de Volkskrant

                           7 september 2017 donderdag

Buma tegen het populisme

BYLINE: RAOUL DU PRÉ

SECTION: Opinie en Debat; Blz. 21

LENGTH: 139 woorden



HIGHLIGHT: stekel


Het merkwaardigste aspect van het populisme zijn de politici die vinden dat het
populisme zeer serieus moet worden genomen maar verder niks met het populisme te
maken willen hebben. Populisten, dat zijn de anderen.

Sybrand Buma schaarde zich in zijn Schoo-lezing vierkant achter Pim Fortuyn: de
'gewone Nederlander' voelt zich verweesd - door de elite en vreemde
'nieuwkomers' beroofd van zijn vertrouwde gemeenschap. Maar toen de zaal zich
opmaakte voor Buma's plan van aanpak (Grenzen dicht? Zwarte Piet terug? Alleen
nog christelijke asielzoekers?), bleef Buma opeens stil.

Wel haalde hij uit naar politici 'die wel de pijn zien, maar geen antwoorden
geven'. Maar dat ging dus over anderen: 'Politici die we als populistisch zien.'


Buma tegen het populisme, het wordt nog een lange strijd.




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              116 of 200 DOCUMENTS



                                 de Volkskrant

                           7 september 2017 donderdag

Suu Kyi spreekt van 'nepnieuws' over Rohingya

BYLINE: BEN VAN RAAIJ

SECTION: Ten Eerste; Blz. 16

LENGTH: 824 woorden



HIGHLIGHT: Na wekenlang stilzwijgen sprak de politieke leider van Myanmar, Aung
San Suu Kyi, zich woensdag uit over de Rohingya-crisis. Waarom neemt ze het niet
op voor de moslim-minderheid?


vijf vragen over de Rohingya-crisis

Aung San Suu Kyi signaleert een 'enorme ijsberg aan desinformatie' over de
Rohingya, bedoeld om 'problemen te creëren tussen gemeenschappen' en 'de
belangen van de terroristen te bevorderen'. Heeft ze een punt?

Rond de Rohingya-crisis woedt onmiskenbaar een socialemedia-oorlog. Vanuit de
Rohingya-diaspora (bijna de helft van de 2 miljoen Rohingya woont in landen als
Bangladesh, Pakistan, Maleisië en Saoedi-Arabië) wordt campagne gevoerd om de
'genocide op moslims' in Myanmar op de agenda te zetten. Onder meer met
geregisseerde 'twitter storms'. Daar zit zeker desinformatie bij, bijvoorbeeld
geënsceneerde foto's.

Suu Kyi voerde dinsdag in een telefoongesprek met de Turkse president Erdogan
het voorbeeld op van de Turkse vicepremier Mehmet Simsek, die vorige week via
Twitter foto's van zogenaamde Rohingya-slachtoffers verspreidde die in
werkelijkheid gemaakt waren tijdens de cycloon Nargis in 2008 en bij eerdere
conflicten in Atjeh en Rwanda. Overigens verwijderde Simsek die foto's na
protesten weer van zijn Twitter-account.

Hoe belangrijk is de rol van sociale media?


Volgens een rapport van de International Crisis Group (ICG) uit december 2016
spelen sociale media binnen de Rohingya-gemeenschap net als elders in Zuid-Azië
een sleutelrol. Vrijwel alle contacten tussen familie, vrienden en
geestverwanten in de Rohingya-diaspora en tussen de diaspora en het thuisfront
verlopen via sociale media, met name via versleutelde apps als Whatsapp en
Viper. Binnen Myanmar hebben chatgroepen soms honderden leden. Zo kan nepnieuws
snel worden verspreid, zeker omdat veel deelnemers in Myanmar niet over andere
informatiebronnen beschikken.

Overigens is duidelijk dat ook de regering en het leger van Myanmar zelf
desinformatie inzetten. Zo werden afgelopen weken foto's verspreid van
zogenaamde Rohingya-extremisten in training, die in werkelijkheid bleken te
stammen uit de onafhankelijkheidsoorlog van Bangladesh in 1971.

De huidige crisis begon 25 augustus met aanvallen van militante Rohingya op
legerposten. Volgens Suu Kyi gaat het om terroristen. Klopt dat?

De aanvallen werden gedaan door een nieuwe groepering, de Arakan Rohingya
Salvation Army (ARSA), die zegt te strijden voor de rechten van de Rohingya in
de westelijke deelstaat Rakhine. Regering en leger van Myanmar beschouwen ARSA
als een jihadistische terroristische organisatie.

Nationaal veiligheidsadviseur Thaung Tun van Myanmar zei woensdag dat de groep
een moslimstaat wil vestigen in het overwegend boeddhistische Myanmar. Ook zou
ze aanslagen willen plegen op doelen in Myanmar en een niet nader genoemd land,
mogelijk tijdens de algemene vergadering van VN volgende week, om aandacht te
vragen voor de Rohingya.

De analisten van ICG zagen ARSA vorig jaar nog niet als een jihadistische
terroristische organisatie. De groep had zich nog nooit jihadistisch uitgelaten
en zich nog niet tegen boeddhisten in Rakhine gericht. Inmiddels is wel
duidelijk dat ARSA geld krijgt uit de Arabische Golfstaten en contacten heeft
met islamitische terreurgroepen als Taliban en Islamitische Staat. Mogelijk
hebben sommige ARSA-leiders daar ook militaire training ondergaan.

Werkt de terughoudende aanpak van Suu Kyi?

Dat is twijfelachtig. Suu Kyi beweert dat de regering en het leger van Myanmar
'alle inwoners van Rakhine' tegen de islamitische extremisten van ARSA
verdedigen, en daarbij gewone burgers zo veel mogelijk ontzien. Maar ze heeft de
schijn tegen. Niet alleen worden de Rohingya al decennia geknecht, ook lijkt het
brute legeroptreden vooral gewone burgers te treffen. De kans lijkt groot dat de
regering zo de rebellen in de kaart speelt.

Schaadt de Rohingya-crisis Suu Kyi's reputatie?

Het is opvallend hoeveel Rohingya-sympathisanten zich nadrukkelijk richten tot
Aung San Suu Kyi. Van haar wordt verwacht dat zij het leger in toom houdt en het
legergeweld veroordeelt, vaak onder verwijzing naar de Nobelprijs voor de Vrede
die zij in 1991 kreeg. Dat deed deze week bijvoorbeeld mede-Nobel-laureaat
Malala Yousafzai, de jonge Pakistaanse activiste voor vrouwenrechten.

Hoewel Suu Kyi feitelijk de politiek leider is van Myanmar, is haar politieke
speelruimte beperkt. Het leger is nog steeds heel machtig, en kritiek erop kan
averechts uitpakken. Maar dat lijkt de demonstranten die Suu Kyi's foto
verbranden en haar de Nobelprijs willen ontnemen niet te deren.

Druk neemt toe

De Rohingya-crisis escaleert snel, met volgens de VN al ruim 1.000 doden.
Woensdag hadden bijna 150 duizend Rohingya de grens met Bangladesh overgestoken,
om zich te voegen bij de 500 duizend Rohingya die daar soms al decennia
verblijven. Het leger van Myanmar legt mijnen langs de grens, mogelijk om de
terugkeer te verhinderen. De internationale druk op Myanmar om zijn leger in te
tomen neemt toe. Grote uitzondering daarin is de Indiase president Modi, die zei
de zorg over het 'extremistisch geweld' te delen.




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Aung San Suu Kyi

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              117 of 200 DOCUMENTS



                                 de Volkskrant

                           6 september 2017 woensdag

Stel democratische eisen aan politieke partijen

BYLINE: ESTHER JANSSEN EN MARTINE BEIJERMAN

SECTION: Opinie en Debat; Blz. 23

LENGTH: 765 woorden



HIGHLIGHT: Politieke partijen moeten openstaan voor leden en intern debat en
mogen niet anti-democratisch zijn.


Kieswet


De tergend langzame formatie heeft ook zo haar voordelen. Er is ruimte voor
reflectie op de wijze waarop wij onze democratie willen vormgeven. Vorige week
kwam naar buiten dat de formatiepartijen af willen van het raadgevend
referendum, maar wel de gekozen burgemeester op de agenda willen zetten om
Pechtold tevreden te stellen. Een andere, urgentere 'uitruil' zou zijn om
democratische eisen te stellen aan politieke partijen.



De meeste politieke bewegingen in Nederland organiseren zich uit liberale
gewoonte op democratische wijze, als vereniging, met gelijk stemrecht voor hun
leden. Een enkeling doet dat niet. Trots op Nederland van Rita Verdonk had een
besloten karakter. De PVV, opgericht door Geert Wilders en de Stichting Groep
Wilders, waarvan Wilders het enige bestuurslid is, heeft maar één lid. Wilders
zelf. Wilders laat geen leden toe. De partijleider kan in zijn of haar eentje de
partijlijn bepalen en hoeft aan niemand verantwoording af te leggen.

Dat Wilders graag de touwtjes strikt in handen houdt, is tot op zekere hoogte
begrijpelijk. De chaos en interne partijruzies van de LPF in 2005 liggen vers in
het geheugen. Toch geeft dit een wrange bijsmaak. Een politicus die zich laat
voorstaan op zijn betrokkenheid bij de gewone Nederlander en op een afkeer van
elitaire partijen, ontzegt zijn eigen medewerkers zeggenschap in
partijaangelegenheden, in de strategie over stemgedrag tijdens wetsvoorstellen,
en het recht om mee te vergaderen.

Dat een politieke partij kan bestaan uit één persoon en een stichting lijkt een
gat in de wet. Waarom stelt de Kieswet, die toch alle zaken in verband met de
verkiezingen regelt, geen eisen aan een politieke partij?

Er schuilt een ideaal achter de gedachte dat een politieke partij 'vormvrij' is.
Volgens onze Grondwet moet een ieder zich verkiesbaar kunnen stellen. Als
uitsluitend 'politieke partijen' kandidatenlijsten zouden kunnen indienen, dan
komt dat zogeheten individueel passief kiesrecht in het gedrang. De wet spreekt
dan ook slechts van kandidaten, lijsten, vertegenwoordigers en 'politieke
groeperingen'.

Maar die vormvrijheid voor politieke partijen schiet haar doel voorbij. Partijen
zijn meer dan een privaat initiatief, ze hebben de intentie om te regeren. Zodra
een politieke partij erin slaagt zetels in de Tweede Kamer in te nemen, worden
de partijkandidaten mederegeerders. Hun wetgevende en controlerende bevoegdheden
vormen de pijlers van onze representatieve democratie. Tweede Kamerleden zouden
deze verworvenheden naar eigen inzicht, met inachtneming van het algemeen goed
én hun kiezers moeten kunnen uitoefenen.

De Duitse minister Barbara Hendricks sprak eerder in de NRC haar
verontwaardiging uit. Waarom heeft Nederland geen bepaling in de wet die eist
dat iedere partij democratisch georganiseerd is? In Duitsland is die eis zelfs
grondwettelijk verankerd. Niet alleen bewegingen als TON en de PVV zijn
verboden, maar ook partijen die de democratie omver willen werpen door
bijvoorbeeld de sharia te willen invoeren. Nederland kent slechts een verbod
voor partijen die in strijd zijn met de 'openbare orde', maar de vraag is of dit
voldoende waarborgen biedt.

Zonder intern stemrecht is het zelfregulerend vermogen van politieke partijen
beperkt. Met als gevolg dat Kamerleden enkel in staat zijn hun eigen
verantwoordelijkheid te nemen door het drastische middel van afsplitsing van de
partij. Zo zagen veel PVV'ers zich afgelopen jaren genoodzaakt de partij te
verlaten vanwege Wilders' islamofobe standpunten en gebrek aan mogelijkheden
intern bij te sturen.

Wij Nederlandse burgers verwachten van onze politieke partijen dat zij in de
samenleving geworteld zijn en openstaan voor nieuwe leden, dat hun koers en
programma de uitkomst zijn van een vrij intern politiek debat en niet
antidemocratisch zijn. Het demissionair kabinet stond eerder open voor een
CDA-voorstel om te kunnen ingrijpen in antidemocratische partijen, maar ondernam
geen actie.

De huidige formatie-uitruil biedt een uitgelezen herkansing. Laten we leren van
onze oosterburen en ervoor zorgen dat politieke partijen de democratie niet van
binnen kunnen uithollen. Dus VVD, CDA, D66 en CU: dicht het fundamentele gat in
de wet en stel eisen aan politieke partijen.

Esther Janssenis advocaat te Amsterdam. Martine Beijerman is wetenschapperlijk
onderzoeker an de UvA.

Ze zijn gepromoveerd op respectievelijk vrijheid van meningsuiting en
democratische legitimiteit van internationaal recht.

Zonder intern stemrecht is het zelfregulerend vermogen van politieke partijen
beperkt




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Geert Wilders voert actie tegen benoeming Ahmed Marcouch als
burgemeester van Arnhem.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              118 of 200 DOCUMENTS



                                 de Volkskrant

                           6 september 2017 woensdag

'Leer Nederlandse cultuur kennen'

BYLINE: INGE SCHOUTEN

SECTION: Opinie en Debat; Blz. 23

LENGTH: 661 woorden



HIGHLIGHT: CDA-leider Sybrand Buma benadrukte tijdens de HJ Schoo-lezing het
belang van de Nederlandse traditie. Is die werkelijk cruciaal voor een
succesvolle integratie?


HJ Schoo-lezing



Jorden van der Haas (vicevoorzitter CDJA):

'Buma wil vasthouden aan het Nederland dat in honderden jaren is opgebouwd en
ons veel heeft gebracht. Het CDJA staat daar achter, omdat wij zien dat
gemeenschapszin nog erg leeft. Sinds de Tachtigjarige Oorlog zijn we
bijvoorbeeld echt een land geworden terwijl we daarvoor meer een provincie van
het Habsburgse Rijk waren. De identiteit van reformatorische mensen grijpt soms
nog terug op de Tachtigjarige Oorlog in verband met de protestants-katholieke
geloofsstrijd van toen.



Voor migranten is het belangrijk om onze geschiedenis te kennen want die bepaalt
de identiteit van onze cultuur. Zij mogen hun eigen geloof uitoefenen en eigen
waarden meenemen, maar het moet niet zo zijn dat ze daaraan tot het uiterste
blijven vasthouden.

De hoop was dat er een aangepaste vorm van de islamitische cultuur zou komen,
maar dat is niet gebeurd. Dat komt niet door de islam, maar wij moeten vragen
stellen als: wat nemen migranten mee uit hun thuisland en wat laten zij achter?
Mensen die hier komen, moeten uiteindelijk altijd weten hoe Nederland in elkaar
steekt.

Je beweegt je in Nederland en de Europese Unie waarin zaken op een bepaalde
manier gebeuren. Als je andere ideeën over de maatschappij hebt, dan kun je een
vereniging of partij oprichten en zo proberen de opinie te beïnvloeden en de
samenleving richting jouw ideaal te bewegen. Zo gaat dat in Nederland. Ik krijg
nu meer het gevoel dat we ons terugtrekken als meningen botsen, dat moeten we
niet willen.

De multiculturele samenleving is geen doel op zich. We moeten steeds een nieuwe
balans vinden. Daarvoor is een gemeenschapsgevoel over wat wel en niet past in
een samenleving, en wederzijds respect voor elkaar nodig, dat brengt ons verder.
Het is erg als er in dit land geen gemeenschappelijke uitspraken meer gedaan
kunnen worden over waar we met de samenleving naartoe willen.'

'Buma had een zondebokverhaal'

Rikko Voorberg (theoloog):

 'Nieuwkomers zouden zich niet snel genoeg aanpassen. 'De gewone Nederlanders
bleven verweesd achter', zei Buma. Dat klinkt als een typisch zondebokverhaal.

Dat frame moet bestreden worden, omdat je je eigen zorgen neerlegt bij een
kwetsbare groep die de cultuur niet beheerst en zomaar kan dienen als zondebok.
Dat is onverantwoord.

Dat Buma zich zorgen maakt over de Nederlandse identiteit begrijp ik niet, omdat
die term, net zoals 'de gewone Nederlander' te vaag is. Ik maak me zorgen over
de vanzelfsprekendheid waarmee we menen dat we de opvang niet aankunnen,
integratie evenmin en dat de islam gevaarlijk is.

De toon van het CDA in 1989 was: nieuwkomers hebben het moeilijk, wij hebben
onze verantwoordelijkheid, dus we hebben iets te doen. Die toon lijkt nu
verdwenen.

Vrijheid is ongelooflijk belangrijk, net als zelfreflectie: wat kunnen we van
elkaar leren? Veel Nederlanders zitten aan de antidepressiva, misschien kunnen
andere culturen ons daar helpen? Het hoger stellen van je eigen cultuur als
geheel, vind ik gevaarlijk.

Ik ben christen, omdat ik geloof in het christelijke verhaal, maar ik ben geen
beter mens en doe het niet automatisch beter dan iemand met een ander geloof.

Natuurlijk kun je stukjes van onze Nederlandse cultuur uitleggen aan
nieuwkomers. Maar ik vind het belangrijk dat een gastland zich interesseert in
de waarde van andere culturen. Als je zegt: zo zijn wij, pas je aan, dan is het
moeilijk voor hen om zichzelf te zijn. Om te kunnen integreren moet je je als
jezelf veilig voelen en niet als een 'aangepaste' variant van jezelf. Vrijheid
voor de eigen cultuur is nodig om de integratie te bevorderen, pas daarna kan de
ander openstaan voor kritiek. Doe je dat niet, dan kunnen nieuwkomers zich
vastbijten in hun overtuiging omdat ze bang zijn dat ze alles op moeten geven.

Wie comfortabel geworteld is in Nederland heeft de taak om zijn gasten welkom te
heten en te laten integreren. Dat is de joods-christelijke traditie.'




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

GRAPHIC: Buma: 'Verscheidenheid is nooit een doel op zich geweest.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              119 of 200 DOCUMENTS



                                 de Volkskrant

                           6 september 2017 woensdag

Cultuurstrijd

BYLINE: SHEILA SITALSING

SECTION: Ten Eerste; Blz. 2

LENGTH: 596 woorden


Column Sheila Sitalsing


Er zijn dagen dat de cultuuroorlog die een kleine, vasthoudende groep in
Nederland aan het voeren is aan mij voorbijgaat. Erg is dat niet, want er kleeft
iets onaangenaams aan het fanatisme waarmee de strijd gestreden wordt. Bovendien
is het best sneu om te moeten toekijken hoe de koene ridders van de Hollandse
cultuur met getrokken zwaarden afstormen op fictieve vijanden, zelfbedachte
bedreigingen, windmolens die in hun koortsige angstdromen huiveringwekkende
vormen hebben aangenomen: vrouwen die terugpraten, mensen met een moeilijke
achternaam die ook iets vinden, een broodje pom.



Soms is er geen ontkomen aan. Dan zit de cultuuroorlogsstrateeg aan tafel bij
Buitenhof in grote ernst te beweren dat 'genderneutrale stellen minder
bevredigende seks hebben, daar is onderzoek naar gedaan' - het publiek in de
studio zat te schuddebuiken. Een half etmaal daarvoor had een andere
cultuurridder al gepleit voor integratie 'tussen de lakens'. Ja, in de
cultuuroorlog speelt de piemel in al zijn facetten een prominente rol.

Een dag later dook de cultuuroorlogsstrateeg wederom op, in een doorwrochte,
aanzienlijk interessantere en gevaarlijkere vorm, want in tegenstelling tot de
piemelgeobsedeerden staat deze spreker op de drempel van de macht: Sybrand van
Haersma Buma verzorgde de jaarlijkse HJ Schoolezing van het weekblad Elsevier.
HJ Schoo overleed tien jaar geleden, hij was een imposante en inspirerende
hoofdredacteur, van wie ik in de jaren negentig van de vorige eeuw veel, zo niet
alles, heb geleerd, en ik stel me voor dat hij elk jaar vanaf zijn wolkje met
enige verbazing zit te luisteren naar alles wat er mede in zijn naam wordt
uitgekraamd.

Luister de hele lezing van Buma terug en je begrijpt onmiddellijk waarom deze
formatie gedoemd is te eindigen in een diep-ongelukkige verbintenis. Buma die
met groot misprijzen sprak over het waanidee 'dat vrijheid gelijkstaat aan
lekker doen waar je zin in hebt zolang je een ander maar geen schade berokkent'
- zeg maar de pijler waarop de VVD van Mark Rutte stoelt. Buma die het begrip
vrijheid nadrukkelijk plaatste in de christelijke traditie; hij haalde er Paulus
bij die vrijheid geformuleerd zou hebben als een opdracht tot dienstbaarheid aan
de gemeenschap. Buma die kwistig met woorden strooide als verantwoordelijkheid,
samenleving, deemoed, identiteit - je gaat steeds beter begrijpen waarom
Alexander Pechtold er almaar verlepter bij loopt.

Het gekste aan Buma's betoog is zijn analyse van de grieven van de Gewone
Nederlander, een menssoort die niemand kent. Deze Gewone Nederlander is boos,
aldus Buma, omdat zijn baan is afgepakt 'door migranten of Oost-Europeanen',
omdat er door 'de globalisering' plotseling hopen moslims in Nederland bleken
rond te lopen en omdat de samenleving is 'versplinterd' door toedoen van
politici die de persoonlijke vrijheid te veel hebben verheerlijkt. Alsof het CDA
en zijn voorgangers niet vrijwel onafgebroken hebben geregeerd sinds 1945. Alsof
Buma op een dag is komen invliegen van Mars en tot zijn ontsteltenis migranten
zag lopen. Vreemde types die nooit Gewone Nederlanders kunnen worden, want niet
geworteld in 'de joods-christelijke cultuur' - dat is de cultuur waarvan
schrijver Robert Vuijsje zich onlangs afvroeg 'of die soms een time-out had
tussen 1940 en 1945'.

Straks, wanneer D66 met drieënhalve zetel uit de verschroeide resten van deze
coalitie-in-wording komt gestrompeld, kan niemand beweren dat ze niet waren
gewaarschuwd.

De piemel speelt in al zijn facetten een prominente rol




Bekijk de oorspronkelijke pagina:

LOAD-DATE: 12 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              120 of 200 DOCUMENTS



                                 de Volkskrant

                            5 september 2017 dinsdag

Merkel tegen Schulz

SECTION: Opinie en Debat; Blz. 21

LENGTH: 716 woorden



HIGHLIGHT: Bondskanselier Angela Merkel en uitdager Martin Schulz debatteerden
zondag live op tv. Het leek meer op een duet dan op een duel, schrijven
commentatoren.


Ander Commentaar


'Merkel was niet fantastisch, maar wel zeker van haar zaak. Schulz daarentegen
begon even log en oubollig als Merkel in vroegere debatten. Meteen in het begin
trok hij zijn fundamentele kritiek op de bondskanselier terug in plaats van met
kracht te verklaren waarom Merkel, zoals zijn verwijt was, de democratie
schaadt. Dat maakte geen soevereine en oprechte, maar een angstige indruk.



Eigenlijk is Schulz de veel betere spreker. Maar 'eigenlijk' telt niet op zo'n
avond; Schulz kon het niet laten zien, hij kwam bijna nooit op gang, hij kon
nauwelijks punten scoren. De interviewers behandelden Merkel als een majesteit
en Schulz als haar bediende; en het lukte Schulz te zelden dat recht te zetten.
Merkel was de regeringsleider die de wereld bereist. Schulz de gewone man van
hiernaast. Hij was te braaf, te beperkt, te verzoenend, te weinig machtsbewust.
Hij was geen uitdager.'

Heribert Prantl, commentator

'Schulz bracht Merkel in verlegenheid toen hij aankondigde dat hij, als hij
kanselier zou worden, de onderhandelingen met Turkije over het lidmaatschap van
de Europese Unie zou afbreken. Merkel probeerde nog uit te leggen waarom ze
sowieso tegen een Turks lidmaatschap van de EU is, maar toch de onderhandelingen
als onderpand wilde behouden, maar delfde op dit punt toch het onderspit tegen
Schulz.'

Jasper von Altenbockum, commentator

'Het was een zeer beschaafd, zakelijk, men kan ook zeggen: strontvervelend
debat. Niemand kan nog beweren dat er in Duitsland te weinig over het
vluchtelingenbeleid en de integratie van moslims wordt gesproken. Want er werd
bijna een uur voor uitgetrokken. Maar ook over deze controversiële kwesties
ontspoorde dit zogenaamde duel in een persconferentie van de grote coalitie van
CDU en SPD ter verklaring en rechtvaardiging van het beleid.'

Stefan Kuzmany, commentator

'Het duel was net als de verkiezingscampagne: zonder spanning, voorspelbaar en
gouvernementeel. Slechts over weinig onderwerpen waren verschillen te
constateren. In plaats daarvan kabbelde het gesprek maar voort, Schulz viel
weinig aan, Merkel helemaal niet. Martin Schulz heeft niet één keer concreet
gezegd wat hij in het huidige Duitsland wil veranderen. Dat volgens cijfers van
het Duitse Instituut voor Economisch Onderzoek (DIW) tegenwoordig zo'n 40
procent van de Duitse bevolking een lager inkomen heeft dan eind jaren negentig?
Het was noch voor Merkel noch voor Schulz een thema. En de oorzaken daarvan al
helemaal niet. Ook dat steeds meer gepensioneerden miezerige pensioenaanspraken
hebben en één op de zes pensioengerechtigden een uitkering heeft beneden de
armoedegrens, lijkt geen van beide discussianten iets te kunnen schelen.'

Sahra Wagenknecht, lijsttrekker van Die Linke

'Met nog drie weken te gaan voordat Duitsland bepaalt of Merkel nog vier jaar
mag regeren, stond ze zondag tegenover haar rivaal in wat werd gepresenteerd als
duel, maar meer leek op een duet. Op één kwestie na, waren beiden het zo nu en
dan oneens, maar bleven harde aanvallen uit. Merkel is erin geslaagd een
campagne te voeren waarin ze weinig risico neemt en focust op de prestaties van
haar beleid in plaats van over de toekomst van het land te praten. In het
tv-debat deed ze hetzelfde.'

Griff Witte, bureauchef in Berlijn

'Anderhalf uur bleef het uiterst respectvol. Na de moddergevechten die we het
voorbije jaar zagen tussen bijvoorbeeld Trump en Clinton of Le Pen en Macron,
leek dit debat bijna televisie uit een ander tijdperk. Persoonlijk aanvallen
bleven uit, vroegere aanvallen werden zelfs afgezwakt.

Rimpelloze betrouwbaarheid, daar zijn de Duitsers erg gevoelig voor. Iemand iets
in de mond leggen wat niet helemaal klopt of stoere taal spreken die je niet kan
waarmaken: daar win je bij onze oosterburen geen verkiezingen mee. Het is de
kracht van Angela Merkel, het waren de details waar Schulz net iets te weinig
oog voor had.

Anderhalf uur lang discussieerden twee mensen over politiek, over opvattingen,
over een visie. Twee mensen die volgens de peilingen samen tweederde van de
Duitsers kunnen overtuigen. In Duitsland win je of verlies je debatten in stijl,
met argumenten, met beleidsonderwerpen. Een overwinning voor een land dat ooit
zo worstelde met democratie.'

Jeroen Reygaert, buitenlandredacteur




Bekijk de oorspronkelijke pagina:

LOAD-DATE: 4 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              121 of 200 DOCUMENTS



                                 de Volkskrant

                            5 september 2017 dinsdag

Voor Buma hoeft die verscheidenheid niet zo

BYLINE: ARIEJAN KORTEWEG

SECTION: Ten Eerste; Blz. 6

LENGTH: 732 woorden



HIGHLIGHT: Wat Sybrand Buma betreft moeten nieuwkomers zich aanpassen aan de
traditionele Nederlandse cultuur en waarden. 'Verscheidenheid is nooit een doel
op zich geweest.'


REPORTAGE H.J. Schoo-lezing


Niet wij moeten veranderen, maar de nieuwkomers. Immigranten en vluchtelingen
worden als ze naar Nederland komen onderdeel van een gemeenschappelijke
geschiedenis. 'Onze traditie, onze cultuur en onze waarden zijn zo mooi, die
geven we niet op, die mogen we niet laten verwateren.'



Dat is de politieke boodschap die CDA-leider Sybrand Buma maandagavond uitsprak
aan het eind van zijn doortimmerde H.J. Schoo-lezing, een jaarlijks initiatief
van weekblad Elsevier. De Nederlandse cultuur is niet gebouwd op het
cultuurrelativisme van het multiculturele vooruitgangsdenken, waarschuwde Buma.
'Verscheidenheid is nooit een doel op zich geweest.'

De lezing komt op een pikant moment. Toen Buma kort na de verkiezingen van maart
voor de lezing werd benaderd, kon niemand bevroeden dat er begin september nog
volop over een nieuwe regering onderhandeld zou worden. De lezing van Buma maakt
nog eens zichtbaar waarom de formatie zo lang duurt - nergens een begin van
raakvlak met het gedachtengoed van D66 te bekennen - en waarom de variant met
GroenLinks kansloos was.

Een jaar geleden stond VVD-minister Edith Schippers achter hetzelfde katheder.
Ze noemde onze cultuur 'een stuk beter dan alle andere die ik ken'. Maar ze
pleitte ook voor een 'vrijheidscoalitie' waarin iedereen welkom is: allochtonen
en autochtonen, moslim, christen en atheïst.

Buma komt tot een vergelijkbare waardering van onze cultuur, maar verbindt daar
andere conclusies aan. Waar Schippers zich op de toekomst richtte, grijpt Buma
terug op het verleden. Een vrijheidscoalitie is het laatste wat hij zou willen.
Veel van wat in deze tijd misgaat, is volgens hem juist terug te voeren op het
verabsoluteren van vrijheid en gelijkheid, beginselen van de Franse revolutie.
'Niet de welvaart, niet de gelijkheid, niet de vrijheid, maar het versplinteren
van de gemeenschap werd het grote gemeenschappelijke probleem.'

'Nieuwkomers bleken onze vrijheid niet als vanzelfsprekend te omarmen en hielden
meer dan verwacht vast aan eigen geloof, taal en cultuur. De gewone Nederlanders
bleven verweesd achter', constateert de CDA-leider. Die gewone Nederlanders
werden boze burgers, die vonden dat hun vrijheid en gelijkheid door de elite aan
de nieuwkomers werd verkwanseld. Met gevoel voor dramatiek: 'De gewone
Nederlanders raakten onderweg naar dat volmaakte Nederland iets kwijt: hun
gemeenschap, hun identiteit, het gevoel thuis en geborgen te zijn.' Een gevoel
dat wat Buma betreft schuilt in een traditie van collectieve waarden en van
leven in dienst van elkaar.

Van de islam is daarbij wat Buma betreft weinig te verwachten. 'De hoop dat een
soort Europese verlichte islam zou ontstaan, is ijdel gebleken.' Daarmee gunt
hij de islam aanzienlijk minder tijd om te emanciperen dan het christendom, dat
eeuwen nodig had om aan de gelijkheid van man, vrouw, homo en andersgelovige te
wennen.

De kern van de waarden waar Buma zijn hoop op vestigt is joods-christelijk. Al
neemt hij dat begrip ruim; er is ook een rol voor Griekse en Romeinse denkers,
voor het humanisme en - een deel van - de Verlichting. Nog verder werpt hij zijn
netten: moderniteit is volgens hem niet in strijd met de christelijke ethiek,
zij is er een gevolg van.

Wie Buma's boek Tegen het cynisme las, kon in de lezing veel herkennen. Larry
Siedentop, Groen van Prinsterer, Pim Fortuyn, apostel Paulus, Alexis de
Tocqueville, Samuel Huntington - het zijn terugkerende bronnen van inspiratie.

Verrassend kun je zijn visie bezwaarlijk noemen. Niet het individu (VVD), niet
de staat (PvdA), maar de samenleving is de kern - zijn partij draagt dat al
jaren uit. Wel nieuw is dat die boodschap door Buma wordt ingezet als bindende
kracht voor Nederland, én als ultiem middel om ongewenste invloeden buiten de
deur te houden. In de woorden van Buma: 'Een wapen tegen de verwarring.' Een
verwarring die - terugkerend element in de lezing - deels op het conto van 'de
nieuwkomer' wordt geschreven.

De Franse revolutie kende, naast de door Buma genoemde vrijheid en gelijkheid,
een derde ideaal: fraternité - broederschap. Anders dan de eerste twee is
broederschap geen recht maar een plicht: de opdracht zich om de ander te
bekommeren. In zijn lezing laat Buma die broederschap buiten beschouwing.
Wellicht valt hier het revolutionaire ideaal te veel samen met de
joods-christelijke beginselen.




Bekijk de oorspronkelijke pagina:

LOAD-DATE: 4 September 2017

LANGUAGE: DUTCH; NEDERLANDS

GRAPHIC: Sybrand Buma met teleprompters tijdens de H.J. Schoo-lezing.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              122 of 200 DOCUMENTS



                                 de Volkskrant

                           2 september 2017 zaterdag

Asielrecht en barmhartigheid

BYLINE: MARTIN SOMMER

SECTION: Opinie zaterdag; Blz. 5

LENGTH: 913 woorden



HIGHLIGHT: Verruiming van het kinderpardon is een premie op tijdrekken


Vrij zicht


Howick en Lili zijn deze week opgedoken en onder de hoede van jeugdzorg
geplaatst. U weet wel, de kinderen van de Armeense vrouw die twee weken geleden
met enige heisa is uitgezet. Benieuwd of er nog meer actie komt om de formatie
onder druk te zetten. Ik geloof niet dat de uitzetting gepland was, maar het
kwam wel goed uit, voor de televisie, voor Defence for Children, voor de
Kinderombudsvrouw die zich als Hoog college van staat steeds meer ontpopt tot
Hoge actiegroep tegen de staat.



D66 en de ChristenUnie bepleiten in de formatie voor zover ik weet nog altijd
een verruiming van het kinderpardon. Maar ik vind deze zaak daarvoor bepaald
geen reclame. Zeker, die kinderen zijn geworteld in Nederland. Ze kwamen hier
als peuters in 2008. Na een jaar kwam de eerste afwijzing. Daarna volgde nog
driemaal een afwijzing in beroep. Geen geloofwaardig vluchtverhaal, geen
onderbouwing van de beweerde staatloosheid. In het laatste vonnis, vlak voordat
de moeder werd uitgezet, schrijft de rechter dat ze 'sinds 2008 de tijd hebben
gehad' om aan te tonen dat ze zijn wie ze zeggen dat ze zijn. Tevergeefs.

ChristenUnie en D66 willen verruiming van het kinderpardon en met name willen ze
af van het criterium dat iemand die in aanmerking wil komen, moet hebben
meegewerkt aan zijn terugkeer. Juist dit geval laat zien hoe noodzakelijk dat
ogenschijlijk rare 'meewerkcriterium' is. Als je dat loslaat, wordt kinderasiel
een premie op tijdrekken. Wie de rechter vijf jaar lang trotseert, krijgt de
hoofdprijs. Wie zich netjes gedraagt en na een afwijzing vertrekt, is een
sukkel.

Wat deze zaak vooral aantoont, is hoezeer het hele asielrecht is vastgelopen.
Asielzoekers komen hier, melden zich en zetten alles op alles om te mogen
blijven. Begrijpelijk, want met een vergunning hoor je bij een verzorgingsstaat
die naar internationale maatstaven nog altijd zeer riant is. Asiel is een recht
en wie kan aantonen dat hij daarop aanspraak heeft, mag blijven. Daar zitten
allerlei perverse kanten aan.

De helft komt eigenlijk niet in aanmerking, en probeert het toch. Verbazend en
ook onthullend aan deze Armeense zaak is dat er nog altijd de ruimte is om
beroep op beroep te stapelen. Sinds jaar en dag draait bijna elke politicus aan
de gebedsmolen dat afgewezen asielzoekers écht weg moeten, maar het lukt
gewoonweg niet. Beleid dat al dertig jaar met de mond wordt beleden, maar nog
altijd een faalpercentage heeft van de helft, heet dramatisch mislukt beleid. De
krachtige lobby die vindt dat iedereen het mensenrecht heeft om hier te zijn,
speelt daarbij zeker een rol.

Alles bij elkaar verklaart het veel van de maatschappelijke weerstand tegen het
asielbeleid. Dat het radicaal anders moet, betoogt Michael Ignatieff, Canadees
denker, progressief politicus, biograaf van de filosoof Isaiah Berlin. Ignatieff
was gisteravond in De Balie, stond donderdag in deze krant en daarvoor al in het
FD. Zijn slotsom is dat het asiel vastloopt in de mensenrechten. Zijn boodschap
voor wie vindt dat iedereen het recht heeft om hier te komen en dat migranten
niet in Libië mogen worden tegengehouden: 'Als je het fascisme in Italië wilt
stimuleren, laat dan de grenzen onbeheerd.'

Ignatieff zei het voorzichtig, vanwege de verdragen en de protocollen, maar we
zouden asiel op een andere leest moeten schoeien. De cruciale kwestie is hoe je
maatschappelijke steun krijgt voor het binnenlaten van vluchtelingen. Niet door
permanent te wijzen op hun rechten, want zo kijken gewone burgers er beslist
niet tegenaan. Rechten veronderstellen gelijkwaardigheid en wederkerigheid die
er niet zijn.

Om die illusie in stand te houden wordt voortdurend geargumenteerd dat het
ruimhartig verlenen van asiel ook in ons voordeel is, dat ze allemaal tandarts
zijn en dat ze ons pensioen bij elkaar gaan verdienen. Iedereen weet dat het
niet waar is. Zo is in de rationalisatie de teleurstelling en de boosheid van de
burger ingebouwd. Ignatieff staat een radicaal andere aanpak voor. We moeten
niet langer de taal spreken van het recht maar van het geschenk, zegt hij. Want
zo wordt asiel door burgers beleefd. 'Wij zijn een genereus en meelevend land,
en de vraag ligt voor of we enkele mensen een geschenk willen geven in de vorm
van het staatsburgerschap. Dus niet allemaal.'

Barmhartigheid is de term die hierbij hoort, net zo christelijk van oorsprong
als mensenrechten. Gewone mensen willen best vluchtelingen opvangen. Wat ze niet
willen is dat zich allerlei mensen melden met een claim, bijgestaan door
betaalde krachten die geen enkele belangstelling hebben voor de maatschappelijke
gevolgen. Burgers willen dat zij bepalen wie het geschenk van het
staatsburgerschap krijgt, zegt Ignatieff. Ze weten hoe waardevol dat is, en
willen daarom controle hebben.

Het zou de weg openen om bijvoorbeeld een maximum aantal op te nemen
vluchtelingen vast te stellen. En dat zou vervolgens helpen om de angst voor de
multiculturele toekomst in te dammen. Ignatieff opent een debat dat hier
onmogelijk lijkt te zijn. Misschien durft hij dat, omdat hij uit het reuze
progressieve Canada afkomstig is, en zelf de mentor was van de bewierookte
premier Justin Trudeau. Dat laatste weerhoudt Ignatieff er niet van te vinden
dat 'onze multiculturele samenleving gebaseerd is op een zeer strikte grens- en
immigratiecontrole.'

MARTIN SOMMER is politiek commentator van de Volkskrant.

Asiel moet niet langer een recht zijn maar een geschenk, zegt Michael Ignatieff




Bekijk de oorspronkelijke pagina:

LOAD-DATE: 1 September 2017

LANGUAGE: DUTCH; NEDERLANDS

GRAPHIC: Ombudsvrouw: actiegroep...
Howick: weer opgedoken..
Ignatieff: strikte grenscontrole.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              123 of 200 DOCUMENTS



                                 de Volkskrant

                           2 september 2017 zaterdag

Een eigen geluid, gewone Nederlanders en Haagse wandelgangen

BYLINE: PIETER KLOK, PLV. HOOFDREDACTEUR

SECTION: Opinie zaterdag; Blz. 9

LENGTH: 621 woorden


Redactieblog de week van de hoofdredacteur

VOLKSKRANTGELUID

Bij mijn dagelijkse tocht op de racefiets naar het werk luister ik de laatste
maanden steeds vaker naar The Daily, de podcast van The New York Times. Hierin
neemt presentator Michael Barbaro uitgebreid de tijd om het laatste nieuws tot
in het kleinste detail door te spreken.

Ik mag ter redactie graag waarschuwen dat de aandachtsspanne van onze lezers
steeds korter wordt, waardoor onze stukken meer vaart moeten krijgen en onze
koppen pakkender moeten zijn. Maar een podcast is juist zo fascinerend omdat de
journalist ruim de tijd krijgt om nu eens heel precies uit te leggen hoe de
machtsverhoudingen liggen tussen Trump en de Republikeinen in het Congres, hoe
Noord-Korea aan zijn raketten komt of waarom nation building in Afghanistan
nooit is gelukt.

Het is slow journalism of - zo u wilt - mindful journalism. Ernaar luisteren
voelt als een frisse douche voor je hersenen, die door de dagelijkse
nieuwsstroom nog wel eens overprikkeld dreigen te raken.

De Volkskrant heeft net zo'n podcast, Volkskrant Geluid, nu nog eens per week en
binnenkort hopelijk vaker. Jonathan van het Reve, die in de vakantie wordt
vervangen door Laura van der Haar, is onze eigen Michael Barbaro. Ga snel
luisteren.

STAMGASTEN


In het Volkskrant Geluid van vorige week legde Gidi Heesakkers uit waarom ze zo
graag schrijft over het dagelijks leven van gewone Nederlanders. Gidi reist
alweer drie jaar lang elke week naar een café in Nederland om een stamgast te
interviewen. Dat levert prachtige miniatuurtjes op van Nederlanders die ondanks
vaak forse tegenslag, steeds weer vol goede moed aan de dag beginnen.

Deze zomer reisde Gidi Europese campings af om op bezoek te gaan bij
Nederlanders die elk jaar naar dezelfde plek op vakantie gaan. 'Dat deden wij
vroeger ook en dat beviel me uitstekend. Ik wilde weten waarom.'

Deze week interviewde ze de makers van Ik Vertrek, Expeditie Robinson en Geer en
Goor. Ook deze programma's teren bij voorkeur niet op leedvermaak. 'Ik haal er
zelf meer voldoening uit als het de mensen na een hoop ellende toch maar mooi
lukt', zegt een van de makers van Ik Vertrek. 'Het is makkelijk om te lachen om
de gewoontes van een ander, zegt Gidi zelf in het Volkskrant Geluid, 'maar we
hebben allemaal gewoontes en die zijn altijd een beetje lullig'.

LANGE FORMATIE

De Haagse redactie had voor de tweede helft van de vakantie alle verloven
ingetrokken. Tegen die tijd zou er zeker een regeerakkoord zijn en waren alle
handjes nodig, schatte chef Raoul du Pré in. Inmiddels gaat heel Nederland weer
naar school en is er nog steeds geen akkoord.

Toen ik bij Raoul informeerde of ze niet moe werden van al dat posten voor de
deur hielp hij mij bruut uit de droom. 'Als er iets staat te gebeuren krijgen we
tegenwoordig keurig een sms van de Rijksvoorlichtingsdienst.'

Deze formatieronde gebeurde er pas één keer iets onverwachts: de clash tussen
Pechtold en Segers bij het begin ervan. 'Tot ieders verbazing kwamen ze naar
buiten met opwinding in hun ogen en de mededeling dat ze het niet samen gingen
doen. We waren er toen gelukkig wel toevallig bij zodat we hun
gezichtsuitdrukkingen en hun woorden konden registreren.'

Maar in alle andere gevallen moet de informatie in de wandelgangen worden
opgehaald. En dat is moeilijk genoeg. Bij de langste formatie uit de
geschiedenis, die van 1977, zat de Volkskrant op de eerste rang, dankzij
PvdA-politici die royaal lekten. Sinds Rutte meedoet, houdt iedereen zijn mond.




REAGEREN? p.klok@volkskrant.nl

WILT U DE HIER BESPROKEN ARTIKELEN LEZEN? Zoek in onze app voor tablet of
telefoon naar 'redactieblog' of ga op uw computer naar
Volkskrant.nl/redactieblog




Bekijk de oorspronkelijke pagina: ,

LOAD-DATE: 1 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              124 of 200 DOCUMENTS



                                 de Volkskrant

                           31 augustus 2017 donderdag

Warme woorden

BYLINE: ARIEJAN KORTEWEG

SECTION: Opinie en Debat; Blz. 23

LENGTH: 752 woorden



HIGHLIGHT: Hoe de huisstijl van de PVV de boodschap verzacht.


column in Den haag


Jarenlang liep de PVV in de pas met andere partijen: hoekig, robuust, beetje
plomp, geen ruimte voor nuance, zichzelf vaak overschreeuwend. Maar nu is alles
anders. Iets van speelsheid is zichtbaar geworden. Kleine frivoliteiten die de
soms grimmige boodschap verzachten.



Ik heb het over de nieuwe huisstijl van de PVV, deze zomer weer in een reeks
filmpjes te zien. Ergens eind vorig jaar is die in werking getreden. Wanneer
precies is niet bekend. De PVV doet niet aan lanceringen en brengt de naam van
de vormgever niet naar buiten. Op verzoeken om toelichting wordt niet
gereageerd.

Die verandering van stijl kreeg tot dusver weinig aandacht. Terwijl daar alle
reden voor zou zijn. De PVV koos niet zomaar een letter, maar een opmerkelijk
geval. Kijk maar eens goed: de K heeft een gebogen knietje, de W is
asymmetrisch, de Q is een spiegel en er is een e met zo'n scheef
Heinekenstreepje. De N en M hebben gemene punten, maar andere letters koesteren
een tevreden buikje. Opvallend is dat ze zich breed maken, vriendelijk maar
beslist eisen ze de ruimte op.

Sinds die nieuwe huisstijl is het alsof Wilders wat minder verontwaardigd
klinkt. We lijken Wilders' woorden met een korreltje zout te mogen nemen. Zoiets
van: er staat dan wel 'Alle moskeeën dicht', maar u begrijpt zelf ook dat dit
niet kan. 'Arnhemmistan' leest in de nieuwe letter als de aankondiging van een
theatervoorstelling.

Een heel ander effect dan de Impact van de SP, de Helvetica Neue Condensed die
GroenLinks gebruikt of de Interstate Black Condensed 21 graden scheefgetrokken
van de VVD - robuuste letters die het eigen gelijk benadrukken en geen ruimte
laten aan twijfel.

Tot dusver werd alleen op de klaagbaak van FOK, een internetforum waarvan je het
bestaan gemakkelijk zou vergeten, over die stijlverandering geschreven. Dat was
niet positief. De letter zou op een onheilspellende manier aan de jaren dertig
doen denken.

Nederland heeft een indrukwekkende traditie op het gebied van typografie. Ik heb
wat deskundigen naar hun oordeel over de huisstijl gevraagd. Geen van hen kan de
letter thuisbrengen, en een associatie met de jaren dertig legt niemand. 'Ik zou
dit nooit met de PVV in verband brengen', zegt Tessa van der Waals, maker van
prachtige boekomslagen. 'Dit is een tegeltjesletter, zonder connotatie met
politiek. Hij roept niet op tot actie of verzet.' Ze vindt 'm wel oer-Hollands:
'Niet te pretentieus, en in combinatie met dat schone blauw als achtergrond een
fris geheel.' Een art deco letter, vermoedt ze, dus wellicht van eerder dan de
jaren dertig.

Van der Waals: 'Als je als PVV iets oer-Hollands wilt uitstralen, waarom dan
niet gekozen voor een Nederlands ontwerp als de Nobel, de letter van de
leesplank of die van de ANWB-bewegwijzering? Henk en Ingrid zullen dat niet als
zodanig herkennen, maar het geeft beslist een vertrouwd gevoel.'

Er bestaan veel vergelijkbare stileringen van lettertypes uit de jaren twintig
en dertig, zegt grafisch ontwerper René Knip. 'Een periode waarin het rommelde
in de wereld, misschien is dat een associatie. Letters verloren hun krullen en
schreven; toon de skeletconstructie - dat gold toen als modern.'

Hij vergelijkt de letter met een Mini of Fiat 500, al zijn die beter ontworpen.
'Je gebruikt een bron uit het verleden en gooit dat naar deze tijd als verse
snack. Dat is veilig en vertrouwd en trekt de aandacht, omdat het een beetje
afwijkt van het gangbare; dissonanten om de muziek te laten opvallen.' Knip
vindt de letter vooral geschikt voor logo's of kreten. Wat past bij de doorgaans
ultrakorte uitingen van de PVV.

Nu hij toch bezig is: dat PVV-beeldmerk met meeuw vindt hij erger. 'Niet
gestileerd, priegelig, het rood-wit-blauw is raar ingekleurd zodat onduidelijk
is om welke vlag het gaat.'

Letterontwerper Bas Jacobs van bureau Underware waardeert de letter om zijn
herkenbaarheid: 'Elke tekst in dit lettertype zal direct met de PVV worden
geassocieerd, het heeft een eigen smoel.' De letter zelf noemt hij klungelig.
'Het lijkt een free font, door een beginneling in een weekeinde bij elkaar
gezet. Met dit lettertype zal elke tekst de boodschap van een amateurclubje
lijken.' Een geometrische letter als deze moet optisch gecorrigeerd worden,
adviseert Jacobs.

Wat ze allemaal willen weten: koos de PVV een Nederlandse letter? Voor een
partij die wil 'dat Nederland van ons blijft' moet dat een vanzelfsprekendheid
zijn.

'Arnhemmistan' leest als de aankondiging van een theatervoorstelling




Bekijk de oorspronkelijke pagina:

LOAD-DATE: 30 August 2017

LANGUAGE: DUTCH; NEDERLANDS

GRAPHIC: 'Ik zou dit nooit met de PVV in verband brengen.'
K met gebogen knietje.
Werk van een beginneling?

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              125 of 200 DOCUMENTS



                                 de Volkskrant

                           31 augustus 2017 donderdag

Klem tussen de regen en het leger

BYLINE: BEN VAN RAAIJ

SECTION: Ten Eerste; Blz. 17

LENGTH: 957 woorden



HIGHLIGHT: De Rohingya-crisis in Myanmar escaleert. Duizenden Rohingya's zijn op
de vlucht voor het geweld tussen het leger en rebellen. Een humanitaire ramp
dreigt. Intussen vallen de zwaarste moessonregens in jaren.


Analyse Rohingya-vluchtelingen


Vierduizend Rohingya-vluchtelingen zitten klem op de grens van Myanmar en
Bangladesh. Op de vlucht voor geweld zijn ze gevangen op een smalle strook land
tussen het Myanmarese hek en de grensrivier Naf. Anders dan 18 duizend
lotgenoten die nog wel door mochten, wil Bangladesh hen niet meer opnemen. En
dus kunnen ze geen kant uit, in de hevigste moessonregens in jaren.



Rakhine, de deelstaat in Myanmar waar de Rohingya's vandaan komen, verkeert in
een toestand van bijna-oorlog. Vrijdag pleegden Rohingya-rebellen aanvallen op
tientallen politieposten tegelijk en bliezen bruggen en wegen op. Zeker 109
doden vielen er bij deze jongste escalatie in een al tien maanden durende strijd
tussen de rebellen en het regeringsleger, de Tatmadaw.

De rebellen zijn leden van de Arakan Rohingya Salvation Army (ARSA), voorheen
bekend onder de naam Harakah al-Yakin, een groep die zegt op te komen voor de
geknechte islamitische Rohingya-minderheid in het overwegend boeddhistische
Myanmar. De door Ataullah abu Ammar Jununi geleide groep werd vorige week tot
terroristische organisatie verklaard.

De escalatie is de onafwendbare uitkomst van tien maanden geweld. In oktober
vorig jaar voerden Rohingya-rebellen een veel kleinere aanval op drie
grensposten uit. Het leger reageerde met een langdurige vergeldingsoperatie die
gepaard ging met moordpartijen, verkrachtingen en etnische zuivering. Er vielen
honderden doden en 87 duizend mensen weken uit naar Bangladesh.

Die vluchtelingen voegden zich in het buurland bij de 400 duizend Rohingya uit
Rakhine die daar voor een deel al sinds de jaren negentig onder erbarmelijke
omstandigheden in kampen verblijven. Gevlucht voor etnische pogroms, voor het
laatst in 2012, waarbij leden van de boeddhistische etnische Rakhine-meerderheid
de islamitische Rohingya massaal over de kling joegen.

Het is een conflict met diepe wortels. De ruim 1,1 miljoen Rohingya worden door
Birmezen en Rakhines beschouwd als illegale indringers uit Bangladesh. Ze worden
ernstig gediscrimineerd en de regering heeft hun burgerrechten afgelopen jaren
stelselmatig afgepakt. Maar de Rohingya wonen al eeuwen in Rakhine.

Volgens een internationale commissie onder leiding van oud-VN-chef Kofi Annan,
die vorige week haar rapport over Rakhine presenteerde, is er maar een uitweg.
Myanmar moet werk maken van alle legitieme grieven in het verarmde en
gemarginaliseerde Rakhine. Inclusief die van de Rohingya, die betere
levensomstandigheden, meer bewegingsvrijheid en volledige burgerrechten moeten
krijgen.

De huidige escalatie maakt zo'n politieke oplossing een stuk moeilijker. Maar
ook dringender, zoals de aanval van vrijdag liet zien - niet toevallig een dag
na de presentatie van het rapport-Annan. Regeringsleider Aung San Suu Kyi zag de
aanval als een 'opzettelijke poging het werk te ondermijnen van allen die vrede
en harmonie willen in Rakhine'. Volgens een woordvoerder van de rebellen was het
een uitgelokte aanval, bedoeld om een grote legeractie voor te zijn.

Het grootste obstakel voor een oplossing is de onverzoenlijke houding van de
regering. Wij worden aangevallen en mogen ons dus verdedigen, verklaarde
nationaal veiligheidsadviseur Thaung Tun deze week. En Aung San Suu Kyi - klem
tussen militaire en boeddhistische hardliners - lijkt zich hier niet tegen te
verzetten. Een agressieve militaire aanpak zonder politieke strategie zal
volgens een rapport van de International Crisis Group echter averechts
uitpakken.

Het gewapend verzet van de ARSA-rebellen zal een oplossing evenmin naderbij
brengen. Het jaagt Suu Kyi in de armen van de hardliners en biedt de regering
kans het Rohingya-vraagstuk te afficheren als een kwestie van islamitisch
terrorisme. Gewone burgers zullen het voornaamste slachtoffer zijn van de
strijd. Maar dat is volgens analisten misschien ook de bedoeling: ARSA gelooft
dat chaos en keiharde militaire repressie haar zaak zullen bevorderen.

Belangrijk lijkt in elk geval (zoals bepleit door de VN en woensdag ook de
V-raad) dat Myanmar proportioneel reageert. En onderscheid maakt tussen
Rohingya-rebellen en -burgers. Dat gebeurt nu niet. En dat kunnen we ook niet,
zei een legerofficier tegen Reuters. 'Dit is hun gebied. Elk dorp kan hun
basiskamp zijn, elke moskee hun hoofdkwartier.' En dus worden dorpen en moskeeën
in brand geschoten, zoals satellietbeelden van Human Rights Watch laten zien.

De overkill vergroot het gevaar dat het conflict verder escaleert. Nu al zouden
honderden jonge Rohingya's vanuit Bangladesh zijn teruggekeerd om zich bij de
rebellen aan te sluiten. En hoewel er nog geen hard bewijs is voor connecties
met Islamitische Staat of Al Qaida kan het conflict volgens de International
Crisis Group een voedingsbodem worden voor islamitisch extremisme.

Ruim 1.500 doden moesson Zuid-Azië

De Rohingya-vluchtelingen in het grensgebied van Myanmar en Bangladesh zijn niet
de enigen in Zuid-Azië die lijden onder de hevigste moessonregens in jaren.
Overal in India, Nepal en Bangladesh zijn grote overstromingen en
aardverschuivingen. Volgens de VN zijn zeker 41 miljoen mensen door het
natuurgeweld getroffen. Al meer dan 1.500 mensen zijn omgekomen. Woensdag werd
de stad Bombay, het financiële hart van India, door overstromingen getroffen.
Buurland Bangladesh staat voor eenderde onder water. Meer dan 700 duizend huizen
zijn verwoest bij de zwaarste watersnood in 40 jaar. Het moessonseizoen leidt in
Zuid-Azië elk jaar tussen juni en oktober tot dodelijke slachtoffers en schade,
maar dit jaar zijn de regens wel erg hevig. Volgens wetenschappers is dit geen
direct gevolg van de klimaatverandering, maar de opwarming leidt wel tot
extremere neerslag, overstromingen en cyclonen.




Bekijk de oorspronkelijke pagina:

LOAD-DATE: 30 August 2017

LANGUAGE: DUTCH; NEDERLANDS

GRAPHIC: Een grenswacht uit Bangladesh beveelt de Rohingya-vluchtelingen terug
te gaan naar de Myanmarese kant van het water.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              126 of 200 DOCUMENTS



                                 de Volkskrant

                            29 augustus 2017 dinsdag

De kunsten

BYLINE: BERT WAGENDORP

SECTION: Ten Eerste; Blz. 2

LENGTH: 578 woorden


Column


Acteur Gijs Scholten van Aschat sprak zondag tijdens het Paradisodebat over de
toestand van de kunsten in Nederland. Scholten van Aschat is vanaf 1 september
de nieuwe voorzitter van de Akademie van Kunsten, een instituut dat de band
tussen de kunsten wil bevorderen, alsmede die tussen kunst, maatschappij en
wetenschap.



Zes jaar geleden bezuinigde het kabinet Rutte I op een kunstbudget van 900
miljoen 200 miljoen euro. Een belangrijke rol was daarin weggelegd voor
toenmalig staatssecretaris Zijlstra (VVD), die met zichtbaar genoegen het mes
zette in het elitaire kunstwereldje, broeinest van links hobbyisme en
subsidieslurpers. De storm van protest, met Mars der Beschaving en al, hielp
weinig.

Volgens Zijlstra was het geen rechts revanchisme, maar dat was het natuurlijk
wel. Zijlstra had de neoliberale tijdgeest mee. De kunsten moesten leren hun
eigen broek op te houden, er was niks tegen marktwerking en als het publiek niet
naar een voorstelling kwam, dan was die niet goed genoeg en kon er een streep
door. Als dat kaalslag betekende, dan was het nuttige kaalslag en het begin van
een revolutionaire cultuuromslag. Zelf hield Zijlstra erg van Metallica en die
band deed het ook zonder subsidie.

Scholten van Aschat haalde de goede oude tijd aan, toen acteurs na een
voorstelling het café indoken met kunstminnende politici als 'Hans van Mierlo,
Frits Bolkestein, Ruud Lubbers of Wim Kok' - die laatste naam verbaasde me, ik
had in Kok nooit een cultuurverslinder gezien. 'Mensen die verstand hadden van
kunst', zei Scholten van Aschat, 'die er een hart voor hadden. Dat is
verdwenen.'

Tegenwoordig worden politici volgens hem liever gezien bij een optreden van De
Toppers dan bij een voorstelling van Toneelgroep Amsterdam. Inderdaad was het
onder politici even bon ton om de liefde voor een volkszanger te belijden.
Balkenende en Samsom zeiden gek te zijn op Jan Smit, om te tonen dat ze dicht
bij de gewone man stonden - die hield kennelijk veel van Jan Smit. Dat Buma van
Adele is en Gert-Jan Segers van U2 laat mogelijk zien dat er een andere wind
waait.

Kunst, vond Scholten van Aschat, moet weer anti-gif worden tegen het
rendementsdenken, de heilige markt, de individualisering. Kunst moet het
wij-denken uitdragen, een bindmiddel zijn, engagement tonen en ruimte vragen
voor minderheden. Kunst is belangrijk, vond hij, want kunst draagt bij aan de
reflectie op het leven. Dat had hij ook een keer gezegd tegen Mona Keijzer van
het CDA, en toen antwoordde die: 'Dat kan ook door te gaan hardlopen, en dat is
gratis.' Keijzer (Nick en Simon) staat niet in het favorietenlijstje van de
Akademie van Kunsten voor de post van minister van Cultuur, dat is duidelijk.

De kunst wil er van Rutte III kortom graag geld bij, nu er een
miljardenoverschot is op de begroting. Er circuleert zelfs een bedrag: tachtig
miljoen euro extra. Tachtig miljoen, daar heb je nog geen JSF straaljager voor,
nog geen spits van de tweede garnituur. Het is een stuk minder dan wat de
130-kilometeroperatie van Rutte I destijds kostte. Tachtig miljoen dekt nog geen
acht uur zorgkosten.

En voor die fooi kan Rutte III zich dus zomaar profileren als een
vooruitstrevend kabinet met een visie en Rutte zichzelf als de nieuwe
Bolkestein, hoeder van het volk en de schone kunsten. Het is echt te geef.

De kunst is bescheiden geworden - niet in wat ze heeft te bieden, wel in wat ze
ervoor vraagt: geef gewoon die 200 miljoen terug.




Bekijk de oorspronkelijke pagina:

LOAD-DATE: 28 August 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              127 of 200 DOCUMENTS



                                 de Volkskrant

                           26 augustus 2017 zaterdag

Bijna elke dag spoelt een IS-lijk aan

BYLINE: DOOR ANA VAN ES

SECTION: Zaterdag; Blz. 11, 12, 13

LENGTH: 2686 woorden



HIGHLIGHT: Waar gebied is heroverd op IS in Irak, zitten families van de
strijders in de gevarenzone. Slachtoffers zoeken genoegdoening. Aan de oever van
de Tigris probeert een gouverneur de neiging tot eigenrichting de kop in te
drukken.


De zomer van wraak

In Irak is dit de zomer van wraak. Na de herovering van Mosul is het stroomdal
van de rivier de Tigris veranderd in een massagraf. Bijna dagelijks spoelen hier
lichamen aan van veronderstelde IS-strijders. Hoe gaan ze in het rivierdal om
met families die de kant van IS kozen? In het oeverstadje Hammam al-Alil
probeert de gouverneur de moorden en ontvoeringen te stoppen. Stroomafwaarts in
Qayyara krijgt een IS-familie gedwongen onderdak in een vluchtelingenkamp.

Hammam al-Alil 25 kilometer onder Mosul


'Haal het boek.'

De gouverneur zegt het tegen zijn twee zoons die nog leven. Hij ziet de jongens
het huis ingaan, aarzelend, omkijkend - alsof ze bang zijn om hem alleen te
laten in de tuin. Zijn eigen blik dwaalt naar de tuinmuur. Hij weet wat
daarachter schuilgaat. De overburen.

De gouverneur vreest de overburen.

Hij ontvangt buiten, op een schommelbankje. In de namiddagzon is het hooguit 40
graden, aangenaam voor de Iraakse zomer. Toch zou hij liever binnen zitten. Daar
is het veiliger. Maar dat kan hij het bezoek niet aandoen: het interieur is
zwartgeblakerd. De emir van IS die tijdens de jaren van zijn afwezigheid in de
gouverneurswoning verbleef, stichtte brand voordat hij vluchtte.

'Iedereen is verbijsterd dat we al zijn teruggekeerd. Maar ik wil de bevolking
laten zien dat je hier weer kunt wonen.'

'Dottore', noemen ze hem in Hammam al-Alil, de doctor. Khalef Khadr Mohammed al
Joubouri, 55 jaar. Telg uit een geslacht dat in Irak grootleverancier is van
bestuurders sinds de Ottomaanse tijd. Oud-rechter. Generaal in het leger van
Saddam Hussein. Op een zijspoor gezet na de val van Saddam, daarna zijn carrière
glansrijk weer opgepakt. Nu is hij ra'is - president van de lokale raad, de
belangrijkste man in dit district ten zuiden van Mosul.

Al Joubouri heeft toegang tot de hoogste kringen in de hoofdstad Bagdad en laat
zich daar graag op voorstaan. Laatst nog: een persoonlijk onderhoud met de
Iraakse premier, Haider al Abadi. Ook die maakt zich zorgen om de perikelen in
Hammam al-Alil. 'Al Abadi zei tegen me: we leveren alles, als de problemen onder
de bevolking maar stoppen.'

Zijn zoons overhandigen het boek. Van buiten lijkt dat onschuldig genoeg: een
ringband met een gebloemd kaft, bijna als een schoolschrift. Gezeten op zijn
schommelbankje slaat Al Joubouri het boek open. Hij wijst op de kolommen die hij
eigenhandig heeft volgeschreven, met informatie uit de lokale raad waarvan hij
voorzitter is en van de veiligheidsdiensten.

De namen, in blauwe, zwarte en rode inkt. Vele honderden zijn het er. Bewoners
uit Hammam al-Alil, de 78 dorpen in het omliggende district - de 'beschaafde
dorpen' op de westoever van de rivier, de dorpen op de oostoever waar ze, nu ja,
nog net zo leven als een eeuw geleden. Zelfs ook namen uit Qayyara, verder
stroomafwaarts gelegen. Allemaal kozen ze de kant van de vijand. Wie in het boek
staat, was fout.

'IS-families.'

Vermaard kuuroord

Wat te doen met de IS-families in je eigen stad? Deze vraag houdt alle
bestuurders in het rivierdal bezig. Het gaat vooral om sympathisanten, nuanceert
Al Joubouri. 'De strijders zijn dood of verdwenen. Het gaat om hun vaders, hun
ooms.' Slechts 130 families in Hammam al-Alil zijn IS gevolgd naar Syrië of
verhuisd naar een vluchtelingenkamp. De rest woont nog steeds tussen de
bevolking.

Hammam al-Alil - 'Fris Bad' - was in betere tijden een vermaard kuuroord. De
provinciestad wordt aan de oostkant omzoomd door de Tigris. Het stroomdal van de
mythische rivier oogt vredig. Zelfs in de Iraakse zomerhitte zijn de
uiterwaarden groen gebleven. Op de oever staat een pompstation van
hulporganisatie Oxfam, om de bevolking van schoon drinkwater te voorzien. Het
water is blauw en doorschijnend helder, als van een rivier zonder geheimen.

's Middags na de lunch plonzen agenten van de federale politie in het water. Hun
uniformen laten ze in bundeltjes achter op de oever, bovenop hun laarzen. De
agenten beamen dat de rivier niet zo schoon is als die lijkt. Ja, ze weten wat
hier in het water drijft, lacht een 28-jarige sergeant. Maar wat moeten ze
anders? De Iraakse zomer is verzengend, het water heerlijk koel.

Zwemmen is het enige vertier tijdens hun dienst. In Hammam al-Alil is de
bevrijding alweer negen maanden geleden, maar in de praktijk leveren de agenten
nog altijd strijd met IS. Onlangs nog: mortier afgevuurd op een humvee, drie
gewonden. Sleeper cell. Negen maanden na de bevrijding zit Hammam al-Alil daar
vol mee.

Veel problemen hier, zegt de sergeant. Hij neemt een duik.

Bijna elke dag spoelt in de rivier een lijk aan. 'Elke dag', grijnst Rabi Mes
Aan, 15 jaar, de blik van een straatschoffie, de mouwen van zijn Qatar
Airways-voetbalshirt ('Lionel Messi') opgestroopt rond een broodmager lijf. De
tiener werkt in de bouw. In Hammam al-Alil wordt volgens hem maar weinig
gebouwd, driekwart jaar na de bevrijding. Dus heeft hij tijd om te jutten naar
lijken.

Deze morgen nog was het raak, op zijn favoriete vindplaats: een grassige
uiterwaard, niet ver van het met westers geld gebouwde pompstation voor
drinkwater. De lichamen zijn van IS-strijders die zijn gedood tijdens de laatste
bloedige dagen van de herovering van Mosul in juli, vertolkt Rabi de meest
gangbare theorie. 'Vanmorgen vonden we een buitenlandse strijder. Dat weten we
omdat we documenten op hem vonden in een andere taal dan het Arabisch.'

De documenten geven Rabi en zijn maten aan de politie. Geld en telefoons
verdelen ze onderling. Niemand in het stroomdal van de Tigris voelt zich
geroepen om dode IS-strijders te begraven. Forensisch onderzoek is niet aan de
orde. Na het plunderen duwen Rabi en zijn makkers het lijk daarom weer weg. Van
de oever af, terug de rivier in. Stroomafwaarts, in het water dat zo helder
lijkt.

Massagraf

Komen de lichamen echt uit Mosul? In de tuin, op zijn schommelbankje, aarzelt
gouverneur Al Joubouri. 'We weten het niet. We weten ook niet of ze van
IS-strijders zijn of gewone burgers.'

Voor de gouverneur zijn de lichamen in de rivier de zoveelste aanwijzing dat de
bevolking wraak wil. Hammam al-Alil heeft zwaar geleden onder de bezetting door
IS. Bij de bevrijding in november werd in de stad een massagraf met naar
verluidt honderden lichamen aangetroffen: militairen en politieagenten uit de
buurt, geëxecuteerd door de extremistische beweging op het eind van de oorlog.

Sinds dit voorjaar tekent een spoor van vergelding zich af onder de bevolking.
Meerdere IS-verdachten zijn doodgeschoten in een veld. Elf, volgens sommige
berichten. 'Hooguit twee', zegt de gouverneur. In de broeierige hoofdstraat,
waar het voor Iraakse begrippen ongewoon stil is, fluisteren winkeliers over
ontvoeringen 'voor geld'. Een Facebookgroep met 650 leden die zich 'Revolutie
Hammam al-Alil' noemt, riep in juni op tot bijltjesdag. De IS-families moeten
verhuizen. Weg uit de stad.

'Ik ken de initiatiefnemers van de groep persoonlijk', zegt Al Joubouri. 'Ze
zijn ook betrokken bij de ontvoeringen. Dit is een probleem: sommige leden
werken bij de politie. Ze doen alsof ze mensen arresteren, maar ze eisen
losgeld.'

Kijk, Al Joubouri begrijpt hen. Heel goed zelfs. Hij is zelf slachtoffer van IS.
'De mensen van mijn stam die door hen gedood zijn, ik kan ze niet eens tellen.
Het zijn er te veel om op te noemen.' Wat men in het Westen weleens vergeet: in
zijn stad bestaat het probleem dat nu IS heet al sinds 2004, toen de extremisten
zich nog Al Qaida noemden. Zijn zoons die hier als schildwachten bij de
tuinpoort staan, doen dat met reden: een derde zoon is onthoofd door Al Qaida.

Al Joubouri, een man van het overheidsgezag en daarom de vijand, ontsnapte zelf
ternauwernood aan een liquidatie. Drie van zijn bewakers zijn in 2005 vermoord.
Zijn broer is ook gedood door de extremisten, evenals een oom.

Maar de gouverneur wil het goede voorbeeld stellen. De bibliotheek die hij bezat
voordat IS die in brand stak - 3.500 boeken - stond vol literatuur over recht.
In Irak is het rechtssysteem vastgelopen: een politieonderzoek dat drie dagen
mag duren, duurt nu maanden. Toch is het voor de oud-rechter duidelijk: ook wie
verdacht wordt van betrokkenheid bij IS, verdient een proces. Eigenrichting kan
nooit.

'Anders ben je niet beter dan IS. Het is moeilijk, zeker als je weet dat ze jouw
familieleden hebben vermoord en je huis in brand hebben gestoken, maar geweld
leidt tot meer geweld.' Hij is in gesprek gegaan met de organisatoren van de
Facebookgroep. 'Sommigen ken ik persoonlijk. Ik heb met ze gepraat. Ik heb
uitgelegd: ook ik ben geraakt door IS. Toch houd ik me aan de wet. Ze weten dat
het niet kan. Ze zijn er nu mee gestopt.'

Met een lachje: 'Ik heb hier ervaring mee, al uit de tijd van Al Qaida. Je moet
het recht in Irak aan mensen opdringen.'

Al Joubouri wijst naar de tuinmuur. Hij hoeft maar de poort uit te lopen om
eraan te worden herinnerd hoe moeilijk het is wat hij predikt. 'De overbuurman
heeft vier zoons. Allemaal bij IS.'

Hij heeft geen idee wat er met die zoons is gebeurd. In Hammam al-Alil is alles
mogelijk. De mannen van de Federale Politie die elke middag verkoeling zoeken in
de rivier vol lijken, vonden onlangs nog een IS-strijder in de kelder van een
woning. Die werd daar verborgen gehouden door zijn vader. Al Joubouri praat niet
meer met de overbuurman, laat staan dat hij daar aanklopt.

Maar als hij hem op straat ziet, groet hij wel. Eén woord. 'Salaam.'

Vrede.

Qayyara 65 kilometer onder Mosul

De man onder het plastic tentzeil stelt zich voor als 'Abu Hassan', vader van
Hassan. Vraag hem waar Hassan is gebleven, en het wordt stil. Zijn oudste zoon
leeft niet meer. Met Hassan zijn de problemen begonnen.

De tent ziet beige van het woestijnstof. Onder de luifel, verscholen tegen de
hitte, bivakkeren zijn acht overlevende kinderen en twee vrouwen. De Korantekst
waarin staat dat een man twee, drie of zelfs vier vrouwen mag trouwen, heeft Abu
Hassan letterlijk opgevat, zoals veel mannen in het rivierdal van de Tigris.
'Mijn twee echtgenotes', zegt hij met een restant van trots.

Tot vorig jaar had Abu Hassan een goede baan als wiskundeleraar op een
middelbare school. Zijn droom: verder studeren aan de universiteit van Mosul,
met een speciale beurs voor docenten. Die universiteit, voor de komst van IS een
van de meest vooraanstaande onderwijsinstellingen van Irak, ligt nu in puin.

Een gebroken toekomstdroom en twee echtgenotes: in het vluchtelingenkamp bij
Qayyara wemelt het van mannen als Abu Hassan. Het kamp, een van de grootste in
de regio, bestaat uit duizenden tenten, opgezet in lange rijen verdeeld over
zeven immense velden - een stad van verloren hoop.

Tribale kwestie

De meeste vluchtelingen kwamen hier in het heetst van de strijd, in het najaar
van 2016. Nu de oorlog met IS hier voorbij is, maken ze zich op om terug te gaan
naar huis. Maar Abu Hassan arriveerde hier met zijn gezin pas in maart. Dat is
meer dan een half jaar na de bevrijding van deze streek.

Waarom hij toen plotseling naar het kamp vluchtte? 'Een tribaal probleem.'

Abu Hassan komt uit Aswaya, een dorp vlak bij Qayyara. Het kampbestuur spreekt
van een buitenwijk. Meer dan een weg met verstofte huizen langs de rivieroever
blijkt het niet te zijn. Wel is het gehucht strategisch van belang: hier ligt
een pontonbrug over de Tigris. Een keer of twee, drie per week drijft een lijk
tegen de brug aan. Nu ook weer: een man met een baard, verschoten van kleur,
grotesk opgezwollen.

'Geen foto's', schreeuwt de legerkapitein op de brugpost. Hij is beducht voor
een verhaal over 'mensenrechtenschendingen'. In de Britse pers zijn berichten
verschenen dat IS-strijders in het rivierdal geëxecuteerd worden. Dit is een
IS-lijk, zegt hij. 'Maar misschien ook een burger. We weten het niet.'

Straks, als niemand kijkt, zullen de militairen proberen het lijk weer de
stroming in te duwen. Dan drijft het verder, onder de pontons door, naar
Sharqat, nog in handen van IS. Of misschien - gelach op de brug - helemaal naar
de Iraakse hoofdstad Bagdad. Alleen als een lijk echt niet verder wil, vormt
deze brug een eindhalte. Het lichaam wordt uit het water gehaald en naar het
mortuarium in Mosul gebracht. Daarna wacht een anoniem graf.

Op de weg naar de brug is het verkeerd gegaan, zegt Abu Hassan. 'Ons huis lag
aan de doorgaande weg.'

Vanuit zijn woning zag hij de bezetters langsrijden. Eerst de Amerikanen in hun
humvees, na de val van Saddam Hussein in 2003. Met hun gewelddadige
contraterreuracties dreef het Amerikaanse leger veel inwoners van het rivierdal
in de armen van Al Qaida. 'In veel andere plaatsen zijn de Amerikanen nooit
geweest. Ze kwamen niet in steegjes. Maar wij zagen alles langskomen.' Na de
Amerikanen was het de beurt aan IS. 'IS reed bij ons door de straat.'

Zijn zoon Hassan, geboren in 1996, leerling in de vijfde klas van de middelbare
school, een jongen die nooit veel met godsdienst had, was gelijk verkocht. 'Die
mannen, hun wapens, hun kledingstijl, de zelfverzekerde manier waarop ze
preekten... Drie maanden heb ik geprobeerd om hem te beïnvloeden, om hem tegen
te houden.'

Maar in het najaar van 2014 zei Hassan: 'Vader, ik heb mijn keuze gemaakt.' Hij
verliet het ouderlijk huis, om mee te vechten met IS.

Vonnis door de sjeik

Wat doe je met een zoon bij IS? Af en toe kwam Hassan thuis van het front. Je
moet hem tegenhouden, waarschuwden familieleden. Abu Hassan wist niet hoe. Naast
hem, op een bed in een hoop lappen, ligt de oudste van zijn echtgenotes te
herstellen van een auto-ongeluk. Zij is 'Umm Hassan', moeder van Hassan. Als
haar kind een paar dagen uit de oorlog kwam, verwende ze hem juist. 'Ik ben zijn
moeder. Ik was zo bang dat hem iets zou overkomen.'

Op een dag werd er op de deur geklopt. IS-strijders. Het lichaam van Hassan
lieten ze achter op de stoep. Gesneuveld in de strijd, nog geen 20 jaar oud.

De buren toonden medeleven. Tot IS werd verslagen en iedereen het gezin de rug
toekeerde. Abu Hassan bleek op een lijst te staan van mensen die met de
extremisten samenwerkten. 'Ze beschuldigden mij ervan dat ik ook IS-lid was.' De
wiskundeleraar werd opgepakt, opgesloten, ondervraagd. Na een half jaar kwam hij
vrij. Het Iraakse justitieapparaat zag geen bewijs voor zijn schuld.

Maar dat heeft hem weinig geholpen.

De buren, de familie, de stam - ze hadden geen rechter nodig om Abu Hassan toch
te straffen. Een vader die toestaat dat zijn zoon bij IS gaat, is in het tribale
Irak aansprakelijk. De plaatselijke sjeik sprak zijn vonnis uit: de
familiewoning moest vernietigd. In brand gestoken. Volksmilities, de hashd,
zetten het huis in lichterlaaie. Abu Hassan, zijn echtgenotes en acht kinderen
zijn verbannen naar het vluchtelingenkamp.

Hun tent staat in een speciaal vak. 'Voor IS-families', zegt de kampleiding
zonder omhaal. Het zijn er tientallen. Ze zijn anders dan andere vluchtelingen.
Sommigen hebben met dekens een speciaal vrouwenvertrek gemaakt in de tent. Onder
IS kon je goed zaken doen, zegt een van de buren. 'In Mosul is het moment van de
wraak aangebroken', zegt een jongeman. Zijn oom vecht met IS in Syrië.

Aan het begin van de tentenrij wappert een vlag van de hashd. De kampmanager,
Saad Ferman, een geoloog die door de oorlog in het vluchtelingenwerk belandde,
vindt het prettig dat deze militiestrijders toezicht houden binnen de hekken.
Het kamp ligt slechts drie kilometer verwijderd van een dorp dat onlangs
kortstondig door IS werd terugveroverd op het Iraakse leger. 'We zitten vlak bij
de frontlijn.'

Ferman woont zelf in Qayyara. Hij kent Abu Hassan. Wat hem is overkomen, geldt
voor veel IS-families, verzucht hij: vrijgesproken door justitie, verstoten door
hun eigen stam. Dit kamp is de enige plek waar ze kunnen overleven. 'De eerste
drie, vier dagen, misschien een week, zijn de IS-families bang dat hen in het
kamp iets overkomt. Ze mijden andere families, die zijn gevlucht voor IS. Daarna
zien ze dat ze hier in elk geval veilig zijn.'

Voelt Abu Hassan zich veilig, bewaakt door de milities die zijn huis op de
rivieroever in brand staken? 'Deze tent is alles wat we hebben', zegt hij met
tranen in zijn ogen. 'Voor mij en mijn echtgenotes is het afgelopen.'




Bekijk de oorspronkelijke pagina: , ,

LOAD-DATE: 25 August 2017

LANGUAGE: DUTCH; NEDERLANDS

GRAPHIC: GOUVERNEUR Al Joubouri ontvangt buiten. Binnen is het zwartgeblakerd,
door toedoen van IS.
VLUCHTELINGENKAMP Waterpunt in het kamp bij Qayyara. De meesten kwamen hier
najaar 2016.
ZWEMWATER Een sergeant van de federale politie gaat zwemmen in de Tigris bij
Hammam al-Alil. 'Ja, we weten wat hier in het water drijft.'
LICHAAM Een lijk in de Tigris bij Mosul. 'We weten niet of de lijken van
IS-strijders zijn of van burgers.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              128 of 200 DOCUMENTS



                                 de Volkskrant

                           23 augustus 2017 woensdag

Huizenhausse verschilt van de vorige

BYLINE: DOOR GIDI POLS

SECTION: Ten Eerste; Blz. 19

LENGTH: 881 woorden



HIGHLIGHT: De snelle stijging van de huizenprijzen doet denken aan die van begin
deze eeuw, in 2008 eindigend met de economische crisis. Vrees voor een herhaling
vinden woningmarktexperts echter ongegrond.


Analyse: woningmarkt

Na de magere crisisjaren spreken makelaars en bankiers weer over een markt die
lokaal droogkookt en oververhit raakt. Voortdurend wordt de huizenmarkt
vergeleken met het niveau van 2008. Een scheve vergelijking, zeggen
woningmarktexperts. Verschillen zijn er in overvloed: de eisen voor
startershypotheken zijn veel strenger, de kleine belegger is in opmars en de
rente staat historisch laag.

Strengere eisen voor startershypotheken

Voor 2008 was er een overvloed aan financiering voor starters en gezinnen. Jonge
kopers kregen met gemak goedkope, maar risicovolle aflossingsvrije hypotheken
voor hun eerste huis. In het laatste jaar voor de crisis had zelfs de helft van
alle huishoudens met een hypotheek een aflossingsvrije variant. Toen de
huizenprijs na 2008 begon in te storten, kwamen huishoudens die gedwongen
moesten verhuizen met gigantische restschulden te zitten.

Om de starters te beschermen kwamen er nieuwe regels. Wie aanspraak wil maken op
de hypotheekrenteaftrek moet sinds 2013 zijn hypotheek binnen dertig jaar
aflossen. Op die manier droeg de politiek de aflossingsvrije hypotheek naar het
graf. In de tussentijd werd ook het bedrag dat een koper maximaal mag lenen
steeds lager. Vanaf 1 januari moet de hypotheek gelijk zijn aan de waarde van
het huis. Jonge huizenkopers hebben hierdoor steeds meer eigen geld nodig om te
kopen en moeten rekening houden met hogere lasten voor aflossing. Voor
doorstromers gelden de regels van hun oude hypotheek.

Opmars van de kleine belegger

Terwijl rijke particulieren de huizenprijzen in Londen of Parijs al sinds de
late jaren negentig opdrijven, bleven gezinnen de motor in de Nederlandse
steden. Nu groeit ook hier het aandeel van de particuliere belegger. Vorig jaar
kwam ongeveer 6 procent van de verkochte huizen in hun handen, bijna twee keer
zo veel als in 2008, becijferde het Kadaster. In Maastricht kochten de kleine
vastgoedbeleggers in 2016 zelfs 20 procent van de verkochte huizen.

Voor de crisis waren de particuliere beleggers een verwaarloosbare groep. 'Onze
leden waren vooral kleine ondernemers op leeftijd. Bakkers of slagers die met de
huurinkomsten uit een extra huis hun pensioen veiligstelden', zegt Co Koning,
directeur van Vastgoed Belang, de vereniging van particuliere beleggers in
vastgoed. Sinds twee jaar verwelkomt Koning jaarlijks ongeveer driehonderd
nieuwe leden. 'Het eerste jaar dachten we dat het een toevalstreffer was.
Vijftien jaar lang nam ons ledenaantal af. Inmiddels zien we dat het een trend
is die aanhoudt. Het stof is flink van de vereniging afgeklopt.'

Historisch lage rente

De opmars van de beleggers heeft te maken met de lage rentestanden. De Europese
Centrale Bank probeert met historisch lage rentes de economie te stimuleren. Met
als gevolg dat wie zijn geld voor tien jaar vastzet op een spaarrekening
gemiddeld slechts 1 procent rente krijgt.

'De spaarrekening levert nauwelijks iets op', zegt Koning. 'En aandelen vinden
de particuliere beleggers vaak te riskant.' Dus kopen ze huizen om te verhuren
aan studenten, expats of Airbnb-toeristen. 'Dat levert al snel een bruto
rendement van 6 tot 7 procent op.'

De historisch lage rentestand drijft niet alleen beleggers naar de huizenmarkt.
De spaarrente is niet de enige die procenten lager staat dan in 2008. Ook de
hypotheekrente is sindsdien flink gedaald. Doorstromers maken graag gebruik van
de lage hypotheekrentes die de lasten van een mooier, groter of nieuwer pand
beperkt houden. Twee op de drie huizen worden tegenwoordig gekocht door
doorstromers.

Huizen zijn nog beter betaalbaar

Door die lage hypotheekrente zijn huizen nog relatief betaalbaar, ondanks de
hoge prijzen. 'In 2008 ging 27 procent van het netto-inkomen op aan woonlasten.
Het duurt nog wel een paar jaar voordat we dat punt bereiken. Nu is dat nog maar
23 procent', zegt woningmarkteconoom Senne Janssen van ING. Toch lijkt het goed
mogelijk dat de huizenprijs zo lang blijft doorstijgen dat het niveau van 2008
overtroffen wordt. Janssen: 'Londen en Helsinki laten zien dat zelfs als de
gezinnen en andere doorstromers afhaken de prijzen nog kunnen doorstijgen.'

De combinatie Londen en woningmarkt is voor veel mensen een schrikbeeld. Terwijl
de gewone man niet langer kon kopen, bleef het aantal vastgoedbeleggers
toenemen. Hoewel het aantal beleggers dus ook in Nederland toeneemt, zijn
Londense praktijken hier onwaarschijnlijk. In de Britse hoofdstad zijn het rijke
buitenlanders die massaal panden kopen en zo de prijs opdrijven. 'Hier koopt die
groep niet op grote schaal. Waarschijnlijk omdat Londen toch wat bekender in de
oren klinkt voor de gemiddelde Chinees dan Amsterdam of Rotterdam', zegt
woningmarkteconoom Philip Bokeloh van ABN Amro.

Of Nederlandse beleggers de prijs zelfstandig kunnen voortstuwen, is maar zeer
de vraag. Het is geen heel stabiele groep. De rentes beginnen alweer licht te
stijgen. Als dat in snel tempo doorzet, zouden ze zomaar weer massaal kunnen
overstappen naar de spaarrekening of obligaties. Janssen: 'Als tegelijkertijd de
woningbouw ook flink toeneemt, heeft de markt maar een klein zetje nodig om weer
een flinke prijscorrectie te krijgen.'

Het aandeel van kleine particuliere beleggers neemt toe, die van grote uit het
buitenland minder snel

23




Bekijk de oorspronkelijke pagina:

LOAD-DATE: 22 August 2017

LANGUAGE: DUTCH; NEDERLANDS

GRAPHIC: Te koop: een woning aan de Marmotberg in Roosendaal.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              129 of 200 DOCUMENTS



                                 de Volkskrant

                           12 augustus 2017 zaterdag

Vóór het trauma

BYLINE: JORIS VAN CASTEREN

SECTION: V Zomer; Blz. 32, 33

LENGTH: 1269 woorden



HIGHLIGHT: In een nieuwe vertaling van het eerste deel van zijn verzameld werk
staan de beste verhalen van Fjodor Dostojevski. Want na zijn bijna-executie in
1849 zou hij nooit meer zó excelleren.


FICTIE



Fjodor Dostojevski: Arme mensen en negen andere romans en novellen

****
Vertaling Arthur Langeveld en Madeleine Mes
Uitgeverij Van Oorschot, 584 pagina's, €39

In het voorjaar van 1849 werd in St.-Petersburg een groepje potentiële
revolutionairen opgebracht omdat zij bijeenkomsten bezochten van de zonderlinge
oproerkraaier Michael Boetasjevitsj-Petrasjevski, die een schat aan clandestiene
boeken bezat en zich, aldus Karel van het Reve in Geschiedenis van de Russische
literatuur, soms als vrouw verkleedde. Het jaar ervoor hadden zich in enkele
Europese landen couppogingen voorgedaan, en zoiets zag de barse tsaar Nicolaas I
in zijn rijk niet graag gebeuren.



Enkele leden van de groep mochten hun cel in de Pieter en Paulsvesting snel
verlaten, de rest werd beschuldigd van 'deelname aan misdadige complotten'.

Een van de vermeende samenzweerders was Fjodor Michailovitsj Dostojevski
(1821-1881), zoon van een armendokter uit Moskou, die aan de Petersburgse school
voor genie-officieren was gaan studeren. In 1846 had hij Arme mensen
gepubliceerd, een epistolaire roman die dankzij de welwillende ontvangst van
Belinski insloeg als een bom. Met Belinski, die de tot dan toe vrome en
romantisch ingestelde jongeman had ingewijd in het atheïstische en
socialistische gedachtengoed van Fourier en Saint-Simon, was een hechte
vriendschap ontstaan.

Na een half jaar voorarrest werden Dostojevski en trawanten naar het
Semenovskiplein gebracht, waar een schavot was opgericht. Een ambtenaar las het
vonnis voor: dood door fusillade. Ze moesten lijkwaden aantrekken, een priester
ging voor in gebed. Petrasjevski en twee anderen werden aan palen vastgebonden.


Terwijl de militairen in het vuurpeloton onder tromgeroffel hun geweren
richtten, kwam een ordonnans het plein op. Die meldde dat het de tsaar had
behaagd het straffe vonnis om te zetten in acht jaar dwangarbeid, later
teruggebracht tot vier, in een Siberisch strafkamp. Deze barbaarse gang van
zaken zou zijn uitgedacht door tsaar Nicolaas zelf.

'De ervaring van die dag reet een diepe wonde in Dostojevski's ziel, die nooit
echt is geheeld,' merkte Vladimir Nabokov op in een van zijn befaamde colleges,
later bijeengebracht in Lectures on Literature (1981).

In Siberië, waar Dostojevski in Herinneringen uit het dodenhuis (1862)
uitgebreid over berichtte, ontwikkelde hij volgens Nabokov, die geen hoge dunk
had van zijn vakgenoot, 'een ziekelijk neurotisch christelijk geloof' en
construeerde een 'kunstmatig, pervers ideaalbeeld van de eenvoudige Russische
volksmensen'.

Na onder de mildere Alexander II te zijn gerehabiliteerd werd het erger.
Dostojevski beschouwde het Westen als een duivelse bedreiging; een kracht die
uit was op vernietiging van de Slavische wereld. 'Het is de houding die ook het
fascisme of communisme typeert', concludeerde Nabokov.

Deze eigenaardige opvattingen, die Dostojevski er inderdaad op nahield, zouden
zijn latere, beroemde werken - Misdaad en straf (1866), De idioot (1869), Boze
geesten (1872), De gebroeders Karamazov (1881) - grondig hebben bezoedeld. In
deze boeken kwamen, aldus nog steeds Nabokov, slechts 'arme, misvormde,
verwrongen zielen' voor die 'geen enkele ontwikkeling' doormaakten, behalve dat
ze zich tenslotte, een vaste truc, berouwvol tot god wendden.

In de Russische bibliotheek van uitgeverij Van Oorschot is zojuist als deel 1
van de Verzamelde Werken een nieuwe vertaling verschenen van Dostojevski's
vroegste werk - Arme mensen en negen andere romans en novellen - dat hij grofweg
tussen 1845 en 1848 schreef.

Als we Nabokovs nogal rigoureuze analyse volgen, zou in dit herziene eerste deel
Dostojevski's beste werk moeten staan; het trauma van de schijnexecutie, die hem
via Siberië naar God zou terugvoeren, had zich immers nog niet voorgedaan.

Een ander trauma overigens wel: de raadselachtige dood in 1839 van zijn vader.
Er gingen geruchten dat senior, een brute, aftakelende alcoholist, door
lijfeigenen was vermoord. Dostojevski, die zijn leven lang met schulden kampte,
had hem kort ervoor een zoveelste brief vol verwijten doen toekomen met het
verzoek snel geld naar Petersburg te sturen.

Een en ander inspireerde Freud tot een tamelijk krankzinnige hypothese:
Dostojevski zou met een oedipuscomplex kampen en omdat de (onbewezen) moord op
zijn vader reeds door een ander was gepleegd, zou hij epilepsie hebben gekregen.
Het is een van de vele buitenissige theorieën die op Dostojevski zijn losgelaten
en door biograaf Joseph Frank, die in veertig jaar tijd ruim 2.500 pagina's aan
zijn onderwerp wijdde, vakkundig werden weerlegd.

Terug naar de vroege verhalen, die ik met veel genoegen las en iedereen kan
aanbevelen. De invloed van Gogol - Dostojevski was verrukt van De mantel en Dode
zielen (1842) - is inderdaad hier en daar merkbaar, wat door sommigen destijds
als bezwaarlijk werd ervaren.

Het verschil is evenwel dat Dostojevski er in slaagde doodgewone burgers
levensecht - dus niet satirisch - en met journalistieke precisie te beschrijven.
Omdat hij anders dan zijn generatiegenoten - Gogol, Poesjkin, Tolstoj,
Toergenjev, Lermontov - geen adellijke opvoeding had genoten en gedurende zijn
jeugd de gewone man in al zijn verschijningen van dichtbij had leren kennen.

Daarbij was zijn geluk dat dankzij pleitbezorgers als Belinski, die onder de
indruk van het opkomende Franse naturalisme was geraakt, in literaire kringen
plotseling zeer veel belangstelling voor die gewone Rus ontstond; een stroming
die de Natuurlijke School zou gaan heten en waarvan Arme mensen het vlaggeschip
werd.

De plotselinge beroemdheid zorgde ervoor dat de schuchtere jongeman zijn
verlegenheid aflegde en de grote sinjeur ging uithangen, wat in de hooghartige
Petersburgse salons tot weerstand leidde.

Met name de aristocratische Toergenjev schepte er genoegen in Dostojevski, die
vaak moeilijk uit zijn woorden kwam, ten overstaan van anderen op zijn nummer te
zetten. De vernederingen die dat opleverde zijn in De dubbelganger, het tweede
verhaal in deze bundel en volgens Nabokov het beste dat Dostojevski schreef,
duidelijk te herkennen.

Belinski werd steeds meer een scherpslijper, het programma van de Natuurlijke
School radicaliseerde. De in armoede creperende onderklasse moest niet alleen
worden beschreven maar ook superieur worden verklaard aan de onderdrukkende
elite.

Daar had Dostojevski geen trek in. Van de weeromstuit probeerde hij andere
genres uit, waarvan het vaudeville-achtige verhaal Iemand anders z'n vrouw en de
man onder het bed getuigt, net als het gothische De hospita.

Mooiste verhaal is wat mij betreft Mijnheer Prochartsjin; over de ambtenaar
Semjon Ivanovitsj Prochartsjin, die al zeer lang bij hospita Oestina Fjodorovna
in de kost is. Daar wordt hij 'gemeen bespot' door medehuurders, die hem
allerlei 'verzonnen en volstrekt onwaarschijnlijke geruchten' op de mouw
spelden.

Als Semjon Ivanovitsj die praatjes op de kanselarij ter sprake brengt, maakt hij
zichzelf te schande en slaat van schaamte op de vlucht. Dagen later keert hij
verstrikt in ernstige wanen bij Fjodorovna terug.

Semjon Ivanovitsj sterft op een oud matras, een koffer vol rommel als zijn enige
bezit. Fjodorovna heeft nog geld van hem tegoed en geeft opdracht ook het
matras, met daarop het verse lijk, te doorzoeken. Tot ieders verbijstering
blijkt het matras een kapitaal te bevatten. 'Semjon Ivanovitsj Prochartsjin was
de enige die zijn koelbloedigheid bewaarde, hij lag kalm op het bed en leek geen
vermoeden te hebben van zijn naderende bankroet.'





De vroege verhalen las ik met veel genoegen en kan ik iedereen aanbevelen




Bekijk de oorspronkelijke pagina: ,

LOAD-DATE: 11 August 2017

LANGUAGE: DUTCH; NEDERLANDS

GRAPHIC: Dostojevski door Vasily Perov
Fjodor Dostojevski: Arme mensen en negen andere romans en novellen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              130 of 200 DOCUMENTS



                                 de Volkskrant

                           10 augustus 2017 donderdag

Grachtenachtervolging

BYLINE: BEREND JAN BOCKTING

SECTION: V Opening; Blz. 4, 5

LENGTH: 2038 woorden



HIGHLIGHT: Aanvankelijk zou Amsterdam slechts een bijrolletje spelen in
actiefilm The Hitman's Bodyguard, maar dat liep anders. Wat maakt de grachten
zo'n geliefd toneel voor actiescènes?


Film | Achtergrond: Actiefilms in Amsterdam


Het is de zomer van 2014: een aantal producenten van de nog te maken Amerikaanse
actiefilm The Hitman's Bodyguard zit voor het eerst aan tafel bij de gemeente
Amsterdam. Voor Simon Brester, die als filmcoördinator van Amsterdam binnen- en
buitenlandse filmcrews wegwijs maakt in de hoofdstedelijke jungle van wetten en
vergunningen, is dit het grootste project sinds zijn aanstelling in 2010.



De Amerikanen werken aan een spectaculaire film over een veroordeelde
huurmoordenaar, die in ruil voor strafvermindering voor het Internationaal
Gerechtshof in Den Haag zal getuigen tegen een Wit-Russische oorlogsmisdadiger .
De huurmoordenaar (Samuel L. Jackson) en zijn bodyguard (Ryan Reynolds) maken
een tour door Europa en eindigen, via Amsterdam, in Den Haag. Het was de
bedoeling dat de hoofdstad een bescheiden doch belangrijk rolletje zou spelen,
maar dat liep anders.

De stad kreeg de Amerikanen helemaal in zijn greep: het oude centrum met zijn
grachten, pleintjes en wirwar van smalle straatjes moet voor de makers als een
speeltuin hebben gevoeld. Amsterdam promoveerde van bijrol naar hoofdrol: een
opwindende achtervolgingsscène waarin Jackson met een zwarte speedboot over de
grachten scheurt, vormt nu de belangrijkste actiescène van de film. Auto's
tuimelen in de gracht en een man op een motor racet in volle vaart via het dak
van een rondvaartboot tegen een kerel op een brug. De filmploeg bracht afgelopen
zomer achttien dagen door in Amsterdam. Dat er ook een aardig belastingvoordeel
op de makers wachtte, was een fijne bonus.

De in Amsterdam gefilmde actie dwingt je als vanzelf naar het puntje van je
stoel, zegt filmcoördinator Brester. 'Je vreest tijdens zo'n achtervolging dat
een boot of motor elk moment ergens tegenop knalt. In de promotie die aan de
film voorafgaat zie je dat de makers ook echt trots zijn op zo'n scène - het is
dan ook even geleden dat er voor het laatst iets soortgelijks op de grachten is
gedraaid.'

De aantrekkingskracht van Amsterdam als actiefilmstad komt niet uit het niets,
ook al werd de stad op het witte doek de afgelopen jaren voornamelijk afgebeeld
als romantisch decor. Op de Dam met Carice van Houten verkleed als
Sinterklaascadeautje bijvoorbeeld, in de Nederlandse romcom Alles is liefde. Of
op het bankje aan de Leidsegracht, waar twee verliefde tieners met kanker
tijdens een stedentrip met elkaar zoenen in de succesvolle Amerikaanse
tranentrekker The Fault in Our Stars.

De voorliefde voor romantiek heeft in elk geval een praktische reden: een
zoenscène op een bankje vergt veel minder voorbereiding dan een
speedbootachtervolging over de gracht. 'Twee pratende mensen in een relatiefilm
zou je zelfs zonder vergunning of voorbereiding kunnen filmen', zegt filmmaker
Dick Maas. Sinds zijn actiethriller over een seriemoordenaar die huishoudt in de
Amsterdamse grachten, Amsterdamned uit 1988, geldt Maas als specialist in het
filmen van hoofdstedelijk filmspektakel. In Do Not Disturb (1999) liet hij een
tram ontsporen, in Sint (2010) galoppeert een demonische Sinterklaas te paard
over de Amsterdamse daken en in Prooi (2016) verandert het Vondelpark in het
jachtterrein van een moordzuchtige leeuw. Maas: 'Actiescènes vergen grotere
wegafzettingen en overleg met omwonenden. Er moet niemand een deur uitstappen
terwijl een motor over de grachten scheurt.'

De eerste actiefilm die Amsterdam op de kaart zette, was de James Bondfilm
Diamonds Are Forever (1971), waarvoor Sean Connery terugkeerde als de Britse
geheim agent. Amsterdam is hierin een diamantstad en Bond doet zich voor als
smokkelaar die op zoek gaat naar een contactpersoon in een grachtenpand. In
Amsterdam bleef de actie overigens beperkt tot een kalm ritje met een gele
Triumph Stag-sportauto over de grachten en een rondvaartboot die onder de Magere
Brug doorvaart, terwijl het lijk van een oude dame uit de Amstel wordt gevist.
'Rechts ziet u de prachtige huizen zoals onze beroemde Rembrandt ze schilderde',
zegt de gids aan boord. 'En aan uw linkerhand... o!'

Fraai is het in zwart-wit gedraaide nieuwsitem over de opnamen dat op YouTube is
te vinden - veel verschil met de wijze waarop de crew van The Hitman's Bodyguard
de stad afgelopen zomer in zijn greep hield, is er eigenlijk niet. In
Polygoonstem: 'Het was een dezer dagen in Amsterdam voor de gewone man wat
moeilijk om over de Magere Brug te komen (...) ten gerieve van de cameraploeg
die filmopnamen maakte in de hoofdstad voor de nieuwste James Bond: Diamonds Are
Forever.'

In datzelfde jaar figureerde Amsterdam als onderkomen voor heroïnesmokkelaars in
de vrijwel vergeten Engelse thriller Puppet on a Chain, die desondanks de
filmgeschiedenis ingaat als de eerste film met Amsterdamse
speedbootachtervolging. Zonder toegevoegde muziek, in de trant van de eindeloze
autoachtervolgingen in Bullitt en The French Connection, jagen twee speedboten
vanaf het Muiderslot tot aan de sluizen van de Amstel achter elkaar aan. De
scène bevat meer suspense dan Amsterdamned, maar daar zet de film van Maas meer
spektakel en humor tegenover. In Amsterdamned wordt een roeiboot doorkliefd,
rijdt een politieauto op de kade een draaiorgel doormidden ('Godverdomme!
Eikel!'), schuiven de boten over een terras naast het water (bij gebrek aan
Amsterdamse terrassen op waterhoogte, week Maas noodgedwongen uit naar de
Utrechtse grachten) en wordt een boot over een brug gelanceerd.

Maas: 'Puppet on a Chain wordt vaak genoemd als voorbeeld voor Amsterdamned,
maar ik had er destijds hooguit wat fragmenten van gezien. Onlangs zag ik de
film in zijn geheel, het lijkt inderdaad behoorlijk op mijn bootachtervolging.'


Precies dertig jaar geleden, op de set van Amsterdamned in de zomer van 1987,
bleek het ondanks een gedegen voorbereiding niet altijd even duidelijk hoe een
actiescène zou uitpakken, zegt Maas. Het waren andere tijden. Hij herinnert zich
de eerste dag waarop de fameuze speedbootachtervolging werd gefilmd: de
moordenaar vlucht in een zwarte speedboot vanaf een scheepswerf richting
binnenstad en rechercheur Huub Stapel zet met een gele boot de achtervolging in.
'Op de grachten konden we eigenlijk niet oefenen', memoreert Maas. 'De eerste
keer torpedeerde de speedboot met onze stuntman Dickey Beer een bootje waar op
dat moment een junk heroïne zat te spuiten. Die man stak schreeuwend zijn hoofd
omhoog: waar we in godsnaam mee bezig waren.'

Voor de bestuurder van de achtervolgende boot bleek het in de smalle grachten
bovendien extra lastig manoeuvreren doordat de voorste boot de gracht omtoverde
tot instabiel golfslagbad. 'We maakten Amsterdamned eigenlijk heel onbevangen,
het was voor Nederland op dat moment vrij uniek. Tegenwoordig weten we veel
beter wat we in deze stad overhoop halen. Toen dachten we: op de grachten
draaien, waarom niet?'

Nog altijd spreekt de scène tot de verbeelding: twee jaar geleden vertelde
Stapel in De Telegraaf over zijn bijna-doodervaring tijdens de opnamen. Een
stuntman maakte een stuurfout en schampte met de boot, waarin ook Stapel zat,
met 70 kilometer per uur langs de kade. De acteur liep een hernia op en heeft
sindsdien tintelende vingers.

Hoewel het voor de buitenstaander knap ingewikkeld lijkt, dat gepriegel op de
vierkante centimeter bij het filmen van actie in de krappe binnenstad, valt dat
in de praktijk reuze mee, zegt Maas. Hij leerde door te doen. 'Het krijgen van
toestemming om te filmen, dát maakt het lastig. En duur. Er zijn bovendien meer
buurtcomités en belangengroepen dan ooit; als er eentje dwarsligt, heb je een
probleem. De gemeente van een grote stad als Amsterdam zou deze groepen gewoon
moeten overrulen. Filmen í­s voor de meeste mensen ook vervelend - ik begrijp
dat heel goed. Maar een film als Amsterdamned heeft de stad enorm op de kaart
gezet.'

De gemeente gaat iets strategischer te werk. 'De stad ligt voortdurend
overhoop', zegt Brester. 'Als het geluid van een motor tegen de muren op galmt,
is ons voorstel: probeer eens een elektrische scooter. Het is belangrijk om bij
de bewoners goodwill te kweken, ook voor toekomstige filmopnamen.'

Soms maakt de Nederlandse wet specifieke opnamen onmogelijk. Dronecamera's boven
Amsterdam zijn bijvoorbeeld verboden, vanwege het vliegverkeer van en naar
Schiphol. Filmcoördinator Brester zit in een heuse dronewerkgroep om uit te
vogelen hoe hier in de toekomst verandering in te brengen. In andere gevallen
gooit de Nederlandse Flora- en faunawet roet in het eten. 'In de Oudezijds
Achterburgwal lag op de set van The Hitman's Bodyguard een meerkoet te broeden,
die heeft meer rechten dan de filmmakers.' Daarop verhuisde de voltallige crew
een paar grachten verder, naar de Rechtboomssloot.

De inhoudelijke invloed van de gemeente op de filmproducties blijft minimaal.
Brester: 'Amsterdam laat zich voorstaan op handelsgeest en innovatie. Als het
even kan, brengen we dat graag voor het voetlicht. Maar in de praktijk is het
lastig om dit in het script te krijgen, zonder daar veel voor te betalen.'

Als Maas er opnieuw in slaagt de buurtcomités te overtuigen, kan hij in elk
geval aan de slag met een overgebleven Amsterdamse actiedroom: een winterse
autoachtervolging op de bevroren grachten. Hij bedacht de scène voor zijn nooit
verwezenlijkte film The Missing Diaries en draaide eind jaren tachtig tijdens
een strenge winter zelfs wat beelden van de bevroren stad. Wellicht, zegt hij,
wordt de scène nog eens in een andere film gebruikt. 'Twee auto's op het ijs,
dat lijkt mij geweldig spectaculair.'

---

Schaalverkleining

Het is de ongeschreven wet van de moderne blockbuster: als in de ene film een
volledige stad uit de aarde wordt losgewrikt (tweede deel van The Avengers), dan
eindigt een volgende film met een sequentie waarin twee planeten op elkaar
botsen (de vijfde Transformers). The Hitman's Bodyguard veroorzaakt wat dat
betreft een welkome schaalverkleining. Het spektakel wordt teruggeschroefd tot
min of meer menselijke maat, met het krappe Amsterdamse stadscentrum als
cruciaal ingrediënt.

---

Actiescènes in Amsterdam

Deze films gingen The Hitman's Bodyguard voor.

Puppet on a Chain (1971)

8 minuten durende speedbootachtervolging van het Muiderslot tot de sluizen op de
Amstel.

Diamonds are Forever (1971)

Er wordt een lijk uit de Amstel gevist en James Bond vecht een robbertje in een
lift van een pand aan de Reguliersgracht, maar die scène werd stiekem gedraaid
in de Pinewood Studios.

Amsterdamned (1988)

Met tien camera's tegelijk filmde Dick Maas hoe een politieauto op de kade dwars
door een draaiorgel rijdt, terwijl op hetzelfde moment twee speedboten de
grachten omtoveren tot golfslagbad.

Do Not Disturb (1999)

Een ambulance rijdt met gierende banden dwars door het gesloten hek van het
Vondelpark en laat even later een tram ontsporen.

Ocean's Twelve (2004)

Geen actie in de hoofdstad in dit vervolg op Ocean's Eleven, wel ontmoeten Brad
Pitt en George Clooney een contactpersoon in een coffeeshop, met als doel een
waardevol VOC-aandeel te stelen.

Spion van Oranje (2009)

De film is nog geen minuut onderweg en het Koninklijk Paleis op de Dam vliegt in
de lucht. Aardig gedaan, hoewel niet volledig overtuigend.

Sint (2010)

Een demonische moord-Sinterklaas galoppeert te paard over de Amsterdamse daken,
een tiental meters lager op de hielen gezeten door de politie die ook niet weet
wat ze meemaakt.

Kidnapping Mr. Heineken (2015)

Druk gemonteerde toestanden op de gracht en kade, terwijl de Heinekenontvoerders
in deze internationale filmuitvoering van het ontvoeringsdrama wild schietend
over de grachten varen.

Prooi (2016)

Het Vondelpark voelt als een jungle à la Schwarzeneggervehikel Predator, waar
een leeuw zijn achtervolgers voortdurend te slim af is.

Kill Switch (2017)

'Het regent treinen en boten op IJburg', was de kop boven het Volkskrantverhaal
over de Nederlandse specialeffects-maker Tim Smit. Om de stad in zijn
pulpachtige sciencefictionfilm dystopisch te laten lijken, filmde hij om vijf
uur 's ochtends na de Gaypride.

Sense8 (tv, 2017)

Een moordscène voor de Nachtwacht en een ontsnapping uit Paradiso via de
nooduitgang, waar - uiteraard - een speedboot wacht.

Vanwege een broedende meerkoet in de gracht moest de voltallige filmcrew van The
Hitman's Bodyguard verhuizen




Bekijk de oorspronkelijke pagina: ,

LOAD-DATE: 9 August 2017

LANGUAGE: DUTCH; NEDERLANDS

GRAPHIC: Huurmoordenaar Darius (Samuel L. Jackson) scheurt in The Hitman's
Bodyguard in een speedboat over de Amsterdamse grachten.
Amsterdamned (1988)
Huub Stapel in Amsterdamned (1988).
Puppet on a Chain (1971)
Spion van Oranje (2009)

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              131 of 200 DOCUMENTS



                                 de Volkskrant

                            8 augustus 2017 dinsdag

Airbnb niet verbieden, wel hard aanpakken

BYLINE: JESSICA VAN EIJS EN JAN PATERNOTTE

SECTION: Opinie en Debat; Blz. 21

LENGTH: 680 woorden



HIGHLIGHT: Toerisme

Internetplatforms voor vakantieverhuur maken zich impopulair door
moddergevechten met gemeenten aan te gaan.


Het is een simpel, maar sympathiek idee: via een internetplatform je woning een
paar dagen of een weekje verhuren als je op vakantie bent. Het levert de
bewoners een zakcentje op en maakt groei van toerisme makkelijk in gebieden die
deze economische impuls goed kunnen gebruiken. Het is ook duurzamer, want er is
minder schaarse ruimte nodig in een stad voor hotels. En veel vakantiegangers
vinden een echt huis op hun bestemming fijner dan de anonimiteit van een
hotelkamer.



Tot zover de voordelen. De grote platforms die voorzien in deze vakantieverhuur
maken zich namelijk al een tijd mateloos impopulair. In het begin was dat door
misbruik te faciliteren. Omdat vakantieverhuur wettelijk beperkt moet zijn, mag
iemand slechts 60 dagen zijn huis in de verhuur doen. Airbnb liet echter halve
straten continu verhuren. Buurtbewoners kregen het gevoel verhuisd te zijn naar
een vakantiepark.

Na veel stoeien met de gemeente Amsterdam ging Airbnb akkoord met de afspraak om
het overschrijden van die 60 dagen onmogelijk te maken, en het lijkt erop dat
dit ook netjes wordt nageleefd. Ook wordt nu toeristenbelasting betaald.
Helemaal braaf is Airbnb daarmee zeker niet: het platform verzet zich tegen een
meldplicht die de gemeente Amsterdam graag wil invoeren voor wie zijn huis gaat
verhuren. En in Brussel doet het Amerikaanse bedrijf er alles aan om de
invoering van een toeristenbelasting voor hun site te voorkomen, al betalen ze
die wel in Amsterdam.

Wat ongemerkt ook gebeurt, is dat aparte afspraken met Airbnb voordelig kunnen
zijn voor andere platforms, zoals Wimdu en Homeaway. Deze zijn minder bekend en
lijden niet onder de imagoproblemen van Airbnb, maar doen precies hetzelfde. Zo
kunnen sommige huurders de zestigdagengrens ontwijken door meerdere platforms te
gebruiken.

Nog bonter maakte Booking.com het. Booking.com is een succesvol Nederlands
internetbedrijf en vooral bekend omdat je er hotels kunt boeken. In Amsterdam
willen ze nu iets heel anders doen: de markt van studentenkamers aanboren.
Honderden studenten vonden op hun fietszadel een hoesje met oproep van
Booking.com om hun kamer te gaan verhuren. Dat zijn meestal gesubsidieerde
sociale woningen, en daar mág je logischerwijs niet ook nog eens op verdienen.

De snelle groei van het toerisme dat zich inmiddels van Amsterdam uitbreidt naar
steden als Rotterdam en Utrecht leidt tot felle discussies. Sommigen, zoals
Quote-hoofdredacteur Sander Schimmelpenninck en de Partij van de Arbeid,
schieten totaal door en pleiten zelfs voor een totaalverbod. Normaal gesproken
is Quote niet zo'n tegenstander van geld verdienen met vastgoed, maar blijkbaar
wel als het gaat om iemand met slechts één huis. Zelfs de braafste bewoner in
een buitenwijk mag zijn huisje dan niet meer een weekendje verhuren. Wie zich
netjes aan de regels houdt en alleen nette huurders ontvangt, wordt de vrijheid
te verhuren ontnomen. Grote hotelketens als Hilton, Marriott en NH zullen staan
te juichen. Zij kunnen hun prijzen dan meteen flink opschroeven bij gebrek aan
deze concurrentie.

Het is beter om alle platforms gelijk én streng aan te pakken: of het nou
Booking.com of Airbnb is. De Amsterdamse meldplicht zou voor alle gemeenten in
Nederland mogelijk moeten zijn. Dan hoeft de gewone Nederlander die zijn huis
een weekje wil verhuren niet beknot te worden.

Maar de platforms moeten vooral zelf het roer omgooien als ze willen voorkomen
dat straks alle steden om een verbod roepen.

Maak niet van elke maatregel een moddergevecht, maar werk samen met de
gemeenten. En bovenal: maak schoon schip. De platforms weten alles van hun
huurders en verhuurders. Over elke nacht vakantieverhuur vragen ze feedback.

Gebruik die informatie om ervoor te zorgen dat mensen die de lucht in een straat
blauw zetten van de wiet, tot laat de buren uit hun slaap houden met slechte
muziek en pissen in de portieken geen huurder meer kunnen zijn, of in ieder
geval niet op een plek waar ook nog andere mensen willen leven.

Jessica van Eijs en Jan Paternotte zijn lid van de Tweede Kamer voor D66.




Bekijk de oorspronkelijke pagina:

LOAD-DATE: 7 August 2017

LANGUAGE: DUTCH; NEDERLANDS

GRAPHIC: Damtoerisme.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              132 of 200 DOCUMENTS



                                 de Volkskrant

                            1 augustus 2017 dinsdag

De royals vertellen - eerlijk en openhartig

BYLINE: DOOR REMCO MEIJER

SECTION: Ten Eerste; Blz. 12, 13

LENGTH: 1982 woorden


Plots waait een wind van openhartigheid door de Europese paleizen. De Britse
prinsen William (35) en Harry (32) spraken vorige maandag in een documentaire
van anderhalf uur op de zender ITV voor het eerst over hun verongelukte moeder
Diana. Vooral de met spijt doorspekte beschrijving van het afgeraffelde laatste
telefoongesprek uit augustus 1997 deed de kijkers huiveren - de jongens hadden
haast gehad om weer te gaan spelen.



Tien dagen eerder gaf kroonprinses Victoria van Zweden een televisie-interview,
ter gelegenheid van haar 40ste verjaardag op 14 juli. Daarin vertelde zij
onverbloemd over de eetstoornissen die haar troffen, nadat ze vanaf haar
achttiende publieke optredens was gaan afleggen in het kielzog van haar ouders.
'Ik haatte hoe ik eruit zag.'

Vers in het geheugen ligt nog het vraaggesprek in april met koning
Willem-Alexander, aan de vooravond van zijn 50ste verjaardag. 'Ik hoop dat de
nadruk zal liggen op de persoon Alexander', zei Willem-Alexander bij wijze van
inleiding tegen interviewer Wilfried de Jong. En een persoonlijk gesprek werd
het, met onder meer een tot tranen neigende reflectie op het overlijden van zijn
broer Friso na diens skiongeluk.

Waar zijn de dagen gebleven dat de wijsheden van de Britse essayist Walter
Bagehot (1826-1877) wet waren? Deze voormalige hoofdredacteur van The Economist
schreef een gezaghebbend opstel over de constitutionele monarchie, een
staatsvorm die volgens zijn leer leeft bij de gratie van enig mysterie. Vandaar
zijn leidraad: 'We moeten de magie niet in het felle daglicht plaatsen.'

Koningin Beatrix hield zich daaraan, net als haar generatiegenoten aan de andere
Europese hoven. Het gewone volk moet niet zien dat de koning ook maar een gewoon
mens is, was het adagium. De gouden kooi mag niet kieren. De oud-premiers Wim
Kok en Jan Peter Balkenende noemden beiden rond de eeuwwisseling nog Bagehot in
officiële kabinetsnotities over het koningschap.

Intieme details

Een nieuwe lichting royals maakt andere keuzen en de reacties zijn overwegend
positief. Aan het tv-gesprek met de Engelse prinsen ging krantenpubliciteit
vooraf, met ook weer intieme details. Harry vertelde hoe vreselijk hij het had
gevonden als jochie door het centrum van Londen te moeten lopen, kilometers
lang, achter de kist van zijn moeder, aangestaard door de rest van de wereld.
Hij zocht pas de laatste jaren professionele hulp om met de rouw in het reine te
komen, na 'een periode van chaos'.

Dat kijkje in de ziel was tevens een oproep aan landgenoten niet met problemen
te blijven rondlopen, zoals hij had gedaan. Het was niet, verzekerde Harry, een
poging om de magie van het instituut koningshuis te doen verwateren ('to dilute
the magic', zei hij letterlijk). Harry is vijfde in lijn voor troonopvolging.
Ook Victoria, in Zweden eerste in lijn, sprak openlijk over het belang van
professionele hulp en therapie, bepaald een heikel onderwerp voor iemand die
straks staatshoofd moet worden.

'Dit is zeker een wending', zegt Joop van den Berg, emeritus hoogleraar
staatsrecht. 'In dit tijdsgewricht gaat het veel meer dan vroeger over eigen
ondervinding en emoties. Daarmee zeg ik niets nieuws. Maar kennelijk kunnen
vorstelijke personen zich hieraan niet onttrekken en behoort het inmiddels tot
de normaliteit te laten zien dat ook jij in het leven een paar opdonders hebt
gehad.'

Enig risico is er wel, meent Van den Berg. 'Niemand wil figuren op de troon die
openlijk hebben getoond mogelijk labiel te zijn. Maar nu de dood van Diana alom
wordt herdacht, kunnen haar zonen het zich niet permitteren dat af te doen met
een stoïcijns: och, dat was twintig jaar geleden, het viel wel mee.'

Pikant genoeg heeft juist het auto-ongeluk van Diana twintig jaar geleden in een
Parijse tunnel, en vooral alles wat daaraan vooraf ging, duidelijk gemaakt wat
de gevaren zijn voor de monarchie van al te uitbundige en op de persoon gerichte
publiciteit. De publiekelijk uitgevochten echtscheiding van Diana en prins
Charles (eerste troonopvolger en vader van William en Harry), met ieder hun
eigen kanalen in de media, bracht het Britse koningshuis in de jaren negentig
veel publicitaire schade.

Van den Berg: 'Niet voor niets heeft koningin Beatrix altijd gezegd dat het haar
niet om populariteit ging. Schaarse interviews waren met schrijfster Hella
Haasse of hoogleraar Dorien Pessers en gingen bij voorkeur over het ambt. Ik
herinner me wel dat zo rond 2000 de afstand tot de bevolking te groot werd
geacht. Toen zijn enkele aanpassingen gedaan, zoals de Kersttoespraak voortaan
ook op tv uitzenden. Maar het bleef voorzichtig, want het besef was er
voortdurend dat een koningschap nu eenmaal dik dertig jaar mee moet.'

De balans tussen deze 'soevereine distantie' en het volkse 'hart op de tong' is
precair. Dat is, zegt Van den Berg, precies de vraag die koning Willem-Alexander
nu voor zichzelf moet beantwoorden: 'Hoe bewaak ik mijn eigen lange termijn?'

William en Harry benadrukten dat hun openhartigheid over de gevoelens bij de
dood van hun moeder eenmalig was. 'Ik denk niet dat het nog een keer gebeurt',
zei William (tweede in lijn).

'Mezelf zijn'

Aan de rand van de Kagerplassen liet Willem-Alexander zich op 7 juli in
vergelijkbare bewoordingen uit, toen hem na afloop van de traditionele
fotosessie voor de zomervakantie werd gevraagd hoe hij op het interview met De
Jong terugkeek. 'Ik had er een goed gevoel bij en ik ben heel blij met de manier
waarop het is geland', zei hij. Maar snel nog een keer, dat niet, want 'sommige
dingen kun je maar een keer vertellen', aldus de koning.

Opvallend was nog de rechtvaardiging die Willem-Alexander in een tussenzin gaf:
'Ik kon mezelf zijn.' Ziedaar de huidige lijn in het Europese vorstendom. Eerst
het nieuw verworven recht van de vrije partnerkeuze, dat leidde tot burgers aan
het hof. En nu ook, binnen alle beperkingen, de voorkeur voor de vrije
interviewvorm, vergelijkbaar met hoe vip's zonder koninklijk corset worden
bevraagd. En al weet de kijker niet wat er zoal uit de vraaggesprekken is
geknipt, kennelijk ziet ook de nieuwe generatie politici - in de meeste Europese
landen ministerieel verantwoordelijk - geen bezwaar. Mits gedoseerd, dat dus
wel.

'Ik zie de trend ook', zegt historicus Coos Huijsen, auteur van een biografie
over Beatrix en gepromoveerd op de lijvige studie Nederland en het verhaal van
Oranje. 'En ik kan het niet bewijzen, maar ik denk dat er onderling overleg over
is. Uit mijn onderzoek blijkt dat er structureel beraad is tussen de Europese
hoven over het functioneren van het koningschap. Het zou zomaar kunnen dat het
daar is besproken, in de trant van: een persoonlijk interview is kwetsbaar, maar
als het lukt heeft het wel een goede uitwerking.'

De veronderstelling is niet gek. In de recente persontmoeting met
Willem-Alexander kwam de jarige Victoria ter sprake. De koning: 'We hebben een
heel goede band en zien elkaar best regelmatig.' Waaraan hij toevoegde dat
Victoria peetmoeder is van kroonprinses Amalia en 'ik mag peetvader zijn van
haar dochter Estelle'. Binnen zo'n verstandhouding zijn adviezen snel
uitgewisseld.

'Het viel me eerder al op bij een ander onderwerp', zegt Huijsen, die ook een
persoonlijk boek schreef over zijn homo-activisme. 'In november hadden we bij
het 70-jarig jubileum van het COC Willem-Alexander op bezoek, als eerste
Nederlandse staatshoofd ooit. Dat was van groot belang voor de
LHBTI-gemeenschap. Kort daarvoor hield koning Harald van Noorwegen een
opmerkelijke speech over de waarde van diversiteit. En William en Harry lieten
zich in diezelfde tijd positief uit over homoseksualiteit. In het kader van
AIDS-preventie, waar indertijd hun moeder zich al zo sterk voor maakte. Hè,
dacht ik toen, wat toevallig.'

Keerzijde

Met hun persoonlijke interviews blijven de royals weg van de brisante politiek
en de immer gevoelige vraag hoeveel macht of invloed zij hebben in het
landsbestuur. 'Beatrixisme' werd de veronderstelde vinger in de pap van de
vorige vorstin ooit genoemd - bij Willem-Alexander geen spoor daarvan.

'Ik zie een langzame beweging dat de nieuwe generatie het anders gaat doen',
zegt Alex de Vries, staatsrechtjurist en voormalig royaltyreporter van De
Telegraaf, thans reputatiestrateeg bij internationaal bureau MSLGroup. 'Waarbij
je de verschillen per land niet uit het oog moet verliezen. In Engeland, met
zijn klassenmaatschappij en tabloidpers, spelen andere afwegingen mee dan in het
egalitaire Nederland of Zweden.'

De drie interviews hadden, naast overeenkomsten, ook enkele verschillen. Bij
Victoria kwam echtgenoot Daniel Westerling in beeld, haar vroegere personal
trainer, die snikkend zijn liefde voor zijn vrouw beleed. De Vries: 'Het levende
bewijs dat ook royals mensen zijn van vlees en bloed, maar het voegde weinig toe
aan hun reputatie. Iedereen weet allang dat die twee het moeilijk hebben gehad.
Maar misschien was het voor de Zweden belangrijk.'

Prins Charles bleef buiten de documentaire over Diana, maar werkte op de
achtergrond mee. Dat mocht algemeen bekend worden. Willem-Alexander liet zich
interviewen zonder Máxima, maar noemde haar wel liefdevol aan het slot van het
gesprek.

'Als verslaggever heb ik Willem-Alexander veel meegemaakt', zegt De Vries. 'Mijn
ervaring is: aardige kerel. Het is gelukt dat in het interview over te brengen
en zo kwam het ook over bij de bevolking. Eerlijk en authentiek. Dan vertrouwen
mensen je en dat is cruciaal voor je reputatie.'

Maar ook De Vries ziet een valkuil. 'Willem-Alexander is overduidelijk goed
geadviseerd, maar deze openheid heeft een keerzijde. Op de meetlat die we in
mijn vak gebruiken voor bestuurders uit het bedrijfsleven staat ook
transparantie, waarop je keihard wordt afgerekend. Hij sprak vrij en recht uit
zijn hart, maar prinsen of koningen vertegenwoordigen behalve zichzelf vooral
een sprookje, iets irrationeels, waar mensen van alles inleggen wat ze zelf niet
zijn of hebben. Als je dan plots afdaalt naar het echte leven, word je daarop
beoordeeld. Dat kan een keer, maar niet te vaak. Uiteindelijk ben je de
vertegenwoordiger van een nationaal symbool, binnen een politiek bestel, en is
dat jouw meetlat.'

Modern vorstendom

Coos Huijsen Koningshuiskenner

Prinses Victoria over haar (overwonnen) anorexia: 'Het maakte me zeer angstig.
Ik haatte hoe ik eruitzag, wie ik was. Ik, Victoria, bestond niet. Het voelde
alsof alles in mijn leven en om mij heen door anderen werd bepaald. Het enige
wat ik zelf kon bepalen, was wat ik at. Professionele hulp krijgen is heel
belangrijk voor mij geweest. Ik leerde mijn gevoelens onder woorden te brengen,
grenzen te stellen en mezelf niet constant tot het uiterste te pushen. Ik moest
mezelf leren accepteren en een balans vinden.'

willem-alexander over friso

victoria over anorexia

Prins Harry over zijn moeder, de 20 jaar geleden verongelukte prinses Diana: 'We
spraken veel te vaak over de telefoon, in plaats van in persoon, als gevolg van
de situatie' (de scheiding in 1996 van Diana en prins Charles, red.). Prins
William: 'We hebben nog nooit zo publiekelijk over haar gesproken. Maar we
voelden dat dit het moment was om dat te doen.' Harry: 'Een van haar
lijfspreuken was: je kunt zo ondeugend zijn als je maar wilt, zolang je maar
niet betrapt wordt.'

harry en william over prinses diana

Koning Willem-Alexander over zijn broer Friso, die overleed aan de gevolgen van
een ski-ongeluk na bijna anderhalf jaar in coma te hebben gelegen: 'Op een
gegeven moment is het ook wel duidelijk dat er geen progressie meer is, dat er
weinig hoop meer is. Je ziet dan ook pas wat het betekent voor een moeder die
haar kind verliest. Het is niet natuurlijk. Ze verliest een deel van haarzelf.
Dan besef je pas welke onverantwoorde dingen je zelf hebt gedaan en welk effect
dat heeft op je moeder.'

Ik zie de trend ook. Ik kan het niet bewijzen, maar ik denk dat er onderling
overleg over is




Bekijk de oorspronkelijke pagina: , ,

LOAD-DATE: 31 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              133 of 200 DOCUMENTS



                                 de Volkskrant

                             29 juli 2017 zaterdag

In de biografie van Clementine Churchill, die haar man Winston wist te kalmeren
en aan te moedigen, wordt ruimhartig gestrooid met vermakelijke anekdotes.

BYLINE: SANDER VAN WALSUM

SECTION: V Zomer; Blz. 31

LENGTH: 971 woorden



HIGHLIGHT: Soms raakt door de verhaaltjes het grotere verband uit het zicht.


NON-FICTIE



Sonia Purnell: Clementine - Een leven met Winston Churchill

***
Karmijn; 445 pagina's; € 34,95.

De Britse columnist Sonia Purnell treedt met enige regelmaat op in talkshows om,
ogenschijnlijk uit de losse pols, de actualiteit van enige historische
verdieping te voorzien. Daarbij bedient zij zich volop van de anekdote, dat
onontbeerlijke ingrediënt van de Britse causerie. Deze vaardigheid heeft zij ook
ruimhartig aangesproken als biograaf van Clementine Churchill (1885-1977).
Clementine, volgens het societyblad The Bystander een vrouw 'met een zeer fijne
adelaarsneus en mooie grijze ogen, die haar hoofd schitterend draagt', zou voor
haar huwelijk met Winston, in 1908, zoveel eerbare aanzoeken hebben gekregen dat
haar zusje een dossier bijhield met de categorieën Besproken, Beantwoord en In
Behandeling. Op de huwelijksdag zag Winston, destijds de piepjonge minister van
Handel, er volgens het blad Tailor and Cutter uit als 'een opgedirkte koetsier'.
Hij had zijn handtekening nog niet op de huwelijksakte gezet, of hij ging al een
geanimeerde politieke discussie aan met zijn partijgenoot - en latere premier -
David Lloyd George.



En zo strooit Sonia Purnell met historische voetnoten. Clementine was kritisch
over het bestedingspatroon van haar schoonmoeder Jennie, voor wie 'het leven pas
begon als je minstens veertig paar schoenen had'. Even kritisch was zij over de
Britse Conservatieven, tot wie haar echtgenoot behoorde en over het gros van
Winstons vrienden. 'Zijn streven was haar streven', schreef Violet Asquith, een
van Winstons bewonderaars. 'Zijn vijanden waren haar vijanden, maar (en dat
pleit voor haar) zijn vrienden waren niet zonder meer haar vrienden.'

Clementine maande Charles de Gaulle tot meer inschikkelijkheid: 'U moet
uitkijken dat u uw bondgenoten niet meer gaat haten dan uw vijanden.' Zij was
not amused toen Franklin Roosevelt zo vrijpostig was om haar, in navolging van
haar echtgenoot, als 'Clemmie' aan te spreken. Tijdens een etentje protesteerde
zij toen Winston saus bij de vis bestelde. 'We zitten hier niet in
Zuid-Frankrijk. We zijn geen vulgaire rijkelui.' Maar doorgaans verliep hun
samenzijn harmonieus. En Clementine slaagde er als geen ander in om Winston te
kalmeren en te bemoedigen. Toen hij haar in juni 1944, na de landingen in
Normandië, liet weten dat hij zich 'een oude, vermoeide man voelde', zei ze:
'Maar stel je eens voor hoe Hitler en Mussolini zich voelen.' 'Ja', reageerde
Churchill - oplevend. 'Maar Mussolini heeft tenminste het genoegen gehad zijn
schoonzoon te vermoorden.'

Ze zijn zeker vermakelijk, die anekdotes. En in een biografie zijn ze
functioneel. Maar het voegsel tussen de anekdotes ontbreekt vaak - of is heel
broos. De aardige terzijdes dienen niet ter verluchtiging van het levensverhaal,
ze vormen - zo lijkt het - een doel op zich. Soms weet Purnell ze in een groter
verband te plaatsen, vaker slaagt zij daar minder goed in. En het komt ook voor
dat de anekdotes de lezer in verwarring brengen omdat ze onderling niet altijd
te rijmen zijn. Zo suggereert Purnell op het ene moment dat de bekommernis van
Clementine met 'de gewone man' oprecht was, terwijl Clementine op het andere
moment figureert als standsbewuste vrouw.

Overigens wordt Clementine - dochter van de tiende graaf van Airlie - in de
kringen waarin zij verkeert soms als parvenu aangemerkt. Zo merkte Violet
Asquith, dochter van de eerste premier onder wie Churchill diende, na
Clementines verloving schamper op dat zij nu 'in ieder geval even niet zelf haar
kleren hoefde te maken'. Violets moeder kenschetste Clementine - na een ruzie -
als 'een keiharde, schaamteloze jonge vrouw met weinig tot geen gevoel voor
humor. Lichtzinnig, humeurig, ondankbaar en au fond heel gewoon.'

Purnell poogt de lezer tot een positiever oordeel over Churchills toegewijde
echtgenote te bewegen. Daarin slaagt zij een eindweegs. Clementine wist zich te
ontworstelen aan de ondergeschikte positie waartoe zij als vrouw van haar tijd
was veroordeeld. Zij werd niet geïmponeerd door mannen met grote namen. Zij
vertrouwde op haar eigen oordeel. En zij kon als geen ander omgaan met haar
wispelturige, egocentrische, kinderlijke maar ook briljante echtgenoot - zonder
in dienstbaarheid tegenover hem te vervallen. Zij geloofde in zijn politieke
toekomst, ook toen Winston in de jaren dertig als verachte backbencher speelde
met de gedachte om 'in de melk te gaan' - of anders wel 'Engelse korthoorns,
Zweedse varkens of Australische zwarte zwanen' te gaan fokken.

Zij raakte gebrouilleerd met politici die haar man zouden hebben gedwarsboomd,
maar zij was zich ook terdege van Churchills tekortkomingen bewust. Zij drong
er, met succes, bij hem op aan om in zijn toespraken woorden te gebruiken die
ook door 'de gewone mensen' worden begrepen. Zij sprak hem aan op zijn sociale
geweten. Zij bond hem op het hart om zich niet 'grof, sarcastisch en
intimiderend' op te stellen tegenover zijn medewerkers' - opdat die geen hekel
aan hem zouden krijgen. Churchill op zijn beurt, consulteerde haar en maakte
haar deelgenoot van staatsgeheimen. Clementine was beter geïnformeerd dan menig
minister.

Zij zou aan de wieg hebben gestaan van het Brits-Amerikaanse bondgenootschap en
zij is zo verstandig geweest om Winston tijdens de oorlog in het ongewisse te
laten over de hartkwaal die zijn lijfarts Lord Moran bij hem had
gediagnosticeerd. 'Haar meest beslissende en moedigste daad in de oorlog', aldus
Purnell. Of de bijdrage die Clementine heeft geleverd aan het politieke succes
van haar man, en daarmee aan de afloop van de Tweede Wereldoorlog,
doorslaggevend was - zoals Purnell betoogt - is moeilijk te bepalen. Feit is dat
haar invloed nooit zo groot is geweest als in de tijd dat het lot van de wereld
in handen lag van Winston Churchill.




Bekijk de oorspronkelijke pagina:

LOAD-DATE: 28 July 2017

LANGUAGE: DUTCH; NEDERLANDS

GRAPHIC: Winston en Clementine Churchill in 1945 in Londen.
Sonia Purnell: Clementine - Een leven met Winston Churchill

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              134 of 200 DOCUMENTS



                                 de Volkskrant

                              28 juli 2017 vrijdag

Moe van het wachten op hulp die niet komt

BYLINE: ANA VAN ES

SECTION: Ten Eerste; Blz. 8, 9

LENGTH: 1496 woorden



HIGHLIGHT: Het Iraakse leger heeft IS nu ook uit West-Mosul verdreven. Maar de
oude stad is verwoest, het mortuarium ligt vol, en de overlevenden voelen zich
compleet aan hun lot overgelaten.


Reportage -- Mosul na de strijd


De mannen bij de brug hadden zich de bevrijding anders voorgesteld. Met
honderden staan ze op de rivieroever, in een eindeloze rij vol stof en zweet. Ze
komen uit West-Mosul. Daarom worden ze met wantrouwen bekeken. Als ze de brug
willen oversteken naar Oost-Mosul, moeten ze uren wachten voordat duidelijk is
dat hun naam niet voorkomt op een lijst met IS-verdachten.



Twee schoten boven de menigte - als laatste waarschuwing voor wie niet in de rij
blijft staan.

Bashar Mohammed Saaed (56) probeert onder een boom op adem te komen voordat hij
zich aansluit bij zijn lotgenoten: twee uur wachten in de zon voor de
controlepost, bij een temperatuur van bijna vijftig graden. 'Ik ben
teleurgesteld', zegt hij met een dictie die zijn achtergrond verraadt als
ambtenaar bij het ministerie van Cultuur. Islamitische Staat, de 'duisternis
over ons leven', is verslagen, maar dit valt ook niet mee.

Welke prijs heeft West-Mosul betaald voor de bevrijding eerder deze maand? Saaed
probeert zijn huis weer bewoonbaar te maken, het huis dat zijn vader een halve
eeuw geleden liet bouwen in Al Najar, een gegoede buurt in West-Mosul. Van de
stadsvilla rest slechts een geblakerde ruïne. Eind mei schoten IS-strijders de
voordeur kapot en namen de woning in bezit. Saaed vluchtte met zijn echtgenote
en drie kinderen naar een kelder aan de overkant van de straat.

Net op tijd, want bij een luchtaanval om IS te verdrijven werd zijn huis half in
puin gelegd. Van de gezinsauto, een Mazda, is niet meer over dan een bergje geel
stof. Voordat IS vertrok, staken ze het huis in brand. 'In deze kamer lagen
vijftien gedode IS-strijders.'

De Iraakse regering heeft geen geld voor herbouw van huizen als het zijne, dus
probeert de cultuurambtenaar dan maar zelf 'schoon te maken en op te ruimen'.
Elke middag als hij terugkeert naar zijn familie die tijdelijk bivakkeert in
Oost-Mosul, moet hij weer in de rij voor de veiligheidscontrole bij de
pontonbrug over de rivier de Tigris, de enige verbinding tussen beide
stadsdelen. 'Kijk naar mij', verzucht hij, 'zo lang in de zon staan. Hoe denk je
dat ik me voel?'

Ja, hoe voelt hij zich? 'De mensen hier zijn allemaal zoals ik: ze willen hun
huis herbouwen. Ik kan dit niet alleen. De Iraakse overheid zou er voor ons
moeten zijn. Maar de overheid doet niets.'

Eén woord echoot in de mensenmassa voor de brug: 'luchtaanval'. Waar het oosten
van de stad, al in januari heroverd, relatief ongeschonden uit de oorlog is
gekomen, zijn veel huizen in West-Mosul geraakt door luchtaanvallen van het
Iraakse leger of de internationale coalitie tegen IS, geleid door de Verenigde
Staten.

'Het geeft niet, want hier zaten vooral winkels', zegt een commandant van de
Iraakse Federale Politie die zich voorstelt als Mohammed. Hij zetelt in een
ondergronds hoofdkwartier in de oude stad. Wat tot voor kort een van de fraaiste
historische centra van Irak was, is nu door straaljagers getransformeerd tot een
verwrongen berg steen. Mosul is na Aleppo in Syrië de tweede Arabische stad in
nog geen jaar tijd die door een burgeroorlog haar monumentale stadshart heeft
verloren.

'Families woonden hier nauwelijks', zegt de politiecommandant.

Maar nog steeds, weken na de bevrijding, worden op de westoever dagelijks
tientallen lichamen geborgen. De commandant van de Burgerbescherming, Mohammed
Mahmoud Suleiman, mag van de Iraakse regering in Bagdad geen cijfers noemen. Hij
heeft bovendien het advies gekregen om journalisten te weren bij het
bergingswerk. 'Die verdraaien de feiten.'

Maar dit wil de commandant van de Burgerbescherming wel kwijt: 'De meeste
slachtoffers in West-Mosul zijn gevallen door luchtaanvallen. Niet door IS. IS
vuurde vanuit huizen op Iraakse troepen. Die huizen zijn daarna gebombardeerd.
Maar daar zaten natuurlijk ook nog burgers in.' Suleiman komt uit West-Mosul.
Van zijn eigen huis is na een luchtaanval niets over. Gelukkig is hij bijtijds
gevlucht met zijn familie.

Mohammed Ali, medewerker van het centrale mortuarium in de stad, heeft minder
geluk gehad. Zijn zus, zwager en vijf neefjes en nichtjes kwamen om het leven
bij een luchtaanval op het familiehuis in West-Mosul. Met de resterende familie
- vijftien man - bivakkeert hij nu op één kamer in Oost-Mosul.

Nog elke dag komen bij het mortuarium veertig tot vijftig lijken binnen die uit
het puin zijn gehaald. 'IS-strijders', zegt Ali, terwijl hij aan de rits trekt
van een zwarte lijkenzak. 'Maar vooral burgers.' Hij duikt weg om iets te zoeken
dat hij zorgvuldig apart heeft gelegd, duwt dan een klein pakketje bijna in de
armen van de verslaggever: een dode baby, bijna voldragen. 'De moeder verloor
het kind toen ze werd doodgeschoten door IS.' Het waren niet alléén
luchtaanvallen, wil hij maar zeggen.

Ali krijgt geen salaris van de regering in Bagdad en heeft geen beschermende
kleding. Waarom doet hij dit werk? 'We kunnen die mensen toch niet laten
liggen?'

Om iets te begrijpen van de situatie in West-Mosul, moet je naar een wijk als Al
Zanjili, niet ver van de oude stad, vorige maand heroverd. Deze arbeiderswijk is
al sinds de val van dictator Saddam Hussein in 2003 een broedplaats van
opeenvolgende terreurgroepen: eerst Al Qaida, later IS. Wijken als Al Zanjili
maken de generaals in Bagdad, maar ook beleidsmakers in het Amerikaanse Pentagon
en burgers in het meer liberale Oost-Mosul wantrouwig.

Toen het Iraakse leger wijken als deze moest betreden, vochten ze daarom niet
van huis tot huis: in plaats daarvan bestelden ze luchtaanvallen. De straten in
Al Zanjili zijn nu zo verwoest dat je er alleen te voet doorheen kunt.

Terwijl een shovel puin wegruimt, kijken mannen in traditionele kleding toe. 'IS
was hier heel sterk', zegt een man die zich Abu Mohammed noemt, in betere tijden
eigenaar van een sapbarretje. Terwijl hij aanstalten maakt om de restanten van
zijn huis te beklimmen, merkt hij bijna terloops op dat zich onder het puin een
IS-bomauto bevindt. Op scherp. Niet onschadelijk gemaakt.

Hoe is dat zo gekomen? Een IS-strijder klopte op de deur, aldus Abu Mohammed.
'Hij zei: 'Je moet deze auto in je garage zetten.' Zelf klom de man als
scherpschutter op het dak. Hij zei: 'Je gaat niet vluchten naar het leger.''
Terwijl Abu Mohammed met zijn gezin dan maar beneden bleef zitten, gebruikte IS
zijn huis als schutterspost.

Bij het Iraakse leger bleef dat niet onopgemerkt. De eerste luchtaanval trof de
straat, de tweede was een voltreffer op het huis. Zijn 6-jarige dochter Hannah
raakte zwaargewond aan haar hoofd. 'Ze kan niet meer praten en haar handen
bewegen.' Om haar te bezoeken in het ziekenhuis in Oost-Mosul, staat Abu
Mohammed dagelijks in de rij voor de brug. 'Ik ben al moe van de oorlog. De
overheid maakt het nog erger.'

Opnieuw schoten bij de brug die beide stadsdelen verbindt en tegelijkertijd ten
diepste verdeelt. De legerkapitein bij het checkpoint op de andere oever heeft
een vermoeden wie daarvoor verantwoordelijk is. 'De hashd.'

De hashd, dat zijn de hashd al shaabi, de grotendeels sjiitische volksmilities
van Irak. Het getreiter en de mensenrechtenschendingen van deze milities dreven
veel inwoners van Mosul in 2014 in de armen van IS. De afspraak is dat de
milities zich niet opnieuw binnen de stadsgrenzen zullen wagen.

Maar nu sjezen voertuigen met het hashd-logo af en aan over de brug die voor
gewone burgers alleen begaanbaar is na uren wachten. Winkelier Youssef Hassan
kijkt verbijsterd toe. Hij staat al vijf uur in de rij met een weekendtas vol
beschimmelde bankbiljetten die hij heeft opgegraven uit zijn tuin in West-Mosul.
'Verkeerde beslissingen zullen leiden tot meer fouten. De situatie waarin IS kon
ontstaan, keert terug.'

'40 duizend burgerdoden'

Op 9 juli verklaarde de Iraakse premier Haider al-Abadi de overwinning op IS in
Mosul. Onbekend is hoeveel burgers in de strijd zijn omgekomen. Veel
slachtoffers liggen nog onder het puin. De Iraakse autoriteiten doen er het
zwijgen toe. 5.800 burgers tussen half februari en half juni in West-Mosul,
volgens Amnesty International. 40 duizend burgerdoden tijdens de hele slag om
Mosul, stelt een Iraakse oud-minister in de Britse krant The Independent. Tussen
de 900 en 1.200 burgerslachtoffers in West-Mosul tussen half februari en half
juni als gevolg van bombardementen door de internationale coalitie, aldus
onderzoeksgroep Airwars. Volgens de VN zijn in Mosul zeker 8.400 huizen
verwoest, waarvan een groot deel in de oude stad. Donderdag stelde Human Rights
Watch dat half juli in de oude stad IS-verdachten zijn geëxecuteerd - de
zoveelste aanwijzing dat het Iraakse leger zich schuldig maakt aan
mensenrechtenschendingen. Journalisten en onderzoekers worden geweerd uit delen
van de oude stad. Boven het afgesloten deel van de oude stad hingen deze week
zwarte rookwolken en klonken schoten. Volgens de Iraakse Federale Politie komt
dit door 'ontmijnen'.

Verkeerde beslissingen leiden tot meer fouten. De situatie waarin IS kon
ontstaan, keert terug




Bekijk de oorspronkelijke pagina: ,

LOAD-DATE: 27 July 2017

LANGUAGE: DUTCH; NEDERLANDS

GRAPHIC: Mannen uit West-Mosul wachten bij de noodbrug over de Tigris. Het duurt
uren voordat duidelijk is of hun naam niet op een lijst met IS-verdachten staat.
Pas dan mogen ze door.
Politieagenten lopen door West-Mosul, ooit een van de fraaiste historische
centra van Irak.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              135 of 200 DOCUMENTS



                                 de Volkskrant

                              25 juli 2017 dinsdag

'Zulke affaires zouden elders veel meer gevolgen hebben'

BYLINE: DOOR LEEN VERVAEKE

SECTION: Ten Eerste; Blz. 8, 9

LENGTH: 1290 woorden



HIGHLIGHT: Hij is de schrik van de bijbanenjagers onder de Belgische politici.
Op zijn website verschijnen bij het aanklikken van hun namen al hun dubbele
petten, regelingen en deals. 'Ze willen geen transparantie.'


Interview Christophe Van Gheluwe, waakhond


Hij wordt niet graag 'Monsieur Éthique' genoemd, de bijnaam die de Waalse media
hem geven. Hij is gewoon een burger, zegt Christophe Van Gheluwe, en wat hij
doet, kan iedereen. Een gewone burger, maar dan wel een die nachten doorhaalt om
alle nevenfuncties en bijverdiensten van politici op te sporen, en die zijn baan
op een laag pitje zet om die informatie voor iedereen toegankelijk te maken. 'Ik
vind dat gewoon logisch', zegt hij. 'Ik ben altijd een voorstander geweest van
transparantie.'



Van Gheluwe, een 41-jarige webdesigner uit Brussel, is oprichter van de
Belgische website Cumuleo. Die naam komt van 'cumul', een woord dat aan beide
kanten van de Belgische taalgrens wordt gebruikt voor het opstapelen van
bijbanen door politici. Op zijn website houdt Van Gheluwe precies bij welke
dubbele petten politici dragen, en - voor zover te achterhalen - hoeveel ze
daarmee verdienen. De ergste 'cumulards' - met veertig of vijftig nevenfuncties
- worden uitgelicht.

Lange tijd verrichtte Van Gheluwe zijn speurwerk in de luwte. Tot acht maanden
geleden een golf aan schandalen losbarstte in de Belgische, vooral Franstalige,
politiek. Bij overheidsbedrijf Publifin bleken Luikse politici betaald te worden
zonder enige tegenprestatie. Bij SamuSocial bleek de burgemeester van Brussel
zijn salaris aan te vullen met een schnabbel in de daklozenzorg. Het leidde tot
een zware crisis in de Franstalige politiek: drie van de zes Belgische
regeringen hangen in de touwen.

Sindsdien staat Van Gheluwes eenmansactie voor meer politieke transparantie in
het middelpunt van de belangstelling. Zijn website heeft 200 duizend bezoekers
per maand, en hij krijgt drieduizend e-mails per week, met tips over
bijklussende politici. 'Het is ongelofelijk', zegt Van Gheluwe in zijn Brusselse
appartement. 'Er staan geen video's van katten op mijn site, maar mandaten van
politici, niet bepaald een sexy onderwerp. Maar sinds de schandalen voel ik dat
de mensen heel betrokken zijn.'

Van Gheluwe is geen politiek dier. Hij kijkt naar het journaal, hij leest de
krant, maar partijpolitiek kan hem weinig schelen. Als IT'er gespecialiseerd in
de ontsluiting van websites, is hij vooral gebrand op transparantie, dat hij als
een oplossing ziet voor veel politieke kwalen. Toen hij ontdekte dat de
Belgische politici elk jaar melding moeten maken van hun nevenfuncties, maar dat
die aangiften worden weggestopt op een ondoordringbare overheidswebsite, besloot
hij het heft in eigen hand te nemen.

Register

'Ik dacht: je moet gewoon de naam van een politicus kunnen intikken en meteen al
zijn bijbanen zien. Maar op die overheidswebsite had je de publicatiedatum nodig
om de gegevens te vinden. Dat is hallucinant. Zo'n register heeft maar één doel,
en dat is transparantie naar de burgers toe. Als de burgers de informatie niet
kunnen vinden, dan heeft het geen enkel nut.'

Dat het register zo goed werd weggestopt, is volgens Van Gheluwe geen toeval.
Veel Belgische politici houden niet van transparantie. Ze gedijen in hun
zelfgebouwde labyrint van functies en nevenfuncties, hebben tentakels in de hele
maatschappij en regelen zo veel mogelijk achter de schermen. 'Dus willen ze geen
transparantie', zegt Van Gheluwe. 'Want dan is het gedaan met al hun kleine
regelingen en deals.'

Zo'n ondoorzichtige politieke cultuur is vatbaar voor machtsconcentratie,
belangenconflicten en zelfverrijking. En voor schandalen, zoals de afgelopen
maanden bleek. 'Bijna de helft van de politici in het Belgische parlement is ook
burgemeester of wethouder', zegt Van Gheluwe. 'Zo'n dubbele pet levert allerlei
belangenconflicten op. Dat is voor de samenleving echt een probleem.'

Nog zo'n kluwen aan nevenfuncties vind je bij de vele Belgische intercommunales,
overheidsbedrijven waarin gemeenten samenwerken, maar die volgens Van Gheluwe
vaak als opvangplek fungeren voor politici die tijdens de verkiezingen buiten de
boot zijn gevallen. Of bij stichtingen, die gemeentelijke subsidies krijgen en
in ruil in verkiezingstijd hun gevel vol partijaffiches hangen. Van Gheluwe:
'Dat zijn praktijken uit een bananenrepubliek.'

Na de schandalen van de afgelopen maanden leek verbetering in zicht.
Verschillende politici werden de laan uitgestuurd, onderzoekscommissies werden
ingesteld en er kwam een voorstel om het opeenstapelen van politieke functies
onmogelijk te maken. Maar ondertussen is dat voorstel alweer afgezwakt, en lijkt
het ethisch reveil plaats te maken voor politiek opportunisme.

'Belgische politici hebben een enorm incasseringsvermogen', zegt Van Gheluwe.
'In veel landen zouden deze affaires veel grotere gevolgen hebben. In Zweden was
er enkele jaren geleden een kandidaat-premier, die moest terugtreden omdat ze
met de visakaart van de regering een reep toblerone had gekocht. Dat is
misschien extreem, maar men respecteert daar tenminste de regels.

Van de politiek afkeren

'Het lijkt alsof veel Belgische politici niet beseffen dat ze hun
geloofwaardigheid compleet aan het verspelen zijn. Veel mensen keren zich af van
de politiek. Anderzijds zie ik steeds meer mensen nadenken over nieuwe manieren
waarop onze democratie kan functioneren. Een systeem waarin de burger om de
zoveel jaar stemt en de politici in de tussentijd doen wat ze willen, wordt niet
meer aanvaard. Dat is het enige positieve aan de schandalen: de mensen verdragen
de huidige gang van zaken niet langer.'

Sinds een jaar heeft Van Gheluwe een tweede website: Transparencia.be, waar
burgers geholpen worden toegang te krijgen tot overheidsdocumenten. Zoals in
Nederland het WOB-verzoek bestaat, is er ook in België een procedure om
overheidsdocumenten op te vragen, maar vaak weigeren overheidsinstanties daar
aan mee te werken. Met zijn nieuwe website wil Van Gheluwe daar verandering in
brengen.

'Mijn droom is dat in elke gemeente een klein groepje mensen de politiek in de
gaten houdt. Dat zou al een enorm verschil uitmaken. Wij burgers moeten de
politici controleren, ieder op ons eigen niveau. Dat is de enige manier om de
politieke cultuur te veranderen.'



Yvan Mayeur (PS): 13 nevenfuncties

Dankzij enkele lucratieve nevenfuncties had de burgemeester van Brussel al een
stevig salaris: 26.000 euro per maand. Daarbovenop bleek hij ook bij te
verdienen in de daklozenzorg, betaald met subsidiegeld en zonder enige controle
op zijn werkzaamheden. Hij werd door zijn partij tot aftreden gedwongen. In de
onderzoekscommissie zei hij vorige week: 'Ik heb het niet verdiend om zo
behandeld te worden, nadat ik me mijn hele politieke carrière voor de zwaksten
heb ingezet.'

Stéphane Moreau (PS): 20

Het Luikse overheidsbedrijf Publifin kwam in opspraak toen bleek dat lokale
politici er werden betaald zonder tegenprestatie. Journalisten ontdekten dat
Stéphane Moreau, burgemeester van een Luikse voorstad en baas bij Publifin, de
bovengrens van 290.000 euro per jaar voor leidinggevenden in overheidsbedrijven
omzeilde. Dankzij een juridische constructie streek hij jaarlijks tot 960.000
euro op, betaald met belastinggeld. Hij trad af als burgemeester maar behield
zijn zakelijke belangen.

Geert Versnick (Open VLD): 20

De Vlaamse liberaal Geert Versnick nam ontslag uit verschillende politieke
functies nadat hij meermaals in opspraak kwam. Met zijn vele mandaten in
energiebedrijven, intercommunales en raden van bestuur werd de Gentse politicus
steeds meer gezien als de verpersoonlijking van een graaicultuur en van
belangenvermenging. Toen bleek dat hij peperdure en onnodige overnachtingen in
een Thais hotel had gedeclareerd, was zijn positie niet langer houdbaar.

Het lijkt alsof veel Belgische politici niet beseffen dat ze hun
geloofwaar-digheid compleet aan het verspelen zijn




Bekijk de oorspronkelijke pagina: ,

LOAD-DATE: 24 July 2017

LANGUAGE: DUTCH; NEDERLANDS

GRAPHIC: Christophe Van Gheluwe
Versnick
Mayeur
Moreau

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              136 of 200 DOCUMENTS



                                 de Volkskrant

                             22 juli 2017 zaterdag

Nu wil iedereen de verzorgingsstaat terug & Kiezers geven geen fuck om banen

BYLINE: DOOR ARIEJAN KORTEWEG

SECTION: Zaterdag; Blz. 2, 3, 4, 5

LENGTH: 3546 woorden



HIGHLIGHT: Het lijkt wel of iedereen elkaar de tent uit vecht, vooral op sociale
media. Maar wat gebeurt er als je tegenpolen en andersdenkenden bij elkaar zet?
Dat onderzoeken we deze zomer. Vandaag: D66-coryfee Jan Terlouw en opiniemaker
Annabel Nanninga.


Over het touwtje uit de brievenbus

Wat weten jullie van elkaar? Terwijl de fotograaf nog bezig is zijn spullen
klaar te zetten, komt dat als eerste vraag op tafel. Op slag wordt de asymmetrie
van deze ontmoeting duidelijk. Als Jan Terlouw geroutineerd zijn doopceel licht,
knikt Annabel Nanninga instemmend. Het meeste is haar bekend, als meisje las ze
vijf of zes van zijn boeken. Domineeskind. Kernonderzoeker geweest. Lid D66
geworden. Tweede Kamer in gegaan. Een poosje minister en vicepremier, in wat hij
het ongelukkigste naoorlogse kabinet noemt. Naar Parijs om Europees transport te
bevorderen. Commissaris van de koningin in Gelderland. Daarna Eerste Kamer. Stuk
of 25 boeken geschreven intussen. 'Nu ben ik een oude man, maar toch weer even
trending topic door dat totaal onverwachte succes bij De Wereld Draait Door en
het contract met de jongerenpartijen.' Met zijn initiatief voor een
jongerenmanifest over duurzaamheid blijkt hij, net als Bernie Sanders in de VS
en Jeremy Corbyn in Engeland, een nieuwe generatie aan te spreken.

En meneer Terlouw, wat weet u van Annabel Nanninga?


Terlouw, met verontschuldigende glimlach: 'Niks.'

'U leeft in een filterbubbel', zal Nanninga tegen Terlouw zeggen. Maar dat is
later in het gesprek. Jullie mogen best Jan zeggen, zegt Terlouw op zeker
moment. Het zal er niet van komen.

Nanninga dan: 'Selfmade journalist, publicist, opiniemaker. Geboren en getogen
Amsterdammer. Vroeg moeder geworden. Dochters van 20 en 17 en ik ben zelf 39,
bijna 40.'

Waar werkt u voor, wil Terlouw weten.

'The Post Online (TPO), PowNed, columns voor de NTR, Veronica Magazine. Ik ben
zo'n mediaschnabbelaar. Mijn dossiers zijn de drie i's: islam, integratie,
immigratie. Voorheen werkte ik bij GeenStijl, dat zegt u misschien wat.'

Je zou kunnen aanvullen dat ze de finale van tv-programma De Slimste Mens
haalde. En een scherpe stem op Twitter is, waar ze van leer trekt tegen alles
wat volgens haar naar politiek correct zweemt. Zo noemde ze het touwtje van
Terlouw op TPO 'schofterig'. Ze schreef: 'Ons Nederland. Vies gehoereerd in een
symboolpraatje van een gemakzuchtige bejaarde, die zelf niet in de ellende hoeft
te wonen waarin hij en de zijnen ons land hebben gestort.' Op Twitter sprak ze
over 'seniele Terlouw'.

Dergelijke taal zal in 't Diekhuus in Terwolde niet worden gebezigd. Van meet af
aan is er respect en nieuwsgierigheid, van beide kanten. Nanninga op haar qui
vive in dit gesprek met een Gutmensch, voor een krant van de linkse kerk.
Terlouw ontspannen in de overtuiging van een beproefde argumentatie.

Het restaurant ligt vlak bij het landgoed in Twello waar Terlouw woont. De
eigenaar heeft ervoor gezorgd dat we de enige gasten zijn vanmiddag. Onder aan
de dijk stroomt de IJssel langs brede uiterwaarden, op de andere oever steekt de
toren van de Lebuïnuskerk boven Deventer uit. De rivier zou een metafoor voor
het gesprek kunnen zijn, dat als vanzelf van thema naar thema gaat en soms
ineens op iets hards stuit.

Het touwtje uit de brievenbus, waarmee Terlouw een half jaar geleden door ieders
filterbubbel brak, moet de rode draad zijn. Terlouw vertelt nog eens hoe dat
ging. We geven jou voor je 85ste verjaardag zeven minuten het woord, had DWDD
gezegd: daar doen we beeld bij uit films van Al Gore en Leonardo DiCaprio. Laat
dat beeld maar weg, zei Terlouw. Hij begon, de blik recht in de camera. Zijn
verhaal draaide om klimaatverandering: het is bijna te laat om de aarde te
redden. Dat mensen er iets heel anders uit haalden - het verlies van vertrouwen
in elkaar - heeft hem zeer verbaasd. Nanninga niet.

'U schetste een ideaalbeeld', begint zij. 'Intussen gebeurt er veel wat mensen
niet willen. Die maken zich zorgen om te lage straffen. Die zien dat de Europese
Unie wordt versterkt. Dat er massa-immigratie is. Dat criminele asielzoekers
niet worden uitgezet, terwijl geïntegreerde vwo-meisjes uit Oekraïne weg moeten.
Zo herstel je geen vertrouwen.'

Terlouw, behoedzaam: 'Ik heb het beleid van D66 al 35 jaar niet bepaald.'

Nanninga: 'Het is geen persoonlijke beschuldiging. Wel een klik die mensen
maken. Sinds de generatie van '68 aan de macht is, wordt afbreuk gedaan aan dat
Nederland met het touwtje uit de brievenbus.'

Terlouw: 'Daar doen we allemaal aan mee. D66 gelooft in de verworvenheden van de
Franse Revolutie. In vrijheid van meningsuiting, individualisering. We moeten
ons de vraag stellen of iedereen blij wordt van dat individualiseren. De
technologie ontwikkelt zich in zo'n razend tempo, mensen houden dat niet bij.
Wat we met het hoofd bereiken, gaat ver uit boven wat we met emoties aankunnen.
Mensen leefden in gemeenschappen. Achter de kachel stond altijd wel een rieten
stoel met een oude tante erin. Oude mensen hoorden erbij. Je gaf ze een hand als
je binnenkwam, je wisselde een woordje. Nu zitten ze in een verzorgingshuis. Hoe
kun je in vijftig jaar dat gevoel verspelen? De politiek moet zich afvragen: is
dit wat we willen?'

Nanninga: 'De generatie babyboom, dat zijn uw kinderen en mijn ouders. U bent
van de silent generation: niet klagen maar poetsen...'

Terlouw: '...verantwoordelijkheid nemen...'

Nanninga: '...en de babyboomers profiteerden van jullie werk. Bij hen ging de
gemeenschapszin op de brandstapel. Wat u zegt, raakt een snaar bij jongeren. Er
zit ook wrok: de babyboomers hebben alles leeggegeten. Neemt u hun dat kwalijk?'


Terlouw: 'In de vorige eeuw wilde de PvdA zorgen van de wieg tot het graf. Dan
zei ik: kom op, een beetje eigen verantwoordelijkheid zou niet gek zijn. Mondig
maken hoort bij mijn partij, bij de liberale denkwijze. Nu zijn de
sociaal-democraten overal in verval. Ze dachten dat de vrije markt alles beter
kan. Maar wat geprivatiseerd is, werd minder - met uitzondering van telefonie.
Nu vindt iedereen die verzorging toch wel fijn, en zegt: breng dat terug,
babyboomers.'

Nanninga gelooft er niets van: 'Mensen stemmen niet meer zo economisch. Trump
werd gesteund door arme witte arbeiders. Kiezers geven geen fuck om banen, ze
stemmen cultureel en identitair. Pim Fortuyn wilde de bijstand ontmantelen. Toch
stemden bijstandstrekkers op hem. Bij Clinton zag je de verwarring. Haar
antwoord op armoede in de Rust Belt: genderneutrale toiletten.'

Terlouw: 'En ze gaf duurbetaalde lezingen op Wall Street.'

Nanninga: 'Daar gaat het niet om. Trump is een veel grotere kapitalist dan
Clinton. Dat culturele is onderschat. Als je het vervelend vond dat je je buren
niet meer verstaat, was je racistisch.'

Dus dat het touwtje uit de brievenbus verdween is geen kwestie van rijk of arm,
maar van hetzelfde of anders: je kunt je naaste niet vertrouwen.

Terlouw: 'We woonden aan de Tolsteegsingel in Utrecht, een nette buurt. We waren
een academisch gevormd gezin. Er was echt wel verschil in welvaart. Maar we
hadden zin elkaar te vertrouwen.'

Het gesprek veert terug naar de Amerikaanse verkiezingen. Met Sanders hadden de
Democraten gewonnen, zegt Terlouw. 'Dat is mij niet bekend', is de koele reactie
van Nanninga. Wat zij waarneemt: een gebrek aan contact met de realiteit, bij
Clinton maar ook hier. 'In Den Helder kochten omwonenden een villa waar het COA
een asielzoekerscentrum voor jongeren wilde vestigen. Hoe kijkt u daarnaar?'

Terlouw: 'De samenleving wordt steeds egoïstischer. Wie rijker wordt, wordt
angstiger. Die heeft meer te verdedigen. Dat is van alle tijden.'

Nanninga: 'Arme mensen zijn ook angstig, maar hebben het geld niet.'

Terlouw: 'Die zijn minder angstig. De Bijbel zegt het al. Eerder gaat een kameel
door het oog van een naald dan dat een rijke ingaat in het koninkrijk der
hemelen.'

Nanninga: 'Arme mensen maken zich net zo goed zorgen. Ik woon in Amsterdam-Oost,
ooit een volkswijk. Mijn dochters worden nagesist. Ik kan niet altijd rustig
over straat. Ze herkennen me: Nanninga kankerhoer. Mede daarom wil ik weg.'

Meneer Terlouw, u zei ooit: vrijheid en gelijkheid zijn op orde, met de
broederschap is het slecht gesteld.

Terlouw: 'Broederschap is het moeilijkste begrip. In Koning van Katoren worden
zeven opdrachten gegeven. De zesde is de moeilijkste. In de stad Ekilibrië gaat
tovenaar Pantaar de huizen langs om een aalmoes te vragen. Dat moet iets zijn
wat de moeite waard is. Zo niet, dan kiest hij zelf. Dat boek schreef ik vijftig
jaar geleden. Ik denk er nog net zo over. Dat we allemaal het meest om onze
dierbaren geven, is normaal. We zijn God niet; je eigen pink is je dierbaarder
dan tienduizend onbekende Chinezen. Toch vraagt de globaliserende wereld om een
ruimere blik.'

Nanninga: 'Linkse politici leggen die solidariteit op en laten anderen de lasten
dragen. Doe het zelf, vind ik. En niet de mensen in achterstandswijken.'

Even terug dan naar de villawijk in Den Helder. Als rijke mensen de komst van
een azc afkopen, komt die in een achterstandswijk.

Terlouw, verontwaardigd: 'Dat lijkt toch nergens naar.'

Nanninga: 'Ik zou misschien hetzelfde doen.'

Terlouw: 'De samenleving is aan het verharden. Daar maak ik me zorgen om.'

Annabel, vind jij ook dat de samenleving aan het verharden is?

Nanninga: 'Goh nee, helemaal niet. Kijk wat er gebeurt. De golf van islamitische
terreuraanslagen in Europa maakt mensen boos en verdrietig. Maar de reactie is
zacht, er komt geen tegengeweld.'

Terlouw: 'Het aantal mensen dat omkomt door geweld neemt nog steeds af. Ik
groeide op in de oorlog. Toen kwamen er geen 15 mensen om per dag maar 1.500.
Door overheidsingrijpen.'

Nanninga: 'Dan vergelijk je appels met peren. Dat was staatsdictatuur.'

Terlouw: 'Dit ook. Islamitische staatsdictatuur.'

Nanninga lijkt even verbaasd door deze wending: 'Als je het zo bekijkt, ja. Die
aanslagen kunnen we wel aan. Erger is het als Judith Sargentini van GroenLinks
zegt dat er geen terroristen in de vluchtelingenstroom zitten. Dan ontken je dat
het met de islam te maken heeft. Je moet duidelijk zijn. Zeggen dat we wat
vluchtelingen moeten opvangen, en dat daar tuig tussen kan zitten.'

Terlouw: 'Maar overdrijf dat niet. De vluchtelingenstroom is een gigantisch
probleem. Ik begrijp niet dat GroenLinks hier de formatie op laat stranden. Het
is zo'n onoverzichtelijk vraagstuk. Wie zich hier meldt met een goed verhaal, en
zegt de Grondwet boven zijn geloof te stellen, mag er van mij in. Investeer
tegelijk in werkgelegenheid in Afrika. Zo zou ik het regelen.'

Nanninga: 'Helemaal mee eens. Kijk vooral naar vrouwen, kinderen, christenen,
homoseksuelen. Je moet burgers betrekken bij de opvang. Niet door een tuig-azc
in de achtertuin te kwakken zoals nu in Amsterdam gebeurt.'

Zo vinden ze elkaar bij vlagen. Wat echt anders is, is de toon. Nanninga klinkt
vaak fel en verontwaardigd. Terlouw betoogt kalm en gelijkmatig. De reacties die
ze oproepen zijn navenant. Nanninga verdeelt de wereld in voor- en
tegenstanders; op Terlouw is iedereen dol.

Nanninga: 'Mijn gevoel voor humor is zwart, wat niet iedereen kan waarderen. Ik
vertolk de boosheid van mensen die zich niet gehoord voelen en worden
geconfronteerd met migratie, met islamisering. U praat rustig, meneer Terlouw. U
bent beschaafd.'

Terlouw: 'Ik heb ingebouwd begrip voor de tegenstander.'

Nanninga: 'Je moet af en toe een ruit ingooien. Dan krijg ik via Facebook
bericht van een Marokkaantje: Hé dikke kankerhoer, je moeder is een geit. Goh
Yassin, wat is je probleem, antwoord ik dan. Jij moet respect hebben, je haat
moslims (doet Marokkaans accent na). Dan zeg ik: dat zie je verkeerd, ik val
alleen hun ideeën aan. De reactie is dan: (weer accent) sorry sorry, toch wel
respect voor jou. U bent redelijker dan ik dacht.'

Terlouw hoort het kalmpjes aan en zegt: 'Kennelijk formuleer je scherp.'

Dat scherpe formuleren is Nanninga's handelsmerk. Een Volkskrant-collega die een
uitstapje naar de Efteling beschreef en vanwege de voorliefde van Wilders voor
het pretpark de term Eftelingistan muntte werd een 'takkewijf' genoemd. De
fanatieke aanhang op Twitter deed daar een flinke schep bovenop.

'Zoiets leidt tot niks', vindt Terlouw. 'Ik heb standpunten, maar gebruik
wellevende taal. Zo ben ik opgevoed.'

Nanninga: 'Aan dergelijke fatsoenskwesties heb ik geen boodschap. Mijn generatie
leerde schelden van Reve, van Van 't Hek. Daar komt GeenStijl uit voort.
Kinderachtig om daarover te vallen.'

Dan, na een aarzeling, vertelt Nanninga dat ze een maand of zes een homoseksuele
asielzoeker die in het azc getreiterd werd in huis had. Ik heb dat nooit
openbaar gemaakt, zegt ze. Omdat ze zich er niet op wilde laten voorstaan. En om
zijn privacy te waarborgen. De man woont inmiddels elders. Vanmiddag haalt ze
zijn ervaringen aan om haar punt te onderstrepen. Nanninga: 'Hij zegt dat we
niet goed bij ons hoofd zijn dat we zoveel moslims binnenlaten.'

Ze noemt bootvluchtelingen dobbernegers. Ze opperde al eens dat ebola z'n werk
moest doen om de migratiestroom te temperen. Dat citaat wil ze corrigeren. 'In
diezelfde zin schreef ik: of moeten we de welvaart herverdelen? Dat deel wordt
altijd weggelaten. In een column mag je hard en sarcastisch zijn. Je kunt niet
de hele wereld helpen. Luister liever naar zo'n vluchteling. Van mij mag je best
homo's haten of vies vinden. Maar ga je op hen spugen, dan zijn we er klaar
mee.'

Terlouw: 'Je moet de haat in de hoofden wegnemen. Vijftig jaar geleden vonden we
homoseksualiteit verwerpelijk. Nu zeggen we: daar is niks verkeerds mee. Ze
zorgen bovendien dat er minder mensen op aarde komen.'

Annabel, jij bent voor je volgers een rolmodel. Als jij met hen deelt dat je een
asielzoeker in huis neemt, kan dat hun mening beïnvloeden, de haat verkleinen.

Nanninga: 'Dat is niet hoe ik denk. Ik hoef geen schouderklopjes. En ik ben
stringent tegen het opnemen van veel vluchtelingen. De islam is een bar slecht
idee.'

Godsdiensten hebben veel kwaad gedaan, zegt Terlouw dan. Ook de islam. Hij komt
met de uitspraak van de rechter die een Haagse school oplegde 500 euro
schadevergoeding te betalen aan de islamitische ouders van een leerling die door
het Offerfeest niet op de klassefoto kwam. 'Waarom hebben die ouders niet met
zo'n school overlegd? Door naar justitie te gaan, wakker je de haat aan.'

Wat vindt u van die uitspraak?

Terlouw: 'Ik bekritiseer nooit uitspraken van rechters. Maar hier keek ik wel
van op. Veel ouders staan vijandig tegenover school. Moest ik vroeger nablijven,
dan kreeg ik thuis extra straf. Je diende het gezag van de school te
accepteren.'

Nanninga: 'Was u een strenge vader?'

Terlouw: 'Ik heb ze niet één keer gestraft. Ik had een fantastisch middel: het
verhaal. Had een kind gelogen en ik vroeg waarom, dan zeiden ze: kweenie. Ik
ging dan vertellen. De Gestapo komt aan de deur en vraagt: heb je Joden in huis?
Er zitten er een paar in de bijkeuken, maar jij zegt nee. Ander verhaal: iemand
is ernstig ziek, en vraagt, hoe zie ik er uit. Best beter, zeg je dan. Wij
volwassenen liegen dus ook. Liegen is een betrekkelijk begrip. Het gaat om
betrouwbaar zijn.'

En jij Annabel, strenge moeder?

Nanninga: 'Ik wist intuïtief wat ze nodig hadden. Aan onderhandelen deed ik
niet, ik wilde niet dat ze vijf keer hetzelfde vroegen of rondrenden in
restaurants. Best wel streng denk ik.'

Terlouw: 'Vrijheid gaat tot waar het die van anderen belemmert. Rennen kinderen
door een restaurant, dan beperken ze de vrijheid van anderen. Montesquieu zei:
je bent vrij als de overheid je niet verhindert te doen wat je geweten je
ingeeft.'

Terug naar het touwtje. Tot dusver draait het gesprek om het gebrek aan
vertrouwen, in elkaar en in de politiek. Het klimaat sneeuwt onder. Annabel,
waarom schrijf jij daar nooit over?

Nanninga: 'Dat klimaatverhaal heeft een communicatieprobleem. Er is stellig een
groot probleem. Maar het doet me niks. Ik ga met het vliegtuig op vakantie, eet
meer vlees dan gezond is, ook voor mezelf. Dat zijn zorgen voor later. En door
die beweging van idioten die zich klimaatsceptici noemen, worden klimaat en
milieu in het linkse kamp geplaatst.'

Terlouw: 'Een politicus heeft geen eigen kennis op dit gebied, hij moet zich op
de wetenschap baseren. Het is zijn recht geen maatregelen te nemen. Maar zeggen
dat hij er niets van gelooft, is ontoelaatbaar. Het is een peulenschil over te
gaan op duurzame energie. De politiek is het probleem. Ik zeg vaak tegen
wetenschappers: ga de politiek vertellen wat je weet. Maar zoiets ligt hun
niet.'

Nanninga: 'Dat zijn gescheiden werelden, bubbels. Ook een aanzienlijk deel van
de kiezers is klimaatscepticus. Ze wantrouwen politici, die immers ook zeiden
dat er geen terroristen waren. En dan krijgen ze zo'n kreng van een windmolen in
de achtertuin. Dikke doei.'

Terlouw: 'Een flinke ramp zou helpen. Maar ja, het beleid is gericht op het
voorkomen daarvan.'

Tijd voor een deltaplan dijkverlaging?

Terlouw: 'De politiek kent maar één medicijn: herstel de economische groei. Het
kan anders, met circulaire economie. Verplaats de groei naar Afrika. Sla
zonne-energie op in zoutoplossingen, maak zonnespiegels, stap over op
gelijkstroom, bouw nieuwe structuren voor het transport. De aarde is eindig.'

Waar Terlouw de vrije markt aan banden wil leggen, is het vertrouwen van
Nanninga rotsvast. Ongelijkheid is niet verkeerd, succes moet beloond. Liever de
vrijgevigheid van Bill Gates dan door de overheid afgedwongen solidariteit. Via
Facebook en Google, die de grenzen van de vrije markt opzoeken door gesloten
gedachtegemeenschappen te creëren, belanden we bij de informatiebubbel. Waar
halen zij hun informatie vandaan?

Terlouw: 'Ik lees NRC, de Volkskrant in het weekeinde en op internet. Ik kijk
informatieve programma's op tv. Ik spreek met mijn kinderen en kleinkinderen. Zo
zie ik dat de samenleving snel verandert. En dat politici als managers de
dagelijkse problemen oplossen.'

Nanninga, onthutst: 'U zit in een ontzettende filterbubbel. Dat is één
meningenbastion.'

Terlouw: 'Wat doet u?'

Nanninga: 'Via sociale media laat ik heel diverse mensen toe. Lees van GeenStijl
tot De Correspondent, CNN, jihadistische websites. Tussen werk en privé is geen
grens. Ik wil me niet omringen met informatie die mijn beeld bevestigt.'

Terlouw: 'Voor een gewone burger doe ik al veel. Er zijn grenzen.'

Terug naar het touwtje. Meneer Terlouw, u maakt zich zorgen om de democratie.
Wat is de oorzaak?

Terlouw: 'Een politicus mag nooit vergeten het in hem gestelde vertrouwen waar
te maken. Hij moet zich hardop de vraag stellen: wat is in mijn ogen
rechtvaardig. De ideologie is onzichtbaar geworden in de politiek.'

Nanninga: 'Mensen hebben behoefte aan meer gevoel in de politiek. Wilders zit
daar goed op. Dan krijgt hij het verwijt niet in oplossingen te denken.'

Terlouw: 'Hij zegt fundamentele dingen. Maar wie ongrondwettelijke oplossingen
aandraagt, kan niet meeregeren. Dat verstoort overigens het krachtenveld. Mensen
die op hem stemmen zijn doorgaans geen racisten. En veel van wat hij zegt is
links. Hij geeft oplossingen, al zijn die aanvechtbaar.'

Zoals grenzen dicht, moskeeën dicht, weg uit de EU?

Nanninga: 'Dat is bijna kiezersbedrog. Je kunt geen paspoorten afpakken of
boeken verbieden. Wilders casht als vertolker van ideeën die leven.'

Meneer Terlouw, bent u in de loop der jaren naar links opgeschoven? En Annabel,
jij naar rechts?

Nanninga: 'Helemaal niet. Als jonge twintiger was ik even lid van GroenLinks.
Toen kwam 9/11. Wat haten die mensen ons, dacht ik. Maar ik was tegen Fortuyn.
Met de moord op Van Gogh dacht ik: nu is het klaar. Vaak word ik extreem-rechts
genoemd. Ik ben eerder Dreesiaans. Ik geloof in een vangnet, maar niet in luie
mensen. Het katholieke en protestantse juk is door figuren als Freek de Jonge en
Youp van 't Hek afgeschud. Nu is het juist links om religie te beschermen. Hou
je van vrouwenrechten, vrije meningsuiting, dan moet je schoppen en duwen tegen
de islam.' Ze zucht. 'Zo, die is er uit.'

Terlouw: 'Ik ben niet linkser geworden, de samenleving werd rechtser. Toen D66
vijftig jaar bestond, hadden ze oude uitspraken van me opgedoken. Dat is geen
verschil met nu. Het congres van de partij verbood me indertijd te onderhandelen
met de VVD.'

Er zijn opmerkelijke raakvlakken, stellen we tijdens de koffie vast. Terlouw:
'We zijn redelijke mensen, dan krijg je dat.'

JAN TERLOUW

In 1931 geboren in Kamperveen als zoon van een dominee. Opgeleid tot
natuurkundige. Van 1971 tot '81 Tweede Kamerlid voor D66. Daarna minister van
Economische Zaken en vice-premier. Van 1991 tot '96 commissaris van de koningin
in Gelderland. Daarna senator. Schreef ruim 25 boeken, vaak voor kinderen, zoals
Koning van Katoren, Oorlogswinter, Oosterschelde windkracht 10. Schrijft essay
voor Boekenweek 2018. Getrouwd, woont in Twello, heeft vier kinderen.

ANNABEL NANNINGA

In 1977 in Amsterdam geboren als dochter van een kunstenaar en psycholoog.
Verliet voortijdig het Barlaeus Gymnasium. Werkte een tijdje in de horeca en als
dierenartsassistent. Journalist en columnist voor o.a. GeenStijl, The Post
Online, WNL, PowNed en Veronica Magazine. Haalde de finale van de quiz De
Slimste Mens. Woont samen in Amsterdam-Oost en heeft twee dochters.


VOLGENDE WEEK:
Terrorisme-expert Beatrice de Graaf en oud-minister van Justitie Ernst Hirsch
Ballin

Wie zich hier meldt met een goed verhaal, en zegt de Grondwet boven zijn geloof
te stellen, mag er van mij in. Investeer tegelijk in werkgelegenheid in Afrika

Je moet duidelijk zijn. Zeggen dat we wat vluchtelingen moeten opvangen, en dat
daar tuig tussen kan zitten




Bekijk de oorspronkelijke pagina: , , ,

LOAD-DATE: 21 July 2017

LANGUAGE: DUTCH; NEDERLANDS

GRAPHIC: Annabel Nanninga
Jan Terlouw
BESCHAVING 'U praat rustig, meneer Terlouw. U bent beschaafd.' - 'Ik heb
ingebouwd begrip voor de tegenstander.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              137 of 200 DOCUMENTS



                                 de Volkskrant

                             20 juli 2017 donderdag

Spannen vliegmaatschappijen hun paard achter de wagen?

BYLINE: PETER DE WAARD

SECTION: Economie; Blz. 27

LENGTH: 503 woorden


De kwestie Peter de Waard


Het is een volgende stap in de race to the bottom. Bedrijven die dure
cao-verplichtingen en oude rechten willen ontduiken, richten een nieuwe dochter
op die de werknemers op 19de-eeuwse wijze kan afknijpen.



Eigenlijk is dat wat er gebeurt in de luchtvaart. Dinsdag maakte Air France
bekend een akkoord te hebben bereikt over de oprichting van een
lagelonendochter, Boost, die moet doen wat de moeder niet meer kan: de
prijsbrekers op de korte afstand (Ryanair en Easyjet) en op de lange afstand
(Norwegian, Etihad, Qatar) op het scherp van de snede beconcurreren.

Air France is eigenlijk de laatste luchtvaartmaatschappij die dit doet. Andere
gevestigde maatschappijen hebben al een budgettak of low cost carrier: Transavia
(KLM), Eurowings/Germanwings (Lufthansa) en Vueling (British Airways/Iberia).
Elke route die niet meer rendabel is, wordt stukje bij beetje overgedragen aan
de budgetdochter, waar net voldoende cabinepersoneel aan boord is om aan de
veiligheidsverplichtingen te voldoen.

Op termijn zullen die dochters, waar flexibele contracten schering en inslag
zijn en Piet Piloot een jan modaal is, het grote geld moeten gaan verdienen. De
oude moeders die ooit door de staat werden gekoesterd als nationale trots - de
KLM viert in 2020 het 100-jarig bestaan - zullen een niche van de markt
bedienen: die van geprivilegieerde zakenlieden en gefortuneerde particulieren
die niet met hun knieën in de nek in een stoel willen zitten en zelf een
broodtrommel meenemen.

De bazen van de Nederlandse scheepswerven en textielbedrijven, die in de jaren
zestig en zeventig de concurrentie met de Aziaten verloren, zullen zich in hun
graf omdraaien dat zij nooit die mogelijkheid hebben gehad. Als RSV in de jaren
tachtig ergens aan de Eemsmond een nieuwe werf had kunnen bouwen waar in de
Groningse strokarton overbodig geworden werknemers voor Koreaanse lonen aan de
slag hadden kunnen gaan, had Nederland mogelijk nog een bloeiende scheepsbouw
gehad. Maar toen waren er nog vakbonden die er een stokje voor staken. Dat lukt
nu zelfs de Franse bonden niet meer. President Macron, die het land wil
hervormen, zal er vast op proosten. Maar daarmee is de ontwikkeling niet
wenselijk.

Het is zelfs de vraag of Air France en de andere gevestigde maatschappijen het
paard niet achter de wagen spannen. Bijna alle budgetdochters zijn
verlieslijdend. Het operationele verlies van Transavia liep vorig jaar op van
63- naar 77 miljoen euro. Eurowings verloor 91 miljoen. Van Vueling worden geen
aparte cijfers bekendgemaakt, maar daar gaat het niet veel beter.

Ze kunnen niet tegen Ryanair en Easyjet op, omdat die al veel langer met het
bijltje hakken en niet in een keurslijf van een moeder hoeven te opereren. Die
doen een volgende zet en nemen nog goedkoper personeel uit verre landen in
dienst.

En zo gaat de race to the bottom door.

Reageren? p.dewaard@volkskrant.nl

Als RSV had mogen doen wat KLM nu doet, had Nederland zijn grote scheepsbouw nog
gehad




Bekijk de oorspronkelijke pagina:

LOAD-DATE: 19 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              138 of 200 DOCUMENTS



                                 de Volkskrant

                             19 juli 2017 woensdag

Dennis uit Lisse en zijn droomprinses

BYLINE: MICHEL MAAS

SECTION: Ten Eerste; Blz. 15

LENGTH: 664 woorden


Het Maleisische Twitter zoomt meteen in op de essentie: 'The guy so handsome!'
Alle meisjes van Johor willen wel met hem trouwen, lijkt het, maar zij vangen
bot. De enige prinses van het land gaat met hem aan de haal: Dennis Verbaas uit
Lisse.



Nog een kleine maand en ze gaan trouwen. De steenrijke sultan Ibrahim zelf heeft
het zondag geheel in stijl bevestigd op zijn Facebookpagina: zijn enige dochter
trouwt op 14 augustus met de Nederlander die behalve zijn handsome uiterlijk een
bescheiden carrière als voetballer en fotomodel inbrengt.

De media staan vol met schitterende staatsieportretten van Tunku Tun Amina
Maimunah Iskandariah Sultan Ibrahim, zoals de prinses voluit heet, en haar
Dennis. Die is te zien in de advertenties waarin hij poseert voor Dolce &
Gabbana. Of, naast zijn bruid, in traditioneel islamitisch tenue. Of gewoon als
de 'voormalige marketing manager van de Tampines Rovers Football Club' die hij
ook is. Een eenvoudige jongen van 28, veelbelovend speler van FC Lisse tot
hartritmestoornissen een einde maakten aan zijn sportieve carrière. Daarna
fotomodel en beland in Singapore, dat grenst aan de Maleisische staat Johor,
waar zijn prinses haar jetsetleven leidde.

De naam Verbaas is inmiddels afgelegd en vervangen door Muhammad Abdullah. Die
naam heeft hij aangenomen toen hij zich op 31 mei 2015 bekeerde tot de islam.

Als hij op 14 augustus na twee jaar voorbereiding eindelijk trouwt, wordt Dennis
Muhammad Abdullah lid van een koninklijke familie waarvan de geschiedenis
terugvoert tot 1528, en schoonzoon van een sultan waar mensen in 2017 nog steeds
voor buigen. Sultan Ibrahim is een van de negen lokale vorsten van Maleisië en
lid van de exclusieve adellijke vorstenclub waaruit elke vijf jaar de officiële
koning en het staatshoofd van heel Maleisië wordt gekozen: Yang di-Pertuan Agong
('hij die koning is gemaakt').

Daarmee houdt de formele macht van de koningen ook ongeveer op. De echte macht
is ze begin jaren negentig afgenomen. De sultans verloren hun vetorecht op
wetswijzigingen en ook raakten zij hun wettelijke immuniteit kwijt. Vooral dat
laatste was belangrijk voor de Maleisische bevolking. Die moest niets meer
hebben van die sultans die maar konden doen en laten wat ze wilden. Het volk was
vooral gebeten op de inmiddels overleden vorige sultan van Johor, Iskander, de
grootvader van de bruid. Die sloeg op een dag een golfcaddy dood met een
golfclub. Hij werd weliswaar veroordeeld voor doodslag, maar ontkwam aan straf
omdat hij als staatshoofd onschendbaar was.

De sultans hebben zich echter nooit helemaal teruggetrokken in hun paleizen. Zij
bemoeien zich nog steeds nadrukkelijk met de politiek. In het zakenleven
manifesteren ze zich misschien nog wel met het meeste succes. Zij zijn puissant
rijk, al zijn zij niet onomstreden. Beschuldigingen van corruptie en nepotisme
steken regelmatig de kop op. Die worden door de staatsmedia even snel weer
gesust of doodgezwegen, en voor de vorsten zijn zij geen reden hun rijkdom te
verbergen: de familie van Johor rijdt rond in de duurste supercars van Ferrari
of Lamborghini, of in een roze Rolls-Royce.

Aan trouwauto's zal het dus op 14 augustus niet ontbreken. Op die dag wordt de
eigenlijke huwelijksplechtigheid voltrokken, verspreid over twee paleizen. Dat
zal ook de dag zijn waarop de prinses een hoofddoek zal dragen - een
uitzondering. Moslims die klagen over haar onbedekte hoofd krijgen via internet
de wind van voren van haar broer, Tunku Ismail Idris: 'Wij zijn Maleisiërs, geen
Arabieren.'

Je moet een (toekomstige) sultan zijn om dat in het traditioneel islamitische
Maleisië hardop te kunnen zeggen. En je moet als gewone burger in Maleisië
uitkijken met wat je terugzegt. Maandag is een man gearresteerd die een
'beledigende opmerking' op Instagram had gezet. Wat hij precies heeft geschreven
wordt nergens vermeld. Wel dat hem een boete van tienduizend euro, en misschien
zelfs een jaar celstraf te wachten staan.




Bekijk de oorspronkelijke pagina:

LOAD-DATE: 18 July 2017

LANGUAGE: DUTCH; NEDERLANDS

GRAPHIC: Muhammad Abdullah, voorheen Dennis Verbaas, en zijn aanstaande
echtgenote prinses Aminah Ibrahim. Beneden de vader van de bruid, sultan Ibrahim
van Johor, een van de negen staten op het Maleisische schiereiland Malakka.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              139 of 200 DOCUMENTS



                                 de Volkskrant

                             19 juli 2017 woensdag

Sheriff die boven de wet gaat staan

BYLINE: JENNE JAN HOLTLAND

SECTION: Ten Eerste; Blz. 7

LENGTH: 852 woorden



HIGHLIGHT: De Poolse premier Kaczinsky is het brein achter de omstreden
hervorming van de rechtspraak, maar zijn minister van Justitie is er het gezicht
van. Zbigniew Ziobro is bezig zijn machtsbasis te vergroten, in de hoop de
volgende premier te worden.


Profiel Zbigniew Ziobro


Hij is niet snel boos te krijgen, de Poolse minister van Justitie Zbigniew
Ziobro. Maar als hij het is, lopen zijn konen rood aan en valt hij uit de rol
van verlegen professor die hij op radio en televisie het liefst speelt.



In korte tijd is de 46-jarige Ziobro bezig de Poolse rechtspraak overhoop te
halen. Dinsdag debatteerde het parlement over alweer een nieuwe hervorming,
namelijk van het Hooggerechtshof, dat de katholiek-nationalistische
regeringspartij Recht en Rechtvaardigheid (PiS) ook in handen probeert te
krijgen. Buiten liepen demonstranten ertegen te hoop.

Het plan is alle 93 rechters van het Hof vervroegd met pensioen te sturen en te
vervangen door kandidaten uit de koker van minister Ziobro. Eerder kreeg hij al
de bevoegdheid om voorzitters van rechtbanken naar eigen inzicht te benoemen en
te ontslaan. Ook staat Ziobro aan het hoofd van de openbaar aanklagers die door
PiS zijn ondergebracht bij het ministerie van Justitie. Het maakt hem tot een
soort schaduwpremier.

Ziobro is een jurist uit het diepe zuiden van Polen. Na een mislukte gooi naar
het burgemeesterschap van Krakau werd hij in 2005, pas 35 jaar oud, minister van
Justitie. Voor PiS een periode om snel te vergeten, want de coalitie klapte al
na bijna twee jaar. Tegen die tijd had Ziobro zijn reputatie gevestigd als een
sheriff die als het moest boven de wet ging staan, met name in corruptiezaken.
Op een persconferentie sprak hij eens persoonlijk een veroordeling uit, ook al
moest de rechter zich nog over de zaak buigen.

Indertijd stond hij op plek twee in de partijhiërarchie. Het grote publiek kende
hem als de onmiddellijke rechterhand van PiS-partijvoorzitter Jaroslaw
Kaczynski. Ziobro gold als de talentvolle kroonprins die Kaczynski op een dag
zou opvolgen.

Maar in 2011 gingen hij en de partij ruziënd uit elkaar, nadat Ziobro meer
interne democratie had geëist. Hij richtte een nieuwe partij op, het al even
rechtse Solidair Polen (SP). Bij Kaczynski leek Ziobro het voorgoed te hebben
verbruid. 'Het woord Ziobro was genoeg om Kaczynski te doen trillen van woede',
zegt onderzoeksjournalist Wojciech Ciesla van weekblad Newsweek Polska. 'Het
vertrouwen was kapot, Ziobro was de ultieme verrader.'

Afhankelijkheidsrelatie

De wending kwam vier jaar later, aan de vooravond van de parlementsverkiezingen
van 2015. SP en PiS sloten samen met twee andere splinterpartijen een
lijstverbintenis. Het pakte gunstig uit: de restzetels van de kleintjes leverden
PiS een meerderheid op in het parlement. Ziobro kreeg zijn oude post terug.

Hebben Kaczynski en zijn voormalige protegé zich dan verzoend? Nee hoor, zegt
politicoloog Radoslaw Markowski, verbonden aan het Centrum voor de Studie naar
Democratie. 'Kaczynski had hem in 2015 op de knieën. Ziobro's verraad had niets
opgeleverd: zijn SP haalde maar een paar procent van de stemmen. Het gevolg is
een grotere afhankelijkheidsrelatie. Hij dient Kaczynski met nog meer loyaliteit
dan voorheen.' Onderzoeksjournalist Ciesla: 'Kaczynski blijft de baas over het
politieke schaakspel, Ziobro is daarin een pion.'

Ziobro is het gezicht van en Kaczynski het brein achter de grootste hervorming
in de Poolse rechtbanken sinds 1989. Als tandem brengen ze de rechterlijke macht
onder politieke controle. De rechtbanken teruggeven aan het volk, noemt PiS dat.
'We willen een democratie, geen rechtercratie.'

Ziobro blinkt uit in loyaliteit, maar heeft ook de neiging zich te verliezen in
persoonlijke akkefietjes. Toen zijn vader in een ziekenhuis overleed, gelastte
hij een gerechtelijk onderzoek naar de behandelende artsen. Ook gebruikte hij
een paar jaar terug op clandestiene wijze EU-geld voor een partijcongres in
Krakau. Toen de Duitse eurocommissaris Günther Oettinger verklaarde dat Polen
onder Brussels toezicht moest komen, antwoordde Ziobro dat hij als 'kleinzoon
van een Poolse officier' niets voelde voor 'Duits toezicht'.

Kaczynski loopt tegen de 70 en volgens onderzoeksjournalist Ciesla behoort
Ziobro tot de kanshebbers om hem op termijn op te volgen. 'Er komt een
machtsstrijd aan, Ziobro weet dat. Hij is nu bezig zijn machtsbasis te
vergroten, zowel bij grote staatsbedrijven als bij PiS.'

President dreigt hervorming te blokkeren

De Poolse president Andrzej Duda dreigt zijn handtekening aan een omstreden
hervorming van het hooggerechtshof te onthouden. Hervormingen zijn nodig, omdat
de Polen niet tevreden zijn met de manier waarop de rechtspraak werkt, 'maar de
hervormingen moeten verstandig zijn', zei de president dinsdag. Zo wil Duda dat
voor de verkiezing van een college dat voortaan rechters moet benoemen geen
gewone meerderheid wordt vereist, maar een van drievijfde. De regerende PiS komt
daar niet aan. Die partij is sinds haar verkiezingsoverwinning in 2015 bezig de
invloed van de regering over de staatsmedia, rechtbanken en het Openbaar
Ministerie uit te breiden. Zij stelt dat die instanties nog te sterk onder de
invloed van communisten staan en vindt dat het parlement meer te zeggen moet
krijgen over benoemingen, opdat die instanties meer de gewone burger bedienen.




Bekijk de oorspronkelijke pagina:

LOAD-DATE: 18 July 2017

LANGUAGE: DUTCH; NEDERLANDS

GRAPHIC: Zbigniew Ziobro wil de rechterlijke macht onder politieke controle
brengen.
Protest tegen Ziobro. Op het bord staat 'Laatste Oordeel'.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              140 of 200 DOCUMENTS



                                 de Volkskrant

                              17 juli 2017 maandag

Verzekering zzp'ers 'slagveld vol valkuilen'

BYLINE: NANDA TROOST

SECTION: Ten Eerste; Blz. 14, 15

LENGTH: 1312 woorden



HIGHLIGHT: Veel zzp'ers zijn niet of onvoldoende verzekerd tegen ziekte en
arbeidsongeschiktheid. Vergeten, te duur, mij overkomt niets, 'ze' keren toch
niet uit. Volgens de verzekeraars worden de problemen uitvergroot.


Reportage ziektekostenverzekering ZZP'ER


'Ik kan worden verzekerd voor een premie van 800 euro per maand en dan zijn
hart- en vaatziekten uitgesloten. Want ik heb in 2011 een lichte hersenbloeding
gehad. Ik ga me niet verzekeren voor een gebroken been of arm.' 'Ik werd
neergezet als bedrieger en moest mijn uitkering terugbetalen. Ik was een keer
bij een neuroloog geweest en had verzuimd dat te melden.'



De klachten over verzekeraars 'die wel premies innen maar nooit willen betalen'
vliegen in het rond sinds vorige week bekend werd dat niet méér maar minder
zzp'ers zich verzekeren tegen arbeidsongeschiktheid. Slechts eenvijfde van de
ongeveer 900 duizend zzp'ers heeft een buffer tegen langdurig ziekteverzuim of
volledige arbeidsongeschiktheid, meldden TNO en statistiekbureau CBS. Steeds
weer klinkt: te duur, onmogelijke voorwaarden en als het erop aan komt, is er
geen uitkering.

Zelfstandigen Bouw, actief in een sector met veel kleine zelfstandigen, zwaar
werk en dus veel risico op uitval door lichamelijke gebreken, noemt de
arbeidsongeschiktheidsverzekering (aov) 'een slagveld vol valkuilen'. De bouw,
ondanks de dalende belangstelling voor de aov nog altijd koploper als het gaat
om verzekerde zzp'ers, heeft het aantal verzekerde bouwvakkers de laatste jaren
zien dalen van 70 naar 40 procent.

'Het wordt steeds moeilijker om een verzekering af te sluiten en de premies zijn
krankzinnig hoog', zegt Charles Verhoef van Zelfstandigen Bouw. 'Als 45-plusser
met een zwaar beroep lukt dat je gewoon niet. Heb je wel een aov, maar heb je
vergeten te melden dat je ooit met rugklachten bij de huisarts bent geweest, dan
wordt je verzekering opgezegd omdat je informatie hebt achtergehouden.
Psychische klachten als burn-out vallen ook bijna standaard buiten een
verzekering.'

Het gaat wel eens mis, erkent Paul Koopman van het Verbond van Verzekeraars,
'maar de problemen zijn uitzonderingen en worden uitvergroot. Zo'n 97 procent
van degenen die zich willen verzekeren, sluit zonder problemen een aov af. Feit
blijft wel dat verzekeraars de premies moeten baseren op de risico's die een
verzekerde loopt. Dat betekent dat bij grote risico's óf de voorwaarden worden
aangepast óf iemand een hogere premie moet betalen. Verzekeraars zijn
commerciële bedrijven die kostendekkend moeten werken. Jaarlijks keren we 1
miljard euro uit aan arbeidsongeschiktheid. Eén op de acht mensen met een aov is
langere tijd ziek.'

Gebroken been

Vaak wordt gezegd dat een werknemer zich bij de eerste griepverschijnselen
meteen ziek meldt, terwijl een zzp'er zijn gebroken been onder het bureau
schuift en doorwerkt. Dat houdt de verzekeringspremie laag (zie inzet, red.).
Arbeidsongeschikt worden door een auto-ongeluk of een slopende ziekte: die pech
overkomt een ander. De verhalen klinken Frank Alfrink van ZZP Nederland niet
onbekend in de oren. 'Zzp'ers willen vooral ondernemen en geven de aov niet
altijd de hoogste prioriteit. Als je begint, heb je er lang niet altijd geld
voor. En er is een groep schijnzelfstandigen die een aov nooit zal kunnen
betalen.'

Wat de grote groep onverzekerde zzp'ers vooral laat zien, is dat de huidige
arbeidsmarkt vraagt om nieuwe oplossingen, zegt Cok Vrooman, hoogleraar sociale
zekerheid en participatie aan de Universiteit van Utrecht. 'Of je nu zzp'er
bent, werknemer, fulltime of parttime werkt, of allerlei taken combineert: er is
een mate van collectiviteit nodig. Iedereen kan door een hersenbloeding worden
getroffen en daar valt als individu meestal niet tegenop te sparen. Het is aan
de politiek om met een moderne oplossing te komen.'

Toch gaan ook zzp'ers niet altijd vrijuit, zegt verzekeringsadviseur Wilfred
Mooij. 'Ze lezen, net als iedereen trouwens, de kleine lettertjes niet. Veel
problemen ontstaan doordat ze voor de goedkoopste verzekering kiezen en dan
niets krijgen uitgekeerd als het erop aan komt. Bijvoorbeeld omdat in de
voorwaarden staat dat een ongeluk bij het wielrennen of vechtsport is
uitgesloten van een uitkering.'

En wat is duur? Een jonge en gezonde eenpitter die de griep voor lief neemt en
zich alleen tegen arbeidsongeschiktheid verzekert, is voor een paar tientjes per
maand klaar. Maar Zelfstandigen Bouw heeft voorbeelden van premies die in
vijftien jaar van 200 euro tot 630 euro zijn opgelopen.

Loonstrook

Wat los daarvan bijdraagt aan de perceptie 'duur' is dat werknemers op hun
loonstrook amper zien wat ze aan ziektewet en arbeidsongeschiktheid kwijt zijn
(bijna 16 procent), omdat de werkgevers dat vooral betalen. Want anders dan veel
zzp'ers denken zijn ze vaak niet duurder uit dan een werknemer, zegt
bijvoorbeeld adviseur Mooij. 'Je moet uitsluitend verzekeren wat je niet zelf
kan dragen. En dat is voor iedereen anders. Wat zijn je vaste lasten, heeft je
partner een inkomen, heb je spaargeld? En als je weet dat er op termijn een
erfenis van je ouders is, hoef je je niet tot je 67ste te verzekeren tegen
arbeidsongeschiktheid, maar kan je dat bijvoorbeeld doen tot je 55ste.' En
vooral met regelmaat nadenken in hoeverre je situatie is veranderd, zegt Alfrink
van ZZP Nederland. 'Je zet meer om, dus wil je meer verzekeren. Of juist minder,
omdat de kinderen het huis uit zijn.'

Zelfs voor de horrorvoorbeelden van zzp'ers die zich niet kunnen verzekeren zijn
er oplossingen, zij het minimaal. Verzekeraars hebben een zogenoemde
vangnetregeling, bijvoorbeeld voor die 46-jarige bouwvakker. Die staat open voor
iedereen, zonder dat een gezondheidsverklaring hoeft te worden ingevuld. Voor
iets meer dan tweehonderd euro per maand is een zzp'er dan verzekerd tegen 70
procent van het minimumloon. Een andere onbekende is een
arbeidsongeschiktheidsverzekering bij het UWV. Zzp'ers kunnen zich hier, onder
voorwaarden, aansluiten bij de werknemersverzekering (WIA). Deze regeling staat,
ook zonder keuring, alleen open voor werknemers die, al dan niet vanuit de WW,
overstappen naar het zzp-schap. De belangrijkste voorwaarde die aan deze
verzekering kleeft is dat de zzp'er zich binnen drie maanden meldt. Nog geen 20
duizend zzp'ers zijn via deze UWV-route verzekerd.

Solidariteit

Ondernemers, groot en klein, hebben gewoon te accepteren dat de sociale
zekerheid een kwestie is van solidariteit, zegt Gijs Vonk, hoogleraar sociale
zekerheid aan de Universiteit van Groningen. 'Die solidariteit houdt in dat je
meebetaalt voor degenen die de verzekering wél nodig hebben. De
volksverzekeringen die er waren (AAW en WAZ) vonden we te duur en betuttelend op
een moment dat het marktdenken opkwam. Maar na het falen van de publieke sector
blijkt nu ook de markt niet optimaal te werken. Ongeacht de manier waarop je
werkt moet er een sobere verzekering zijn tegen pech.'

Ziek? Wat kost dat en wat krijg je?

Jan Modaal (45), met een jaarsalaris van 37 duizend euro, is als werknemer voor
478 euro bruto per maand verplicht verzekerd. Daarvoor krijgt hij vanaf zijn
eerste ziektedag twee jaar lang zijn salaris (of een flink deel daarvan)
doorbetaald. Bij volledige arbeidsongeschiktheid krijgt hij daarna 70 procent
van zijn salaris.

Als zzp'er kan dezelfde jan modaal kiezen: voor 293 euro per maand is hij net
als een werknemer verzekerd tegen ziekte. Voor arbeidsongeschiktheid moet extra
worden betaald en lopen de tarieven op. Iemand met een administratief beroep
betaalt dan 185 euro per maand, een stukadoor 432 euro per maand. Deze zzp'er
heeft dan geen uitsluitingen op medische gronden. Verder zijn de
keuzemogelijkheden, en de premievariatie, legio: de helft of het hele inkomen
verzekeren, een uitkering voor maximaal vijf jaar of tot aan het pensioen, een
wachttijd van twee weken tot meer dan een jaar.

Deze berekeningen zijn van het Verbond van Verzekeraars, gebaseerd op 2015. De
exacte bedragen en voorwaarden verschillen per verzekeraar.

Ongeacht de manier waarop je werkt moet er een sobere verzekering zijn tegen
pech




Bekijk de oorspronkelijke pagina: ,

LOAD-DATE: 16 July 2017

LANGUAGE: DUTCH; NEDERLANDS

GRAPHIC: Een werkruimte voor zzp'ers aan de Herengracht in Amsterdam.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              141 of 200 DOCUMENTS



                                 de Volkskrant

                             15 juli 2017 zaterdag

Wie is online koning? De klant of de verkoper?

BYLINE: KOEN HAEGENS

SECTION: Economie; Blz. 14, 15

LENGTH: 1322 woorden



HIGHLIGHT: Het internet zou de aloude droom van een perfecte, eerlijke
marktplaats vervullen. In de praktijk blijken consumenten steeds vaker te worden
geflest - met oude én nieuwe trucs.


duizend dollar


konden zogenaamd onafhankelijke wetenschappers ontvangen van Google voor een
paper waarin zij de enorme marktmacht van het bedrijf vergoelijkten

Volgens de rijkste man op aarde moesten we rond deze tijd in het
consumentenparadijs leven âˆ' met dank aan het internet, voorspelde
Microsoft-oprichter Bill Gates ruim twintig jaar geleden. Hij doopte zijn
visioen 'friction-free capitalism'. Het ideaal van Adam Smith zou dichterbij
komen: een marktplaats waar de spreekwoordelijke 'slager, brouwer en bakker'
elkaar op het scherp van de snede beconcurreren. Met de klant als grote winnaar:
betere televisies, vakanties en kleding voor lagere prijzen.



Op het eerste gezicht heeft Gates gelijk gekregen. Online winkelen is supersnel
en uiterst transparant. Mede dankzij de snelle opkomst van prijsvergelijkers
weten consumenten binnen enkele minuten welk product waar het best en het
goedkoopst te verkrijgen is. Met als gevolg dalende prijzen, van laptops tot
vliegtickets. Zo berekende De Nederlandsche Bank begin dit jaar dat zonder de
opmars van e-commerce de inflatie ongeveer 0,1 procent hoger zou zijn. Via sites
als Marktplaats kunnen gewone burgers ook nog eens direct zaken doen met elkaar.
Zonder machtige bedrijven die zich ertussen wringen, torenhoge
bemiddelingskosten of betuttelende regels.

En toch loopt het anders. Twee weken geleden ontving Google een boete van 2,4
miljard euro. Volgens de Europese Commissie heeft de Amerikaanse internetgigant
met zijn dienst Google Shopping zoekresultaten gemanipuleerd. Consumenten
krijgen niet per se de beste aanbieding te zien, maar degene waarvoor betaald
wordt aan Google. Niks transparantie dus. Wat is er met de droom van het
internet als de perfecte, eerlijke marktplaats gebeurd?

Door

Illustratie

Digitaal kapitalisme

Efthymios Constantinides specialist digitale marketing aan de Universiteit
Twente

De 'Marktplaats van het ondergrondse web' is niet meer. Vrijdag werd bekend dat
Alphabay, de populairste plek op internet om drugs te verhandelen of een
huurmoordenaar in te schakelen, is opgerold. Veel zal dat niet veranderen.
Terwijl de 26-jarige eigenaar zich deze week ophing in zijn Thaise cel,
verplaatsten de illegale activiteiten zich alweer naar elders. Net als in de
offlinewereld.

Ook gewone onlineklanten krijgen steeds vaker met criminele praktijken te maken.
Bij de Fraudehelpdesk kwamen dit jaar 390 meldingen binnen over dubieuze
webwinkels. Dat is een stijging van 20 procent ten opzichte van dezelfde periode
vorig jaar. De frauduleuze internetshops dragen vaak een domeinnaam die voorheen
van een ander was, zoals zweverinkglasenadvies.nl, zegt Tjerk Notten van
Fraudehelpdesk: 'Nu worden daar schoenen op verkocht. Melders die iets besteld
hebben krijgen een nepproduct of iets totaal anders.' Andere signalen dat er
iets niet pluis is, zijn volgens Notten het ontbreken van bedrijfsgegevens, een
rammelende vertaling en 'onlogisch lage prijzen'.

In andere gevallen is de misleiding subtieler. Zo bleek uit onderzoek dat de
Europese Commissie eerder dit jaar publiceerde, dat bij twee op de drie
reissites de prijzen onbetrouwbaar zijn. In één op de vijf onderzochte gevallen
bleken aanbiedingen zelfs helemaal niet beschikbaar. Zij dienen slechts als
clickbait, om bezoekers te lokken.

Schimmige webwinkels

Wie een vlucht lang van tevoren boekt, krijgt vaak een lagere prijs te zien dan
degene die boekt wanneer het vliegtuig bijna vol zit. De algoritmes die bepalen
welke prijs de klant ziet, worden steeds complexer. 'Bedrijven weten wie je
bent, wat je inkomen is, waar je op vakantie gaat. Als wij tweeën op Google
exact dezelfde zoekwoorden intypen, krijgen we nu al verschillende resultaten',
zegt onderzoeker Efthymios Constantinides van de Universiteit Twente. 'Die zijn
afgestemd op ons persoonlijke profiel. Maar wat gebeurt er als wij de prijs van
een paar schoenen zoeken? Stel dat jij meer verdient. Kan het dan ook dat je,
voor dezelfde schoenen, een hogere prijs te zien krijgt?' De
digitale-marketingspecialist deed vier jaar geleden onderzoek naar de prijs van
vliegtickets. Het goede nieuws, vertelt hij, is dat daaruit niet bleek dat
luchtvaartmaatschappijen persoonlijke profielen hanteren. Het slechte nieuws:
technisch is dit wel degelijk mogelijk. Wie meer geld of haast heeft, of
überhaupt ongevoeliger is voor aanbiedingen, zou andere prijzen voorgeschoteld
kunnen krijgen. Een woordvoerder van de ACM bevestigt dit. Maar, voegt hij toe,
in de praktijk hebben toezichthouders dat nog niet gezien.

Voor de interneteconomie zou het hoe dan ook een keerpunt zijn. De grenzeloze
prijstransparantie, met dank aan zoekmachines en prijsvergelijkers, maakt dan
definitief plaats voor een ondoorzichtig, gepersonaliseerd prijskaartje.

Wisselende prijskaartjes

Google heeft de afgelopen jaren honderden academische papers gesponsord waarin
de enorme marktmacht van het bedrijf vergoelijkt wordt. Zogenaamd onpartijdige
wetenschappers ontvingen daarvoor bedragen tussen de 5.000 en 400.000 dollar,
maakte de Wall Street Journal deze week bekend. Volgens een oud-medewerker
stelde Google zelfs lijstjes op, inclusief gewenste titels en samenvattingen.
Een geschikte academicus werd er achteraf bij gezocht. Het heeft Google's
miljardenboete niet kunnen verhinderen. Twee andere Europese mededingingszaken
tegen Google lopen nog.

Al dat juridische geweld staat voor een groter probleem. De digitale wereld is
stevig in de greep van de vijf bedrijven met de grootste marktwaarde ter wereld:
Apple, Amazon, Facebook, Microsoft en Alphabet, het moederconcern van Google.
Die laatste verwerkt meer dan 9 op de 10 wereldwijde zoekopdrachten. Alles bij
elkaar verzamelt Google persoonlijke data van meer dan een miljard aardbewoners.
Tel die persoonlijke profielen en marktmacht bij elkaar op en het wordt
duidelijk hoe ver het consumentenparadijs van Bill Gates uit zicht dreigt te
raken. 'De belofte van het internet was customer empowerment', zegt onderzoeker
Constantinides. 'De klant zou sterker komen te staan dankzij alle extra
informatie en mogelijkheden om prijzen te vergelijken. Maar inmiddels zijn de
aanbieders wakker geworden. Ik zie nu het omgekeerde gebeuren: provider
empowerment. De aanbieders worden machtiger, de klant zwakker.'

Meesters van de markt

Tegen bedrog op de digitale marktplaats bestaat een geweldig medicijn:
beoordelingen. Met sterretjes, rapportcijfers en reviews wordt slecht gedrag
onmiddellijk afgestraft. Zo krijgt de zogenoemde rating-economie iets voor
elkaar wat in historisch opzicht zeldzaam is: zij schept vertrouwen tussen
volslagen vreemden. Wie op vakantie gaat naar Italië, hoeft niet voor vervelende
verrassingen komen te staan. 'Toilet werkte matig. Emmer nodig om door te
spoelen', meldt een andere vakantieganger over Hotel Real Orto Botanico in
Napels. Toch maar ergens anders naar toe dus.

Helaas dienen nieuwe problemen zich aan. Wat als zo'n recensie nep is? Of
gekocht? Speciale tekstbureaus zorgen op bestelling voor een lawine aan
enthousiaste besprekingen van een product of aanbieder. 'Als een reactie
eigenlijk reclame is, moet dat er ook bij staan. Anders misleid je de
consument', stelde de Autoriteit Consument & Markt (ACM). De prijsvergelijkers
zelf doen er alles aan om valsspelen te voorkomen, maar helemaal waterdicht
wordt de rating-economie daarmee niet. 'Wij hebben een speciaal team om reviews
te checken', laat een woordvoerder van vergelijkingssite Zoover weten. Die
beschikt over 3,2 miljoen beoordelingen van onder andere campings en hotels.
'Rare reviews, bijvoorbeeld met scheldwoorden, worden er direct uitgefilterd.
Maar we kunnen bijvoorbeeld ook IP-adressen controleren, om te zien of het niet
de eigenaar zelf is die zo enthousiast schrijft.'

Valse beoordelingen

400

Stel dat jij meer verdient dan ik. Kan het dan ook dat je, voor dezelfde
schoenen, een hogere prijs te zien krijgt?




Bekijk de oorspronkelijke pagina: , ,

LOAD-DATE: 14 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              142 of 200 DOCUMENTS



                                 de Volkskrant

                              14 juli 2017 vrijdag

geachte redactie

SECTION: Opinie en Debat; Blz. 23

LENGTH: 730 woorden

Wie is er nou elitair?

Er valt van alles te zeggen over het debat over de voorgenomen
voltooid-levenwet. Maar predikante Annemarieke van der Woude maakt het wel erg
bont (O&D, 13 juli). Zij stelt dat het debat 'een elitaire aangelegenheid' is
geworden. Om het meteen daarna op te nemen voor 'de spreekwoordelijke Henk en
Ingrid'. Want die arme zielen horen allerlei verhalen om zich heen en vragen
zich af of euthanasie misschien ook iets voor hen is. Denken voor Henk en Ingrid
, waar hebben we dat eerder gehoord?

Het is om allerlei redenen voorstelbaar dat hoger opgeleide mensen zich een
mening vormen over euthanasie en zich als eersten mengen in het maatschappelijk
debat. Ook is uit onderzoek bekend dat lager opgeleide mensen een kortere
levensverwachting hebben en eerder een beroep moeten doen op zorg.

Dat betekent naar mijn ervaring bepaald niet dat zij niet (kunnen) nadenken over
hun levenseinde. Van der Woude wil laagopgeleiden tegen zichzelf in bescherming
nemen. Als je dat bepleit, maak je het debat pas echt elitair.

Agnes Wolbert, directeur Nederlandse Vereniging voor een Vrijwillig Levenseinde
(NVVE), Zutphen

Mannelijke feministen


Beste, moedige Colin van Heezik, als gelijkheid tussen man en vrouw je ernst is
(O&D, 11 juli) , begin dan eens te turven in welke mate vrouwen, ten opzichte
van mannen, aan het woord komen als het gaat om algemeen menselijke halszaken.
Als uit dat turven de vraag voortvloeit 'waarom?', zit je goed.

Tip: gebruik een tijdlijn. Pas als je de feiten ook historisch op een rijtje
hebt, rijst de vervolgvraag 'waarom nog steeds'.

Dan mag je best even naar hartelust janken.

Marij van Donkelaar, Almere

Het geheugen

Wat het geheugen al niet doet met mensen in het algemeen en met mijn
oud-klasgenoot Han Mellink in het bijzonder! (O&D, 13 juli). Die jongen was ik
niet, ik heb braaf de bijbellessen van juf Nederlof gevolgd en mijn broer Job
twee (niet één) jaar later net zo goed.

Nee, de van bijbellessen vrijgestelde was Hans en dus ook mijn klasgenoot Jaap
Klein. Zijn ouders deden, anders dan de onze, wel aan de Joodse godsdienst; Jaap
zelf is inderdaad nog een heel knappe longarts geworden.

Maar voor het grotere deel heeft Han natuurlijk groot gelijk: het lijkt er niet
op dat toen, in 1958, ook maar iemand zich gediscrimineerd heeft gevoeld.

Floris Cohen, Amsterdam

'Unieke combinatie'

De Nederlandsche Bank heeft een nieuwe directeur aangesteld. Else Bos. Haar
salaris wijkt af van de balkenendenorm. Volgens mij is daar een heel goede reden
voor. Maar dat is ní­ét de reden die minister Dijsselbloem daarvoor geeft. 'Haar
unieke combinatie van kennis en ervaring.'

De goede reden is dat haar salaris enigszins marktconform moet zijn. Het zou
onverstandig zijn toezichthouders veel minder te betalen dan managers van de
banken waarop zij toezicht houden. Bovendien past het om de directie van de
centrale bank een salaris te bieden dat niet al te zeer afwijkt van die van
andere collega-toezichthouders in Europa. De reden die Dijsselbloem geeft, deugt
van geen kanten. Wie de 'unieke combinatie' aanvoert als basis voor deze
afwijking van de norm, zet de deur wagenwijd open. Dijsselbloem heeft ook een
unieke combinatie van kennis en ervaring. Plasterk ook. En als ik zo brutaal mag
zijn: dat geldt ook voor mij.

Harry Starren, Amsterdam

In de overgang?

Als een miljoen werkende mannen in Nederland overgangsklachten zouden hebben en
als gevolg daarvan een relatief hoog ziekteverzuim, was er allang een afdoend
medicijn uitgevonden. Zij zouden zeker niet met een kluitje in het riet worden
gestuurd: geen zwarte thee, koffie en wijn! (Economie, 13 juli).

Mirjam Deckers, Maastricht

Hilarisch

De uitlatingen van Harvey Naarendorp over de Surinaamse 'Decembercrisis' (Ten
eerste, 8 juli) geven een hilarische inkijk in diens wereldbeeld. Maar als
jurist zou hem toch bekend moeten zijn dat marteling en moord óók in een
'oorlogssituatie' misdrijven zijn en dus als zodanig behoren te worden bestraft.


P.C. Dijkgraaf, Julianadorp

Jammerrr

Na de discussie over Engels als voertaal op universiteiten, nu de discussie over
de vraag of asielzoekers eerst Nederlands moeten leren voor ze aan het werk
gaan. Het is kennelijk niet de bedoeling dat ze gaan studeren, want dat zal
binnenkort dus allemaal in het Engels zijn. Daar sta je dan met je afgeronde
cursus Nederlands.

Bob Ruijzendaal, Den Haag




Bekijk de oorspronkelijke pagina:

LOAD-DATE: 13 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              143 of 200 DOCUMENTS



                                 de Volkskrant

                             13 juli 2017 donderdag

Waarom een wet voltooid leven er niet moet komen

BYLINE: ANNEMARIEKE VAN DER WOUDE

SECTION: Opinie en Debat; Blz. 24

LENGTH: 664 woorden



HIGHLIGHT: Een voltooid-levenwet is het meest riskant voor mensen aan de
onderkant van de samenleving, die zwakker, armer en minder verbaal begaafd zijn
dan Pia en Alexander.


Een familie zoals er zovele zijn. Ergens in het zuiden van het land. Opa woont
nog zelfstandig, zijn kinderen en kleinkinderen houden een vinger aan de pols.
Tegen hen heeft hij altijd gezegd dat hij euthanasie wil als hij naar een
verpleeghuis moet.



Dat houdt de familie bezig, want stel nu dat opa iets overkomt en hij niet
langer wilsbekwaam is: wie moet dan het euthanasieverzoek indienen? De oudste
zoon gelooft niet dat hij dat kan. De kleindochter wil haar opa wel helpen, maar
of zij de knoop durft door te hakken?

Dit gesprekje tekende ik afgelopen week op uit de mond van een betrokken
familielid. Mijn conclusie: de mogelijkheid van euthanasie als manier om de
angst voor afhankelijkheid te bezweren, is doorgedrongen tot in de haarvaten van
onze samenleving.

In de overweldigende hoeveelheid krantenartikelen die de laatste weken is
verschenen over euthanasie en voltooid leven klonken opvallend genoeg nogal wat
bezorgde geluiden van mensen bij wie 'zelfbeschikking' altijd hoog in het
vaandel stond.

Boudewijn Chabot, de man van de 'zelfeuthanasie', richtte zijn pijlen op de
toetsingscommissies en op de Levenseindekliniek, die euthanasie goedkeuren bij
mensen die lijden aan dementie of psychische aandoeningen (NRC, 17 juni).

Ton Vink, die heeft gepubliceerd over 'een zelfbezorgde goede dood onder eigen
regie', stelde dat een aparte voltooid-levenwet contraproductief zal werken
(Trouw, 5 juli). En René Cuperus, werkzaam bij de Wiardi Beckman Stichting van
de PvdA, toonde zich furieus over de verbetenheid waarmee D66 haar plannen voor
een wet 'Waardig Levenseinde' doorzet (Volkskrant, 26 juni).

Hebben de critici van de huidige praktijk van levensbeëindiging op verzoek geen
boter op hun hoofd? Want het kan toch niet verbazen dat in een discussie waarin
'autonomie' als leidend principe bij besluitvorming over het levenseinde in de
loop der jaren gangbaar is geworden, er geen situatie meer te bedenken is waarin
euthanasie niet geoorloofd zou zijn, zolang de stervenswens maar 'vrijwillig',
'weloverwogen' en 'duurzaam' is?

Het debat in Nederland over euthanasie en voltooid leven en de praktijk van
levensbeëindiging op verzoek is een elitaire aangelegenheid geworden. Niet
alleen omdat bij de vaststelling van de ondraaglijkheid van het lijden de
ervaring van dat lijden een steeds groter gewicht in de schaal legt. Dat
betekent dat iemand die mondig en welbespraakt is meer kans heeft dat zijn arts
overtuigd raakt van de redelijkheid van het euthanasieverzoek.

Maar ook omdat goed opgeleide, well to do-mensen er beter in slagen druk van
buitenaf te weerstaan. Zij zijn zelfs in staat om hun verzoek om
levensbeëindiging 'in de wacht' te zetten: 'Dokter, ik wil wel euthanasie maar
nu nog niet.'

Voor de spreekwoordelijke Henk en Ingrid ligt dat anders. Zij zijn minder goed
in staat om hun gevoelens in woorden te vatten, hun fysieke conditie is nogal
eens slechter dan die van hun leeftijdgenoten en zij hebben niet de financiële
middelen om extra zorg in te kopen, als dat nodig is.

Zij horen om zich heen verhalen over mensen die zijn geholpen bij het sterven
toen het leven voor hen geen enkele zin meer had en zij beginnen zich af te
vragen of dat misschien ook voor hen iets zou zijn.

Over Alexander en Pia hoeven wij ons als samenleving geen zorgen te maken. Zij
redden zich wel, ook als de initiatiefwet 'Toetsing levenseindebegeleiding van
ouderen op verzoek' niet door de Tweede Kamer komt. Maar Henk en Ingrid, mensen
die niet in de omstandigheid zijn dat zij weerstand kunnen bieden aan de
gedachte dat een leven 'voltooid' is als het minder wordt, verdienen onze
bescherming. Een voltooid-levenwet houdt voor hen het grootste risico in. Daarom
moet die wet er niet komen.

Hebben de critici van de huidige praktijk van levensbeëindiging op verzoek geen
boter op hun hoofd?

Mensen die geen weerstand kunnen bieden aan de gedachte dat een leven 'voltooid'
is als het minder wordt, verdienen onze bescherming




Bekijk de oorspronkelijke pagina:

LOAD-DATE: 12 July 2017

LANGUAGE: DUTCH; NEDERLANDS

GRAPHIC: Annemarieke van der Woude

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              144 of 200 DOCUMENTS



                                 de Volkskrant

                             12 juli 2017 woensdag

Maak de weg vrij voor een gekozen burgemeester

BYLINE: HANS WANSINK

SECTION: Ten Eerste; Blz. 6

LENGTH: 978 woorden



HIGHLIGHT: De formatie biedt een kans op gezond verstand - oplossingen voor
slepende problemen. Wat mag straks niet ontbreken in het regeerakkoord? Vandaag:
De gekozen burgemeester


Wenken voor het nieuwe kabinet


Veel is nog onzeker, maar een nieuw kabinet zonder D66 is nauwelijks denkbaar.
De Democraten behoren met 19 zetels tot de grotere partijen in de Tweede Kamer
en zitten bovendien precies in het midden van het politieke spectrum. Dat geeft
partijleider Alexander Pechtold veel ruimte voor het realiseren van een van de
klassieke kroonjuwelen van zijn partij: de gekozen burgemeester.



Het is niet alleen D66 dat al een halve eeuw pleit voor een rechtstreeks door de
kiezers gekozen burgemeester. Decennialang peilen onderzoekers een solide
tweederde meerderheid van de bevolking voor een gekozen burgemeester. Toch
mislukten tot nu toe alle pogingen van D66 om de gekozen burgemeester in het
Nederlandse staatsbestel te introduceren.

In de eerste plaats is dat te wijten aan de burgemeesters zelf. Sommigen zouden
graag rechtstreeks door de bevolking verkozen willen worden. Daaraan zouden zij
immers een mandaat ontlenen dat hun de mogelijkheid geeft een politiek stempel
op het gemeentelijk beleid te drukken. Maar veel burgemeesters willen niets met
de kiezers te maken hebben. Ze menen dat ze vaderlijk 'boven de partijen' moeten
staan.

Ten tweede biedt de carrousel van burgemeestersbenoemingen de gevestigde
politieke partijen unieke mogelijkheden voor personeelsbeleid. Het CDA, de VVD
en de PvdA hebben 39 procent van de zetels in de Tweede Kamer. Ze hebben samen
ook 84 procent van de burgemeesters. Een op de drie Nederlanders leeft onder een
PvdA-burgemeester. Omgekeerd hebben de lokale partijen, die sinds jaar en dag
tussen een kwart en eenderde van de stemmen binnenhalen bij
gemeenteraadsverkiezingen, welgeteld 3 procent van de burgemeesters. D66 heeft 5
procent, GroenLinks 2 procent. De PVV, toch sinds 2006 een middelgrote fractie
in de Tweede Kamer, heeft geen enkele burgemeester. Hetzelfde geldt voor de SP.


De derde reden dat het er nog steeds niet van gekomen is, ligt in de
ingewikkelde procedure om de Grondwet te wijzigen. In onze Grondwet staat dat de
burgemeester wordt benoemd door de Kroon. Om de Grondwet te wijzigen moeten de
Tweede en de Eerste Kamer er twee keer een beslissing over nemen. De Tweede en
de Eerste Kamer nemen het wetsvoorstel in eerste lezing aan met een gewone
meerderheid. Vervolgens worden er verkiezingen voor de Tweede kamer
uitgeschreven, zodat de kiezers zich over de wijziging kunnen uitspreken. Het in
eerste lezing aangenomen voorstel wordt bij de nieuwe Tweede Kamer ingediend. In
deze tweede lezing moet het wetsvoorstel in beide Kamers met een tweederde
meerderheid worden aangenomen.

In het voorjaar van 2005 was dit parcours bijna afgerond. Minister Thom de Graaf
van D66 verdedigde in de senaat zijn voorstel om de benoemde burgemeester uit de
Grondwet te halen. De coalitiepartijen D66, VVD en CDA waren akkoord, maar om
die tweederde meerderheid in de senaat tot stand te brengen, waren ook een
handvol stemmen van de linkse oppositie (PvdA, GroenLinks, SP) nodig. Na een
bloedstollend debat weigerden de PvdA-senatoren onder leiding van Ed van Thijn
De Graaf te steunen. De reden was oneigenlijk: de PvdA was weliswaar voor een
gekozen burgemeester, maar die zou indirect door de gemeenteraad moeten worden
gekozen, dus niet rechtstreeks door de bevolking. Ook voor zo'n indirect gekozen
burgemeester moest de Grondwet gewijzigd worden. Van Thijn wilde echter
verijdelen dat De Graaf of zijn opvolgers ooit de kans zouden krijgen de
burgemeester rechtstreeks te laten kiezen. Van Thijn werd daarin gesteund door
de andere linkse partijen in de senaat.

Inmiddels is D66-Kamerlid Gerard Schouw van voren af aan begonnen. De vorige
Tweede en Eerste Kamer hebben de benoemde burgemeester uit de Grondwet gehaald:
dat was de eerste lezing. Nu komt het dus aan op de tweede lezing met de
tweederde meerderheden.

Om deze horde te kunnen nemen moet D66 niet alleen de toekomstige
coalitiepartners aan zich binden, maar ook zaken doen met oppositiepartijen als
de PVV (die altijd voorstander is geweest) en de SP (die sinds enkele jaren
voorstander is).

Pas als dit parcours weer is afgelegd, kan een wetsvoorstel worden ingediend om
de burgemeester rechtstreeks te laten kiezen. Dus moet Pechtold de gekozen
burgemeester spijkerhard vastleggen in een historisch akkoord van regering én
oppositie.

DE OPLOSSING

SCHAKEL OPPOSITIE IN

Als het kabinet, met steun van de oppositie, de benoemde burgemeester uit de
Grondwet heeft gehaald, is er nog geen gekozen burgemeester. Welke kwesties
moeten eerst geregeld worden?

* Kandidaatstelling

De invoering van de gekozen burgemeester betekent allereerst dat geregeld moet
worden hoe de kandidaatstelling in zijn werk gaat. Behalve politieke partijen,
zouden ook gewone burgers de mogelijkheid moeten krijgen een voordracht te doen.


* Voldoende handtekeningen

Die voordracht zou dan wel moeten worden ondersteund door handtekeningen van een
vastgesteld aantal inwoners van de gemeente.

* Elke vier jaar

Koppel de burgemeestersverkiezing aan de raadsverkiezingen: dus elke vier jaar.

* Baken bevoegdheden af

Omdat de burgemeester een eigen mandaat van de kiezers zal krijgen, is het
noodzakelijk de verdeling tussen zijn of haar bevoegdheden en die van de
gemeenteraad opnieuw vast te leggen.

* Benoeming wethouders

Om zijn programma te kunnen realiseren, is het noodzakelijk dat de burgemeester
de wethouders kan benoemen en ontslaan.

* Begroting

De burgemeester zou ook een begroting moeten kunnen indienen, die dan wel door
de gemeenteraad moet worden goedgekeurd.

* Afzetten burgemeester

De raad moet het recht krijgen de burgemeester en zijn college af te zetten
wanneer de verhoudingen onwerkbaar zijn geworden.

* Geen voorzitter van de raad

Het ligt voor de hand dat de burgemeester geen voorzitter meer is van de raad,
omdat hij of zij niet meer neutraal is. De raad zou zijn eigen voorzitter moeten
kiezen.




Bekijk de oorspronkelijke pagina:

LOAD-DATE: 11 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              145 of 200 DOCUMENTS



                                 de Volkskrant

                             6 juli 2017 donderdag

Middenklasse houdt stand (nog even)

BYLINE: KOEN HAEGENS

SECTION: Ten Eerste; Blz. 12, 13

LENGTH: 1459 woorden



HIGHLIGHT: Vergeleken met het buitenland blijft de Nederlandse middenklasse goed
overeind, blijkt uit nieuw WRR-onderzoek. Maar terwijl de pijn in de portemonnee
bescheiden blijft, is de mentale druk op deze groep veel groter geworden. Hoe
zien de middenklassers dat zelf?


De middengroepen verkeren ook in Nederland in zwaar weer, maar mede dankzij de
verzorgingsstaat blijven zij tot nu toe overeind. Dat concludeert de
Wetenschappelijke Raad voor het Regeringsbeleid (WRR) in een nieuw rapport.

Met dat goede nieuws loopt Nederland uit de pas met andere landen, zoals de
Verenigde Staten en Frankrijk. Uit diverse onderzoeken blijkt dat de
middenklasse daar in de verdrukking zit. Slechts een enkeling weet op te klimmen
richting elite. Een veel groter deel dreigt op de maatschappelijke ladder naar
beneden te glijden.



'In Amerika spreken ze van de fear of falling. Die angst om te vallen zie je
hier in Nederland ook', zegt socioloog Godfried Engbersen, WRR-lid en een van de
auteurs van het rapport. 'Uit ons onderzoek blijkt desondanks dat Nederland een
bewonderenswaardig weerbaar midden heeft. Maar dat is zeker niet
vanzelfsprekend.'

De bruto-middeninkomens staan namelijk wel degelijk onder druk, toont de WRR.
Zou er geen forse fiscale herverdeling plaatsvinden in Nederland, dan was het
aandeel huishoudens met een middeninkomen sinds 1990 gedaald van 68 naar 57
procent.

Naast de nivellerende werking van het Nederlandse belastingstelsel, moeten de
middengroepen zelf ook steeds harder rennen om zich maatschappelijk te
handhaven. De onderzoekers spreken van 'statusarbeid'. Kon vroeger een
middenklassegezin prima rondkomen van het modale inkomen van één kostwinner,
tegenwoordig dienen beide partners te werken. Bovendien kan er door de opmars
van flexibele contracten van de ene op de andere dag een einde komen aan het
comfortabele middenklassebestaan.

Terwijl de pijn in de portemonnee bescheiden blijft, is de mentale druk op de
middenklasse dan ook veel groter. 'Aan het vooruitgangsoptimisme van de
middengroepen is een einde gekomen', constateert de WRR. Dat is ook in
maatschappelijk opzicht van belang. Volgens veel politicologen vormt een grote,
stabiele middenklasse de onmisbare ruggegraat van elke democratie. Brokkelt zij
af, dan neemt mogelijk de steun toe voor radicale partijen.

Toeval of niet, een deel van het middensegment toont in zijn politieke
opvattingen volgens de WRR steeds meer overeenkomsten met ontevreden
laagopgeleiden. Zo ziet een op de drie Nederlanders met een mbo-opleiding
'vooral nadelen van het verdwijnen van de grenzen'. Van de hoogopgeleiden is
slechts 14 procent het daarmee eens. Meer dan de helft van de mbo'ers vindt
bovendien dat 'de overheid onvoldoende doet voor mensen zoals ik'.

Dat onbehagen komt niet uit de lucht vallen, denkt socioloog Engbersen. 'Voor de
onderkant is en blijft er een sociaal vangnet. De bovenkant heeft buffers; die
mensen redden zich wel. Maar de middengroepen voelen zich kwetsbaarder, zo werd
ons ook verteld in gesprekken met zogeheten focusgroepen. Ondanks alle
herverdeling hebben zij toch het gevoel dat ze zich op eigen kracht moeten zien
te redden.'

Als oplossing beveelt de WRR de overheid dan ook aan de middengroepen meer
zekerheid te bieden. Zo moet de verzorgingsstaat ook voor hen in stand worden
gehouden, in plaats van enkel de onderkant te voorzien van bijvoorbeeld zorg- en
kindertoeslag. Werkgevers moeten gestimuleerd worden minder gebruik te maken van
flexibele arbeid, stelt de WRR, en voor zzp'ers zijn minimumtarieven nodig.

Wie behoort tot de middenklasse?

Patrick Keizer (48) ketchupfabrikant

'De werkdruk wordt steeds hoger, een van de redenen dat ik in 2013 stopte als
grafisch vormgever en mijn eigen ketchupfabriek begon. Opdrachtgevers vroegen
steeds meer voor hetzelfde bedrag. Met mijn ketchup gaat het goed, maar het
leven wordt in Nederland almaar duurder. De prijzen stijgen harder dan de
salarissen. De laatste tijd hoor je mensen steeds vaker zeggen dat het geld weer
tegen de plinten klotst, maar dat zijn dan niet mijn plinten.

'De tijd dat kinderen het standaard beter krijgen dan hun ouders lijkt me
voorbij. Qua bevolkingsdruk hebben we op aarde de grenzen bereikt, waardoor
tekorten dreigen. En economisch gezien gaat het misschien wel beter, maar die
toegenomen rijkdom komt slechts bij de rijkste 1 procent terecht. Misschien
zelfs bij de rijkste halve procent. De verschillen worden groter.'

Kim van Bastelaar (34) psycholoog

'Vergeleken met vroeger hebben werkenden met name minder zekerheid. Kijk alleen
al naar de pensioenen: de generatie voor ons heeft die veel beter voor elkaar.
Ook is de werkdruk hoog. Als psycholoog zie ik hoe iedereen in de zorg worstelt
met de 'targets' die worden gezet. Deels komt dat door de grootschalige
privatisering in de zorg. Alles moet efficiënter. Ook mijn man werkt. Als een
van ons zou stoppen, zullen we heel anders moeten gaan leven. En zelfs dan wordt
het moeilijk.

'Ik hoop dat mijn twee jonge kinderen het beter krijgen dan wij. Financieel
beter is niet echt nodig - op een gegeven moment kan dat ook nauwelijks meer.
Wij, hun ouders, beschikken immers ook over diploma's, en dus kan er op dat vlak
geen enorme sprong meer worden gemaakt. Wat ik wel hoop is dat zij minder
prestatiedruk zullen ervaren. Dan groeit wellicht niet de welvaart, maar wel het
welzijn.'

Irene Daamen (55) zelfstandig reisadviseur

'Sinds 1995 werk ik voor mezelf als reisadviseur, geïnspireerd door de reizen
die ik daarvoor naar Indonesië maakte. Als ik mijn werk vergelijk met toen, moet
ik nu zeker meer moeite doen voor mijn klanten. Dat komt deels door de crisis,
waarvan ik de effecten nog voel. Ook is de concurrentie enorm en wordt men
steeds kritischer. Vroeger zeiden klanten: 'ik wil daar en daar naartoe, regel
het maar'. Tegenwoordig is er discussie over elke euro.

'Ik heb absoluut niet het gevoel dat de volgende generatie het beter krijgt dan
die van ons. Er ontstaan wereldwijd steeds meer problemen en ze komen steeds
dichterbij. De hoeveelheid immigratie die we nu in Nederland kennen, draagt ook
niet echt bij aan een gezonde financiële toekomst voor onze kinderen.
Immigranten zullen eerder voor een laag inkomen werken. Daardoor krijgen zij de
banen.'

Mohammed Oulhadj (66) kok op tankstation

'Goed en hard werken, dat eiste je baas vroeger van je en dat is niet veranderd.
Zeven jaar geleden begon ik op het tankstation, daarvoor was ik eigen baas in de
houthandel. Mijn leven lang heb ik mijn uiterste best moeten doen. Toch heb ik
het idee dat er tegenwoordig meer van je wordt verwacht. Er staat altijd iemand
klaar om jouw baan over te nemen, dus je kan je weinig permitteren.

'Als ik naar de samenleving kijk, zie ik dat het moeilijker wordt voor jonge
mensen. Er is nu eenmaal steeds minder werk. Aan de andere kant doen mijn vijf
kinderen het veel beter dan ik. Als 16-jarige gastarbeider uit Marokko moest ik
meteen aan de slag als schoonmaker; zij hebben de kans gekregen om te studeren
en profiteren daar nu van. Een van mijn dochters werkt als onderzoeker in een
laboratorium en ook de rest doet het goed. Dat is wel even wat anders.'

Robin Wubben (38) sportjournalist

'Ik moet wel hard werken, maar omdat ik van mijn hobby mijn werk heb gemaakt
voelt het niet zo. Zo'n acht jaar geleden begon ik als freelancesportjournalist
nadat het communicatiebureau waar ik werkte me geen vast contract aanbood. Mijn
vrouw en ik werken allebei. Naast dat we niet anders zouden willen, zijn de
tijden dat je als man in je eentje de kost kon verdienen echt voorbij.

'Ons eerste kindje is op komst: mijn vrouw is uitgerekend in november. Of hij of
zij het beter krijgt dan wij? Dat ligt eraan hoe je 'beter' definieert.
Financieel krijgt de volgende generatie het wellicht niet beter, maar je loopt
als samenleving op een gegeven moment ook tegen een plafond aan. We willen
steeds meer, heb ik het idee. Ik wist vroeger niet beter dan dat we op vakantie
naar Frankrijk gingen. Tegenwoordig wil iedereen naar Thailand. We mogen ook
tevreden zijn met wat we hebben.'

Of ze nou 'Henk en Ingrid' heten, de 'Hard Werkende Nederlander' of de 'gewone
man' - alle politieke partijen hebben de mond vol van de middenklasse. Maar wie
behoort daar eigenlijk toe? Het aan mensen zelf vragen blijkt zinloos. Toen
Amerikaanse onderzoekers dit in 2010 deden, rekende 90 procent van de bevolking
zich tot de middenklasse. Nog frappanter: mensen die 45 duizend dollar per jaar
verdienden, legden de ondergrens bij 40 duizend dollar. Degenen die anderhalve
ton opstreken, waren van mening dat de middenklasse begint bij een ton. Om zulke
definitiekwesties te vermijden, spreken de WRR-onderzoekers liever van 'de
middengroepen'. Die worden in het rapport door meerdere brillen bekeken: van
middeninkomens tot middelbaar opgeleiden.

Kijk alleen al naar de pensioenen: de generatie voor ons heeft die veel beter
voor elkaar

90

Aan het vooruitgangsoptimisme van de middengroepen is een einde gekomen




Bekijk de oorspronkelijke pagina: , , ,

LOAD-DATE: 5 July 2017

LANGUAGE: DUTCH; NEDERLANDS

GRAPHIC: 'Er zijn meer problemen en ze komen steeds dichterbij.'
'Er staat altijd iemand klaar om jouw baan over te nemen.'
'Ik hoop dat mijn kinderen minder prestatiedruk zullen ervaren.'
'De tijd dat kinderen het standaard beter krijgen dan hun ouders lijkt me
voorbij.'
'De tijd dat je als man alleen de kost kon verdienen is voorbij.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              146 of 200 DOCUMENTS



                                 de Volkskrant

                              5 juli 2017 woensdag

geachte redactie

SECTION: Opinie en Debat; Blz. 26

LENGTH: 631 woorden

Gewone man

Als de Tesla 3, nieuwprijs ongeveer 35.000 dollar, wordt gezien als de auto voor
de gewone man, dan zal die Jan Modaal het nodige moeten bijklussen met een netto
jaarinkomen van zo'n 25.000 euro.

Ed van Riel, Vlissingen

En maar privatiseren

Nu ook de bouwtoezicht moet worden geprivatiseerd, is het misschien tijd de
vraag te stellen wie er nu beter wordt van al dat geprivatiseer. Ik kan me niet
aan de indruk onttrekken dat maar een hele kleine groep mensen er heel veel
voordeel bij heeft en een hele grote groep er alleen maar de nadelen van
ondervindt. In welke markt heeft de 'gemiddelde' Nederlander wel profijt gehad
van al die privatiseringen? Het privatiseren van de telecommarkt is het enige
gunstige voorbeeld.

Lex Blokland, Arcen

Kulargumenten

Na de bijdrage 'Academisch onderwijs kan niet zonder het Engels' van de hand van
enkele hoogleraren van de afdeling filosofie van de Vrije Universiteit te hebben
gelezen (O&D, 3 juli), ben ik van mening dat deze afdeling beter kan worden
opgeheven. Wat een kulargumenten, een wetenschapper onwaardig. Het is een
pertinente onjuistheidheid dat de kwaliteit van de opleiding omhooggaat als al
het onderwijs in Engels gaat en de student omringd wordt door medestudenten uit
andere landen. Niemand beweert dat onderwijs in het Engels aan de universiteit
geen bestaansrecht heeft, maar colleges in het Engels moeten wel met mate
plaatsvinden en alleen in de masterfase.

Henk Tijms, emeritus hoogleraar wiskunde VU, Santpoort- Zuid

Onderschatte studenten

De auteurs die een pleidooi houden voor Engels in het academisch onderwijs
schrijven: 'Het is naïef te verwachten dat buitenlandse studenten in staat en
bereid zijn in korte tijd Nederlands te leren, zo dat zij een academische studie
kunnen volgen.' (O&D, 3 juli) Het is, integendeel, onwetendheid van hen dat zij
dit denken. In de jaren zestig kwam er een geregelde stroom Noorse studenten
naar de Rijksuniversiteit Groningen om medicijnen te studeren. Ik heb zelf
destijds met bewondering vastgesteld dat zij binnen zes weken redelijk
Nederlands verstonden en zich goed verstaanbaar in het Nederlands konden
uitdrukken. En dat was nog maar het begin. Zij pasten zich mede daardoor ook
goed aan en werden lid van een studentenvereniging. Zij studeerden succesvol en
zonder problemen. Een gemotiveerde student kan dat dus gewoon wel. En het is een
onderschatting van studenten, dat ze dit niet zouden kunnen.

Luuk Knol, Garmerwolde

Logica

In reactie op Felix Huygen ('Engels als voertaal vernielt hoger onderwijs', O&D,
28 juni) tracht een aantal filosofen van de VU (O&D, 3 juli) Engels als voertaal
op de universiteit te legitimeren. Want dit leidt tot 'een diverse
studentenpopulatie van verschillende nationaliteiten' en 'het systeem is zo
ingericht dat financiering afhangt van aantallen studenten en diploma's'. Huygen
had een vooruitziende blik: hij schreef immers: 'Universiteiten en hogescholen
laten zich vooralsnog leiden door de logica van de kasstroom in plaats van door
het algemeen belang.'

Jan van Casteren, student kunstmatige intelligentie, UU, Utrecht

Officier Harry Mulisch

Dat Hans van Manen zojuist onderscheiden is als Commandeur des Arts et des
Lettres (Ten eerste, 4 juli) is mooi en volstrekt terecht. Mes félicitations. In
het kader bij het artikel over deze benoeming wordt evenwel gezegd dat Harry
Mulisch Chevalier in deze zelfde orde is. Dat is niet juist. En dat weet ik
omdat in 2000 Harry Mulisch tot Chevalier werd bekroond en ik, als jarenlang
ambassadeur voor de Franse letteren, tot Officier. Dat leek mij een vergissing,
het had andersom moeten zijn. De 'fout' is dan ook later hersteld, en Harry
Mulisch werd ook tot Officier bekroond."

Rudi Wester, 2003-2009 directeur Institut Néerlandais in Parijs




Bekijk de oorspronkelijke pagina:

LOAD-DATE: 4 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              147 of 200 DOCUMENTS



                                 de Volkskrant

                              4 juli 2017 dinsdag

Mind the gap

BYLINE: SARA BERKELJON

SECTION: V Opening; Blz. 4, 5, 6, 7

LENGTH: 2384 woorden



HIGHLIGHT: Als je rijk bent laat je het zien en anders doe je alsof. Als geen
ander is fotograaf Lauren Greenfield in staat het verschil tussen arm en rijk
vast te leggen.


Fotografie | INTERVIEW: Lauren Greenfield


Sinds 1992 houdt de Amerikaanse fotograaf en documentairemaker Lauren Greenfield
(51) zich bezig met één onderwerp: het menselijk streven naar geld, status,
schoonheid en roem. Op een van de vroegste foto's in het boek Generation Wealth
zien we drie 12-jarige jongens uit Santa Monica. Ze hadden Greenfield gevraagd
wat ze aan het doen was, vertelt ze. 'Toen ik zei dat ik een fotoserie maakte
over opgroeien in Los Angeles, zeiden ze: 'Je moet geld laten zien, alles draait
om geld.'



De jongens haalden biljetten uit hun zak en hielden die omhoog. Pas na het
ontwikkelen van de film zag Greenfield dat het briefjes van 100 dollar waren.

Het onlangs verschenen Generation Wealth is een ontzagwekkend overzicht van
Greenfields werk van de laatste decennia, een loodzwaar, goudgekaft boek van
meer dan 500pagina's, met meer dan 650 kleurenfoto's en 150 interviews. Het
selecteren (uit meer dan een half miljoen foto's) duurde vier jaar. Greenfield
fotografeerde Russische oligarchen, kindprinsesjes, hiphopsterren, strippers en
anorexiapatiënten. Ze fotografeerde Kim Kardashian en actrice Kate Hudson als
tieners (en talloze andere beroemdheden), ze documenteerde de opkomst van de
plastische chirurgie, maar fotografeerde ook jongeren in arme buurten, de
nanny's die de kinderen van de rijken verzorgen, het Ierland van net na de
financiele crisis en gastarbeiders in Dubai.

Generation Wealth is, benadrukt Greenfield, dus geen boek over de happy few. In
haar voorwoord constateert ze dat er de laatste decennia een 'culturele
aardverschuiving' heeft plaatsgevonden die ons allemaal treft. De kloof tussen
wat we willen hebben en wat we kunnen betalen wordt groter en groter.
Buitensporige rijkdom is via sociale media en reality-tv zichtbaarder dan ooit,
het streven ernaar zo groot dat de gewone man en vrouw zich in de schulden
steken om luxeartikelen te kunnen kopen. Tegelijkertijd worden de rijken steeds
rijker en maken ze een steeds kleiner deel uit van de bevolking. De sociale
mobiliteit werd kleiner, de American dream alleen maar megalomaner.

Het beste voorbeeld daarvan is misschien wel het echtpaar David en Jackie
Siegel, hoofdpersonen uit Greenfields prijswinnende documentaire The Queen of
Versailles (2012). De Siegels hij rijk geworden met een timesharebedrijf, zij
voormalig schoonheidskoningin willen het grootste woonhuis van de Verenigde
Staten bouwen, een modern Versailles, in hun eigen woorden. Greenfield volgt hen
wanneer de financiële crisis uitbreekt en de bouw van het grootheidswaanzinnige
project komt stil te liggen.

In alle klassen wordt de invloed van de consumptiecultuur gevoeld, schrijft
Greenfield in haar voorwoord, in arme buurten is de aantrekkingskracht van
'bling' net zo groot, misschien zelfs groter, bij gebrek aan toegang tot de
echte bovenlaag. Greenfield zag in 25 jaar de jongerencultuur steeds eenvormiger
worden. Wie rijk is, laat dat zien, en wie dat niet is, doet alsof. 'Rijke en
arme kinderen hadden een raakvlak gevonden; het was een gedeelde liefde voor
Versace.'

Op een van uw eerste foto's uit 1992 zien we twee tienermeisjes uit LA pizza
eten op de achterbank van een limousine, op weg naar een U2-concert. De foto in
Los Angeles Times Magazine veroorzaakte ophef, zo decadent vond men het.
Tegenwoordig kijken we van zo'n scène niet meer op.

'Toen vond men dat inderdaad choquerend en beschamend. Ook al wist men dat het
gebeurde, dat er rijke kinderen waren die dat soort levens leidden, het gebeurde
niet in het zicht. Er is in de jaren daarna zoveel veranderd. In 2007 maakte ik
de film Kids + Money. Tegen die tijd zeiden ouders voor de camera dat ze trots
waren dat hun kinderen net zo leefden als Paris Hilton, die in de jaren daarvoor
als realityster was doorgebroken met The Simple Life, een serie waarin ze haar
rijkdom en verwendheid etaleerde. Ineens was het oké om filthy rich te zijn, een
excessief uitgavenpatroon was niks om je voor te schamen, maar iets om trots op
te zijn.'

Wat is de oorzaak daarvan?

'Er is niet één kantelpunt aan te wijzen. Sowieso hebben Amerikanen natuurlijk
een andere relatie met rijkdom dan Europeanen. Wij hebben er minder moeite mee,
omdat Amerikanen geneigd zijn te denken: op een dag ben ik zelf óók rijk. Dat is
de Amerikaanse droom, waar zovelen nog steeds in geloven. Maar als ik een
oorzaak moet aanwijzen, dan zijn het vooral de media geweest: televisie, MTV,
hiphop, clips, reality-tv, maar vooral natuurlijk internet en sociale media
hebben als katalysator gewerkt. Op sociale media is elk kind zijn eigen merk,
iedereen probeert zichzelf te verkopen, we cureren ons leven.

'Vriendschap, echte vriendschap, gaat om kwetsbaarheid. Vriendschap in de
Facebookdefinitie draait juist om ónkwetsbaarheid, om het etaleren van de
perfecte versie van onszelf het is dus het tegenovergestelde. Marketing heeft
ook een belangrijke rol gespeeld reclame gericht op kinderen, vooral op jonge
meisjes, werd vanaf de jaren negentig steeds aanweziger. Mooi zijn en een mooi
lichaam hebben, werd steeds belangrijker, het kreeg zelfs een morele component:
zag je er perfect uit, dan was je ook een goed persoon, want dan was je niet lui
of slordig.'

U groeide op in Los Angeles en liep stage bij National Geographic, waarvoor u
Maya's in Mexico wilde fotograferen. Waarom werd dat geen succes?

'Ik sprak de Mayataal niet, dus het was moeilijk hun vertrouwen te winnen.
Daarnaast wilden ze eigenlijk niet op de foto, omdat ze geloofden dat ik door
het maken van een foto hun ziel zou stelen. Het ging, kortom, moeizaam. Ik
bedacht hoe heerlijk het zou zijn om te fotograferen wat ik zélf begreep, om
mensen te fotograferen die het leuk zouden vinden om gefotografeerd te worden.
Na thuiskomst ben ik dus jongeren in LA gaan fotograferen, mijn eigen thuisstad,
en de plek waar de populaire cultuur vandaan komt die vervolgens naar de hele
wereld wordt geëxporteerd.'

Kreeg u makkelijker toegang tot uw onderwerpen omdat u zelf uit LA komt?

'Ik denk het wel. Ik bewandel de lijn tussen insider en outsider, ik zit er
precies tussenin. Ik ben geboren in Boston, maar toen ik 6 was, scheidden mijn
ouders en zijn we naar LA verhuisd. Mijn ouders doceerden aan universiteit UCLA
en woonden in communes. Mijn broertje en ik gingen naar een progressieve,
alternatieve school. Het was een hippiejeugd, tot ik naar de middelbare school
ging en tussen kinderen terechtkwam met Hollywoodouders. Daar kwam ik voor het
eerst in aanraking met rijkdom. Ik ben een aanpasser, dus ik deed wat nodig was
om erbij te horen. Ik wilde designerkleren, ik wilde dun zijn, ik wilde bij het
populaire groepje horen, zoals alle meisjes, eigenlijk.

'Tegelijkertijd hoorde ik er nooit echt bij. Ik nam bijvoorbeeld de bus naar
huis, wat op die school niemand deed. Ik vond mezelf arm in vergelijking met
mijn schoolgenoten, hoewel ik vanuit elk normaal perspectief zeer bevoorrecht en
rijk was. Ik kreeg alles wat ik nodig had, ging op reis, ging naar een goede
school. Maar ik wilde méér, omdat ik me vergeleek met anderen. Dat gevoel, dat
in mijn werk ook zo'n grote rol speelt, herken ik dus heel goed. Ik begrijp hoe
dat werkt.'

Uit uw werk blijkt dat zelfs de mensen die alles hebben altijd méér willen.

'Ja, de film The Queen of Versailles is daarvan natuurlijk het hoogtepunt.
Jackie Siegel woonde met haar gezin in een gigantisch huis met een oppervlakte
van 2.500 vierkante meter, maar ze wilde groter, ze wilde 8.300 vierkante meter.
Haar verhaal is exemplarisch voor hoe verslavend consumentisme is, we zijn
allemaal voortdurend ontevreden met wat we hebben, dat is ook de bedoeling, zo
werkt ons systeem nou eenmaal.

'Op Wall Street heeft iedereen een streefbedrag: 'Als ik zoveel heb verdiend, ga
ik met pensioen.' Dat begint dan bij 5 miljoen, maar als ze 5 miljoen hebben,
wordt het 10miljoen, en dan 50 miljoen, en dan 800 miljoen, enzovoort. Het is
nooit genoeg.'

Hoe komt dat?

'Blijkbaar, maar dat is een psychologisch verhaal, is er een gat dat we willen
opvullen, een gemis. Daar spelen marketeers op in: als u dit koopt, wordt u
gelukkig. Maar er is geen eindpunt. Het beste werkt dit mechanisme, tragisch
genoeg, bij jonge meisjes, omdat ze zo onzeker zijn over zichzelf en hun
lichaam. Ik heb me verdiept in marketing gericht op jonge meisjes, maar ik heb
me ook verdiept in hoe meisjes zichzélf verkopen, op hoe een jong sexy lichaam
als kapitaal wordt gezien en gebruikt.

'Ik fotografeerde Brooke Taylor, een meisje uit de midwest die een baan had als
sociaal werker maar na het zien van een realityshow over een 'bunny ranch'
besloot dat ze meer kon verdienen als prostituee en vervolgens naar die bunny
ranch vertrok. Ze werd de ster van de realityshow en verdiende tienduizenden
dollars per maand. Het is, in onze huidige cultuur, helemaal geen onlogische
keuze. Voor oudere vrouwen ligt de uitdaging in het behouden van het jonge
lichaam. Ze hebben dat immers nodig, denken ze, het is hun kapitaal. Ik heb veel
reportages gemaakt over plastische chirurgie.'

Hoe kreeg u toegang tot uw onderwerpen? U fotografeerde intieme scènes.

'Ik breng veel tijd met mijn onderwerpen door. Soms heb ik er voordeel van dat
ik zelf uit LA kom, zoals toen ik scholieren van mijn eigen voormalige school
fotografeerde. Via de ene persoon kom ik vaak bij de volgende. Ik doe me niet
anders voor, ik heb altijd mijn camera bij me. Ik zit niet te blowen met die
jongeren, ik houd gepaste afstand. Maar ik probeer wel met ze rond te hangen.

'In het boek staat een foto van een meisje dat speed snuift op de wc van
Hollywood High, haar middelbare school. Ik was daar elke dag en pas na twee
maanden liet ze me toe en kon ik deze foto maken. Toen ik een film maakte over
meisjes met een eetstoornis, heb ik een meisje tijdens het overgeven gefilmd.
Dat is zo schaamtevol en precair, het heeft vele maanden geduurd voor ik zo ver
kwam.'

Generation Wealth is geen boek met een happy end. Wilt u de lezer waarschuwen?

'Ja, ik denk het wel. Wat ik wil laten zien, is dat deze weg doodloopt. We
kunnen deze manier van denken niet volhouden, niet alleen vanwege het milieu,
maar ook moreel, en spiritueel. We worden op deze manier niet gelukkig. Veel van
de geïnterviewden in mijn boek zijn zelf ook tot dat inzicht gekomen.'

David en Jackie Siegel zijn weer begonnen met de bouw van hun Versailles. Hebben
zij iets geleerd?

'Ik denk dat ze veranderd zijn, in 2011. Aan het eind van mijn film zegt David:
'Ik had minder groot moeten bouwen. Ik ben zelf een deel van het probleem.' Ook
zei hij: 'Geld maakt niet gelukkig, het maakt je ongelukkig, maar wel in een
betere buurt.' Jackie realiseert zich aan het eind van de film dat familie
belangrijker is dan geld. Dus ik denk dat ze veranderd zijn onder invloed van de
financiële crisis.

'Maar ja, nu zijn we weer jaren verder. De vraag is: is hun inzicht beperkt tot
dat ene moment waarop ze het moeilijk hadden? Het antwoord is waarschijnlijk
bevestigend, helaas. Voor sommigen heeft de crisis tot langdurig inzicht geleid,
dat wel, maar als land zijn we weinig opgeschoten. We hebben Donald Trump
president gemaakt, een steenrijke reality-ondernemer, de verpersoonlijking van
Generation Wealth. Ik had het niet voorspeld, maar zijn verkiezing reflecteert
eigenlijk alle trends die ik in mijn boek signaleer: ervaring en expertise zijn
niet belangrijk, beroemdheid wel. Juist dat hij zijn rijkdom zo etaleert, met
zijn gouden interieur, levert hem onder veel mensen bewondering op. Hij lijkt
eigenlijk erg op David Siegel uit The Queen of Versailles, beiden hangen
bijvoorbeeld het idee aan dat hoge gebouwen een expressie zijn van succes: hoe
hoger hoe beter.'

Betekent dat ook dat de top van de berg nog niet in zicht is?

'Ik denk dat we nu misschien wel op de top staan, maar dat heb ik vaker gezegd.
Ik dacht tijdens de crisis ook dat er een tijdperk ten einde was, dat er een
nieuwe manier van denken zou ontstaan, maar dat was niet zo. Na de crisis van
2008 zag ik in Las Vegas dat mensen nog gretiger hun geld uitgaven dan ervoor.
In Marquee, een club met een jaaromzet van 80 miljoen dollar, geven bezoekers
50duizend dollar per avond uit aan drankjes. De rijkste clubbezoekers 'make it
rain', wat zoveel betekent als voor duizenden dollars aan briefgeld in de lucht
gooien, zodat andere bezoekers het kunnen oprapen. Compleet irrationeel. Ik had
nooit gedacht dat ik dat soort gedrag na de crash nog zou zien.'

Verlangt u zelf nog naar nieuwe spullen?

'Ik ben bewuster gaan leven, maar ik kan me niet helemaal onttrekken aan de
mechanismen die ik beschrijf. Ik heb twee zoons van 16 en 11 met wie ik constant
over dit onderwerp praat. Laatst was ik met mijn 11-jarige in Target, een groot
warenhuis, om even iets te drinken te halen. Voor ik het wist liep ik achter een
karretje met tien dingen erin. 'Mam, we waren hier niet om te shoppen', zei mijn
zoontje. 'Ja, maar ik heb dit en dat nodig', zei ik. Een van de dingen in mijn
mandje was gezichtscrème van 52 dollar. Dat vond hij een ongelooflijk bedrag
voor crème. 'Leg het terug', zei hij. Dat heb ik toen gedaan. In een
winkelcentrum zul je altijd dingen willen kopen, ik ook. Zo is de retailomgeving
nu eenmaal ingericht. De oplossing is simpel: gewoon zo min mogelijk op dat
soort plekken komen.'

Lauren Greenfield, Generation Wealth, Phaidon, € 69,95.

---

Like a girl

Lauren Greenfield won een Emmy met de maandverbandcommercial Like a Girl (2014).
We horen Greenfield aan tienermeisjes en -jongens vragen om voor de camera te
rennen, vechten en gooien 'like a girl'. De meisjes en jongens giechelen, zitten
aan hun haar en gooien hun armen slapjes voor zich uit. Heel anders is het
resultaat wanneer Greenfield hetzelfde vraagt aan meisjes van 10, die zo hard
mogelijk rennen, stevig vechten en zo ver mogelijk gooien. De vraag die
vervolgens in beeld komt: 'Wanneer werd 'like a girl' een belediging?' Het
filmpje werd ruim 64 miljoen keer bekeken.

Rijke en arme kinderen hadden een raakvlak gevonden, en het was een gedeelde
liefde voor Versace

De kloof tussen wat we willen hebben en wat we kunnen betalen wordt groter en
groter

Mooi zijn en een mooi lichaam hebben werd steeds belangrijker, het kreeg zelfs
een morele component

Juist doordat Donald Trump zijn rijkdom zo etaleert, met zijn gouden interieur,
levert hem bewondering op




Bekijk de oorspronkelijke pagina: , , ,

LOAD-DATE: 3 July 2017

LANGUAGE: DUTCH; NEDERLANDS

GRAPHIC: Lauren Greenfield
Leerlingen van de Crossroads School wapperen met 100-dollarbiljetten, Santa
Monica, 1992.
Kim Kardashian (12) met haar zus Kourtney (derde van links), tijdens een
schoolfeestje in BelAir, Los Angeles, 1992.
Rechts: Kate Hudson (12), dochter van actrice Goldie Hawn, in de Whisky a Go
Go-nachtclub in Hollywood, 1992.
Jackie Siegel (41), uit de documentaire The Queen of Versailles, eet kaviaar op
Kerstochtend te midden van haar familie en de kerstcadeautjes, Windermere, 2010.

Jackie (41) en vriendinnen tijdens de opening van een Versace-winkel in Beverly
Hills, 2007.
Van links af: Alli, Annie, Hannah en Berit, allen 13, allen lid van de
populairemeisjesclub, Edina, 1998.
Een leerling van een highschool in Hollywood snuift speed tijdens de lunchpauze,
Los Angeles, 1995.
Een nachtclubgast laat het geld regenen op zaterdagavond in Club Marquee in Las
Vegas, 2012.
Lillian (18) in luxe-schoenwinkel Kirna Zabête in New York, 2001.
Voormalig stripper OG India in de club Magic City in Atlanta, 2015.
Bezoekers in nachtclub Vanity in Las Vegas, 2010.
Brooke Taylor (27), een prostituee van Moonlite Bunny Ranch Brothel, Carson
City, Nevada, 2008.
Lauren Greenfields Generation Wealth.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              148 of 200 DOCUMENTS



                                 de Volkskrant

                              4 juli 2017 dinsdag

'Ordinair welles-nietes'

BYLINE: INGE SCHOUTEN

SECTION: Opinie en Debat; Blz. 21

LENGTH: 677 woorden



HIGHLIGHT: De president deelde een video waarin hij een CNN-figuur tegen de
grond werkt. 'Trumps relatie met de media is compleet verziekt.'


KOEN PETERSEN AMERIKA-DESKUNDIGE:

 'De video illustreert dat de relatie tussen Trump en de media, met name CNN,
compleet verziekt is. Trump heeft al tijdens zijn campagne voor de aanval op de
media gekozen wat tot een gespannen verhouding heeft geleid. Media zijn er
daardoor nog meer op gebrand om Trump terug te pakken. Het is een kinderlijk
welles-nietes, dat ordinaire proporties aanneemt.

'De zorg is dat hij zo de democratie ondermijnt. De media zijn commerciële
bedrijven. Als Trump niet beschikbaar is voor interviews, dan haalt dat een kans
weg om onder zijn achterban kijkers te winnen. De zorg bestaat dat omroepbazen
gaan zeggen: 'Trump moet worden geïnterviewd, dan maar wat milder. We hebben de
kijkcijfers nodig.' Als dat gebeurt, dan wordt de traditionele controlerende rol
van de media ondermijnd.'

Waarom plaatst hij zo'n video?

'Enerzijds is Trump een ordinaire vent, waar deze video een schrijnend voorbeeld
van is. Anderzijds heeft hij gezien dat zoiets werkt. De media hebben steeds
geroepen dat Trump de verkiezingen niet kon winnen, maar het lukte hem toch. Nu
melden de media weer dat het zo niet gaat werken. Trump vertrouwt erop dat hij
weer gelijk krijgt. De kritiek interesseert hem niet, hij handelt impulsief,
vanuit zijn intuïtie.'

Wat vindt zijn partij hiervan?

'Het gaat om de achterban, want de Republikeinse partij is een abstracter
geheel. Partijgenoten in het congres reageerden afkeurend en medewerkers van het
Witte Huis probeerden het in de media te relativeren.

'Toch heeft de video een politieke impact. In de VS is het vertrouwen in
instituties al sinds Obama tot een dieptepunt gedaald. Ongeveer 70 tot 80
procent vertrouwt de media niet. De krantenwereld en de omroepen zijn namelijk
nooit onbevooroordeeld geweest, omdat ze traditioneel voortkomen uit politieke
stromingen. De polarisatie is helemaal terug, mensen worden bevestigd in hun
oordeel of niet. De trend is dat men het liefst leest of kijkt wat hen bevestigt
in hun denken. Al het andere wordt afgedaan als onzin.

'Trump voedt de opvatting dat de media niet deugen. Zolang het electoraat niet
blij gemaakt kan worden met bijvoorbeeld nieuwe banen is het belangrijk dat
Trump een emotionele band met zijn achterban onderhoudt. Hij heeft op
verschillende manieren de kern van zijn achterban - de evangelisten, de
niet-grootstedelijke conservatieven en Jan Modaal - slim aan zich gebonden.'

Maar zijn populariteit is historisch laag.

'Die is net boven de 40 procent, dat is niet heel laag. Tegelijkertijd is de
steun voor zijn agenda erg groot; meer dan de helft van de Amerikanen staat
achter zijn beleid.'

THE WAHINGTON POST:

'Er is een surrealistische malligheid voor de meedogenloze oorlog van Trumps
oorlog met de Amerikaanse media. Voor Trump is de onophoudelijke woede tegen de
pers een duidelijke politieke tactiek, ontworpen om zijn achterban op te stoken
en om een verhaal van slachtofferschap te creëren.

De inzet in Turkije is natuurlijk veel groter. De Turkse president Erdogan moest
weerstand bieden tegen een gewelddadige staatspoging, die leidde tot een grote
zuivering van staatsinstellingen en maatschappelijke organisaties. Maar er zijn
enkele belangrijke overeenkomsten. Zowel Erdogan als Trump exploiteren een soort
nationalisme van de meerderheid dat is gebaseerd op grieven ten opzichte van
kosmopolitische elites. En beiden schilderen hun critici af als bedreiging voor
de natie. De twee leiders hebben elkaar ook verdedigd tegen hun critici. Na de
opstand in Turkije zei Trump dat de Verenigde Staten weinig recht hadden om het
harde optreden van Erdogan te bekritiseren. Na de inauguratie van Trump noemde
Erdogan de protesten tegen de nieuwe president 'respectloos' en juichte toe hoe
Trump CNN beschuldigde van 'nep nieuws'. Die dag feliciteerde Erdogan Trump met
het feit dat hij de CNN-reporter 'op zijn plaats' had gezet.

Het is hetzelfde gevoel dat veel Trump-supporters waarschijnlijk hebben bij elke
nieuwe hashtag en iedere gepeperde belediging aan het adres van journalisten.'

Ishaan Tharoor




Bekijk de oorspronkelijke pagina:

LOAD-DATE: 3 July 2017

LANGUAGE: DUTCH; NEDERLANDS

GRAPHIC: Beeld van het bewerkte filmpje van de worstelwedstrijd.
Koen Petersen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              149 of 200 DOCUMENTS



                                 de Volkskrant

                              4 juli 2017 dinsdag

De Tesla voor de gewone Man

BYLINE: DOOR BARD VAN DE WEIJER

SECTION: Ten Eerste; Blz. 15

LENGTH: 975 woorden



HIGHLIGHT: Zijn komst werd ruim een jaar geleden aangekondigd en toen bestelden
al honderdduizend kopers ongezien de Tesla Model 3, 'de eerste betaalbare
elektrische auto'. Vrijdag rollen de eerste van de band.


Het moet een T-Fordmoment worden voor de elektrische auto, als vrijdag de eerste
Tesla Model 3 van de band rolt. Elon Musk, eigenaar van de autofabrikant,
kondigde gisteren de langverwachte komst aan van de 'eerste betaalbare
elektrische auto met een fatsoenlijke actieradius'. Eind juli ontvangen de
eerste dertig Amerikaanse kopers hun auto, die volgens de folder 350 kilometer
op een acculading moet kunnen afleggen en in de Verenigde Staten ongeveer 35
duizend dollar (31 duizend euro) gaat kosten.

Hoewel de Model 3 de status van betaalbare en bruikbare elektrische auto
inmiddels moet delen met onder meer de Ampera-e van Opel, kan de Model 3 rekenen
op een grote schare fans. Toen de auto in het voorjaar van 2016 werd
aangekondigd, schreven honderdduizenden liefhebbers zich in en betaalden 1.000
dollar vooruit.

De Volkskrant sprak vorig jaar twee Nederlandse liefhebbers die de Model 3
ongezien hebben besteld. Zij moeten nog meer geduld hebben dan Amerikaanse
automobilisten, want het duurt zeker tot 'medio 2018 of later' aldus Tesla, voor
hun auto wordt afgeleverd. Een profiel van twee technologieliefhebbers.

Alles wordt elektrisch


Paul Veger
Directeur Decos Noordwijk
Reed toen hij bestelde Fisker Karma
Bestelde twee Tesla Models 3

De bezoeker die arriveert bij de ingang van Decos in Noordwijk, ziet door de
schuin hangende glazen toegangsdeuren een onafzienbare witglanzende receptie
waar geen mens te bekennen is. Pas nadat de gast zijn naam heeft ingetypt op het
computerscherm in het halletje voor de toegangsdeuren, komt er iets in beweging
op de witte gietvloer. Het is een kleine robot - een omgebouwde Roomba - die
richting de deuren scharrelt en de bezoeker begeleidt naar de afspraak.

Dat is Paul Veger, groen-entrepeneur in digitale zaken. Zijn bedrijf helpt
organisaties duurzaam en digitaal te werken. Noblesse oblige, dus geeft Vegers
onderneming het goede voorbeeld. Zo wordt alle papieren post teruggestuurd
('Alles kan elektronisch, papier is nergens meer voor nodig. Laat je de volgende
keer je notitieblokje thuis?') en staan op het parkeerterrein achttien laadpalen
voor elektrische auto's.

Vanaf 2018 mogen medewerkers alleen nog maar elektrische auto's rijden. Zelfs
geen hybriden. En al zeker geen spaardiesels. De brandstofmotor moet eruit,
vindt Veger. Verouderde technologie. Slecht voor het klimaat, slecht voor het
milieu. De batterijauto is heus nog niet volmaakt, maar het gaat snel de goede
kant op. En door alleen elektrische auto's te kopen, geef je het goede voorbeeld
én stimuleer je de technologie, waardoor steeds meer mensen zo'n auto straks
kunnen aanschaffen, vindt hij.

Dus rijdt Veger - vorig voorjaar nog bezitter van een deels elektrische Fisker
Karma - nu in een Tesla Model X, een elektrische SUV, en heeft zijn bedrijf zich
ingeschreven voor twee Models 3. Ze hadden er best meer willen hebben, maar dat
mag niet van Tesla, dat zegt speculatie met de populaire nieuwkomer te willen
voorkomen.

Doet hij dat wel vaker, blind een auto bestellen die nog niet eens in
conceptvorm bestaat? Ja hoor, zegt Veger. 'Ik heb de X vier jaar geleden ook
gewoon aangevinkt.' Het is volgens hem sowieso einde verhaal voor de
brandstofmotor. 'Over tien jaar is-ie weg.' Alles wordt elektrisch, gelooft hij.
Ook de verwarming van onze huizen. Dat gaat steeds meer met warmtepompen. Alles
waarvoor nu fossiele brandstof nodig is, kan ook met duurzame stroom. De prijs
van zonnepanelen zal blijven dalen. Dat geldt ook voor de accu's waarin
overtollige energie opgeslagen moet worden. 'Over vijftien jaar hebben we
energie in overvloed.'

Auto-industrie moet om

Arjan Heinen
Uitvinder Apeldoorn
Reed toen hij bestelde Tesla Model S
Bestelde één Model 3

Weet u hoe veel energie een intercity in 60 seconden verliest als hij moet
afremmen voor een station? 70 kilowattuur. Dat is ongeveer net zo veel als een
gezin aan elektriciteit verbruikt per week. En dat bij elk station opnieuw. Als
je deze energie nu eens zou opvangen en daarvan elektrische stadsbussen laat
rijden, dan los je meerdere problemen in één keer op: er wordt minder energie
verspild, en het stadsvervoer kan veel schoner doordat dieselbussen niet meer
door de straten ronken.

Uitvinder Arjan Heinen kwam met het idee, en de kans bestaat dat Apeldoorn, niet
toevallig de stad waar hij woont, het gaat uitvoeren. Heinen, sinds drie jaar
met pensioen, vond nietsdoen maar niks, dus begon hij vorig jaar maar weer een
bedrijfje en ontvangt hij de bezoeker in zijn nieuwe kantoor, met nog de
kunststof tuinstoelen van de vorige eigenaar.

Werktuigbouwkundige Heinen houdt van elektrisch. Hij had al een elektrische auto
in 1993, nog zo een op loodaccu's. In 2011 bestelde hij een Model S, die hij
twee jaar later kreeg. Ongezien gekocht dus, net als nu met de Model 3, die voor
zijn vrouw wordt. De S is nu alweer vervangen door een X, natuurlijk ook een
Tesla.

Een van de redenen dat Heinen elektrische voertuigen koopt, is dat hij wil
helpen de auto-industrie te bewegen de andere richting op te gaan. Dat valt nog
niet mee. Als je nu bij een dealer komt, dan zegt die: ik zou maar niet
elektrisch doen, de techniek is nog niet klaar. Onzin natuurlijk. 'Ze willen
niet, omdat ze er daarna niks meer aan verdienen. Ik heb aan mijn Tesla nagenoeg
geen onderhoudskosten gehad.'

Logisch ook. Nauwelijks bewegende delen die aan slijtage onderhevig zijn en ook
de remmen worden veel minder gebruikt doordat de elektromotor de rij-energie
omzet in stroom voor de accu's. Net als met die treinen straks, hoopt hij.

De ervaring met het merk zijn zo goed dat Heinen een Model 3 bestelde, nog de
dag voor hij eind maart vorig jaar werd onthuld. 'Ik had die dus ook niet
gezien.' Stond hij met zijn vrouw om 8 uur 's ochtends in de rij bij Tesla
Motors in Duiven. Lekker ouderwets. En gezellig. 'We waren nummer zes.'




Bekijk de oorspronkelijke pagina:

LOAD-DATE: 3 July 2017

LANGUAGE: DUTCH; NEDERLANDS

GRAPHIC: De Tesla Model 3. De auto kost in de VS ongeveer 35 duizend dollar.
Paul Veger
Arjan Heinen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              150 of 200 DOCUMENTS



                                 de Volkskrant

                              1 juli 2017 zaterdag

Niets misdaan, toch in de cel

BYLINE: LISANNE VAN SADELHOFF

SECTION: Magazine Reportage; Blz. 36, 37, 38, 39, 40

LENGTH: 2379 woorden



HIGHLIGHT: Lina (64) en Greult (73) werden onterecht van een misdrijf
beschuldigd. Het veranderde hun leven voorgoed. 'Mijn eigenwaarde was in één dag
weg.'


Greult (73) zit in de serre van zijn villa in een dorpje in Gelderland. Hij
kijkt naar de vogels in zijn zelfgemaakte vogelhuisjes. 'Kijk, een specht. Ik
heb er vanochtend pindakaas neergelegd.' Zo, starend naar buiten, zat Greult tot
een paar jaar geleden ook vaak. Oog voor vogelhuisjes en spechten had hij toen
niet. Wel voor de weg waaraan zijn huis ligt. 'Bij iedere auto die langsreed,
dacht ik: o god, daar heb je ze, daar heb je de politie. Ze komen me halen.'



In 2012 kreeg Greult een brief. Er was aangifte tegen hem gedaan van seksuele
mishandeling van een kind. Specifieker: zijn kleinkind. Na een kort verhoor door
twee rechercheurs werd de aangifte geseponeerd. Een jaar bleef het stil. Daarna
werd opnieuw aangifte gedaan en moest Greult naar het politiebureau. Acht uur
lang is hij 'als een schooier behandeld'.

Na dat verhoor mocht hij gaan. Om zes maanden later een brief thuis te krijgen
dat hij onterecht als verdachte was aangemerkt. 'Ik was opgelucht, maar ook
boos. Ik wilde een gesprek met de rechercheurs die me hadden verhoord, maar dat
wilden ze niet. Na dat verhoor ben ik aan mijn lot overgelaten. Zoek 't maar
uit, meneer. Ik kreeg door de spanning hartklachten en bleef lang bang.'

Wie onterecht als verdachte is aangemerkt, kan in aanmerking komen voor een
schadevergoeding voor de 'ondergane vrijheidsbeneming'. Rechters kenden in 2015
bijna 17,6 duizend keer een schadevergoeding toe aan ex-verdachten voor
onterechte hechtenis of onterecht gemaakte kosten, zo telde het Centraal Bureau
voor de Statistiek. Dat is bijna vier keer zoveel als in 2004. De
schadevergoeding is bedoeld, zo stelt justitie, om de opgelopen materiële én
immateriële schade te compenseren.

Het College voor de Rechten van de Mens vindt dat burgers in Nederland soms te
makkelijk in voorlopige hechtenis worden gezet en dat rechters hun beslissing
niet altijd voldoende onderbouwen. Dat concludeerde het College, de wettelijk
toezichthouder op de naleving van de mensenrechten, begin dit jaar na het
bestuderen van honderden dossiers bij rechtbanken en gerechtshoven. Het wil
rechters wijzen op minder ingrijpende maatregelen, zoals een enkelband of een
vrijlating op borgtocht, omdat het afnemen van iemands vrijheid een heftige
ervaring kan zijn.

Het CDA vindt een schadevergoeding voor mensen die onterecht als verdachte zijn
aangemerkt onvoldoende; volgens de partij moet deze 'vergeten groep' betere en
zo nodig psychische begeleiding krijgen. 'Mensen zijn totaal ontredderd', zegt
Kamerlid Madeleine van Toorenburg.

Logeerpartij

Voor Greult begint de ellende in 2007, als hij meningsverschillen krijgt met
zijn zoon. Samen runnen ze een bedrijf in ozontechnologie. Greult is een
selfmade man en doet goede zaken. Hij krijgt zelfs een lintje van de koningin,
Ridder in de Orde van Oranje-Nassau. 'Niet echt crimineel, hè?' glimlacht hij.

Toch gaat het ergens mis. Zijn kleinzoon logeert af en toe bij opa Greult. 'Er
was iets met hem. Hij maakte gekke opmerkingen. 'Opa, mag ik mee naar de wc?''
Op een zaterdagmiddag, nadat Greult baantjes heeft getrokken in zijn zwembad in
de achtertuin, stapt hij onder de douche. Zijn kleinzoon blijft beneden, dat
hebben ze zo afgesproken. Toch glipt het kind naar boven. Waar hij zijn neus
tegen de douchedeur drukt: 'Ik kan je piemel zien!' Greult wordt boos en stuurt
hem terug naar beneden.

Na die logeerpartij wordt het contact tussen Greult en zijn schoondochter
grimmiger. Greults kleinzoon mag niet meer komen logeren. 'Ik hoorde via via dat
hij rare, seksueel getinte opmerkingen op school maakte. Hij trok broeken van
klasgenootjes naar beneden.'

Het jongetje gaat naar een kinderpsycholoog, die vermoedt dat het gedrag wordt
veroorzaakt door seksueel misbruik. 'Voor mijn zoon en schoondochter was één en
één twee.' Een bevriende advocaat waarschuwt hem: 'Greult, je moet oppassen. De
aanpak van justitie is niet mals in dit soort zaken.' 'Toen werd ik bang.'

Er is aangifte tegen hem gedaan en Greult wordt meegenomen naar een cel.
Schoenen uit, manchetknopen inleveren, broekzakken legen, stropdas af. Hij
krijgt badslippers aan. Wordt gefouilleerd. 'Alsof ik een moordenaar was.'

Daar zit Greult dan, in een betonnen hok, als in een film. 'Ik dacht alleen
maar: goddomme. Goddómme nog aan toe. Ik zei: 'Ik heb niets gedaan!' Niemand
luisterde. Die machteloosheid doet pijn. Mijn eigenwaarde was in één dag weg.
Eng dat dit je kan overkomen.'

Acht uur lang wordt Greult verhoord. De vragen ervaart hij als indringend. Hoe
zijn seksleven is. Slaapt hij naakt? Wat speelt zich af in de slaapkamer van
Greult en zijn vrouw Anita? 'Je bouwt je hele leven aan je eigenwaarde. 57 jaar
was ik ondernemer, ik heb keihard gewerkt. Ik hielp mensen uit de stront, was
goed voor mijn personeel. En dan word je als een schooier afgemaakt. Zelfs mijn
eigen dochter twijfelde lange tijd aan me.'

Na het verhoor komen Greult en zijn vrouw - die ook is verhoord - thuis. 'Hier,
in deze serre, zaten twee mensen die in één dag tijd zijn kapotgemaakt.'

'Mensonterend'

Ton Derksen is emeritus hoogleraar wetenschapsfilosofie en schreef het boek
Onschuldig vast. 'Onschuldige burgers, die geen strafblad hebben, lopen vaak een
trauma op. Vooral omdat de aanpak allesbehalve zachtzinnig is.'

Derksen hoort vaak termen als 'vernederend' en 'mensonterend'. Het heeft volgens
de hoogleraar alles te maken met botsende werelden: 'Die onschuldige mensen
denken: ach, ik leg even uit dat ik niets heb gedaan en dan kan ik weer naar
huis. Maar die agenten horen de hele tijd mensen zeggen dat ze onschuldig zijn.
Zij doen gewoon hun werk. Daar horen nu eenmaal regels bij: handboeien,
fouilleren. Agenten bedoelen het niet mensonterend, voor de burger is het dat
wel.'

Derksen zag mensen die na drie dagen 'kapot waren'. 'En de mensen die na een
paar weken pas vrijkomen, krijgen vaak grote problemen.' Een huurachterstand,
moeite met werken, relatieproblemen. 'Het OM ziet het als onbedoelde schade. Zo
van: waar gehakt wordt, vallen spaanders. Ik denk dat het belangrijk is de
klachten van deze mensen serieus te nemen. Daar hebben ze behoefte aan.'

Wie in (voorlopige) hechtenis zit, kan worden afgesloten van de buitenwereld.
Voor het geval de verdachte bijvoorbeeld sporen wil laten verdwijnen. Dat
betekent: geen tv, geen krant, niet bellen, geen bezoek; alleen contact met de
advocaat. 'Voor een onschuldig iemand is dat onbegrijpelijk', zegt Derksen. 'Je
hebt minder rechten dan wanneer je bent veroordeeld.'

Dan is er nog het waar-rook-is-is-vuurprincipe. Derksen: 'Er kleeft een smet aan
je, of je nu bent veroordeeld of niet. Want de buurvrouw heeft van achter de
geraniums gezien dat je bent meegenomen. De mensen zelf zijn na hun vrijlating
argwanend, denken bij iedereen: weet hij van mijn celstraf? Het wordt een
obsessie. Het is het beste als er een dader wordt gevonden, dan kun je naar
iemand anders wijzen.'

Ook Greult had moeite met de rook die figuurlijk om hem heen hing. De dorpen
waar hij woont en werkt zijn klein, Greult is er een bekende zakenman. 'We
zouden die avond uit eten gaan, maar Anita twijfelde. Ik zei: we gáán. En we
gaan vooraan op het terras zitten, zodat iedereen ons kan zien. We horen er
gewoon nog bij. We hebben niets fout gedaan.'

Zes maanden later is het OM daar ook van overtuigd. Greult krijgt een brief: hij
is ten onrechte als verdachte beschouwd. Het is een zogenoemde sepotbrief, die
automatisch uit de systemen van het OM rolt. 'Geen excuses, niemand aan de deur.
Alleen zo'n lullige brief.'

Ontvoering? Wát?

Excuses. Ook voor Lina (64), een dansdocent uit Gelderland, was dat het enige
wat ze wilde nadat ze vier dagen onterecht had vastgezeten voor de ontvoering
van miljonairsdochter Claudia Melchers. De auto waarmee de vrouw werd ontvoerd
en het appartement waarin ze twee dagen is vastgehouden, stonden op Lina's naam.
'Een vriend wilde een woning en auto huren, maar had geen geld. Ik ben goed van
vertrouwen.'

In september 2005 worden Lina en haar man, wiskundeleraar, om zes uur 's
ochtends gewekt door geschreeuw: 'Opstaan! Opstaan!' Er staat een arrestatieteam
in hun slaapkamer. 'Mijn man en ik mochten niet met elkaar praten en ik werd met
veel bombarie in een politieauto gezet. De hele buurt zag het.'

Op het bureau wordt Lina op 'zo'n smoezelig bankje' in een cel gezet, waar de
urinegeur haar verwelkomt. 'Ik durfde niets aan te raken en bleef maar roepen:
'Waarom zit ik hier? Wáárom?' Ik ben een hardwerkende burger, betaal mijn
belasting. Ik probeerde te bedenken of ik iets over het hoofd had gezien, maar
kwam niet verder dan een parkeerboete. Ik ben zó naar behandeld. Ze keken me
niet aan als ze met me praatten, noemden me niet bij mijn naam. Alsof ik geen
mens was.' Om zichzelf bezig te houden, telt ze de tegeltjes op de muur - het
zijn er zeshonderd.

Tijdens het eerste verhoor hoort Lina waarvan ze verdacht wordt. Ontvoering?
Wí­e? Claudia Melchers? Nog nooit van gehoord. Na vier dagen wordt ze
vrijgelaten, dankzij haar advocaat. Als Lina wil opstaan om naar huis te gaan -
'ik verlangde zó naar mijn douche' - valt ze flauw. Lina heeft een
hersenschudding en een schouderblessure en moet naar het ziekenhuis.

Bij terugkomst is haar huis een bloemenzee. 'Het deed me goed dat mensen in mijn
onschuld geloofden.' Ze was geen verdachte meer, uiteindelijk is de dader
opgepakt. Maar het gaat niet goed met Lina: door de val is ze arbeidsongeschikt.
En ze kampt met een posttraumatisch stresssyndroom. Ze slaapt slecht, eet amper,
durft niet naar buiten. De gordijnen moeten dicht - ook overdag. 'Zodra het op
tv over de zaak-Melchers ging, was ik bang dat mijn foto in beeld kwam. En nog
steeds: als ik een agent zie, voelt het alsof er een vuist om mijn hart sluit.'


Nu, twaalf jaar later, gaat het goed. Ze zucht even, legt haar hand op haar
voorhoofd. 'Maar mijn hoofd is als een ladekast. Als ik de lade met deze ellende
opentrek, komt het in no time terug.'

Ze zocht hulp bij een psycholoog, haar man, vrienden en familie. 'Bij het OM
waren ze me snel vergeten. Niemand heeft na die tijd nog gevraagd hoe het met me
ging, of ik behoefte had aan een gesprek met de agenten die me hebben verhoord
of met een psycholoog. Dat kwetste me. Ik heb een schadevergoeding gekregen,
maar ik wil dat ze toegeven dat ze mijn eigenwaarde hebben vertrapt.'

Omgekeerde wereld

Patrick van der Meij, strafrechtadvocaat bij Cleerdin & Hamer Advocaten en als
onderzoeker verbonden aan de Universiteit Leiden, ziet hoeveel schade het
aanricht bij mensen als ze onterecht in voorarrest zitten. Van der Meij stelt
dat mensen 'veel te makkelijk' en te lang kunnen worden vastgehouden als
verdachte. 'De rechterlijke macht neemt de wet veel te ruim en voelt te weinig
verantwoordelijkheid om zo'n ingrijpende beslissing goed te motiveren', zegt
hij. 'Het Europees Verdrag voor de Rechten van de Mens heeft als uitgangspunt
dat een verdachte zijn proces in beginsel in vrijheid mag afwachten, tenzij dat
niet kan. In Nederland is de situatie tegenovergesteld: eerst wordt getoetst of
de verdachte kan worden vastgezet, daarna kijkt men of de verdachte geschorst
kan worden uit voorlopige hechtenis. De omgekeerde wereld.'

Mocht de burger in kwestie onschuldig blijken, dan is nazorg nodig, stelt het
CDA. Van Toorenburg pleit voor psychische hulpverlening en voor hulp bij
praktische zaken. 'Je komt als onschuldige naar buiten en dan is er niemand die
je helpt je leven weer op de rails te krijgen', zegt ze. 'De overheid ontfermt
zich wél over mensen die terecht met justitie in aanraking kwamen, maar
nauwelijks over mensen die onterecht in de raderen van justitie verzeild zijn
geraakt.' Van Toorenburg vindt dat de reclassering hierbij een rol moet spelen.
'Het gaat niet alleen om een schadevergoeding. Juist nazorg is belangrijk.'

Ook Greult had daar behoefte aan. 'Ik heb erom gesmeekt. Ik belde de
kinderpsycholoog die met de verdenking kwam. Met haar had ik een fijn gesprek.
Moedig dat ze wilde praten. Maar de rechercheurs van het verhoor kreeg ik niet
te spreken. Het had geholpen als ik ze de hand had geschud, ze in de ogen had
kunnen kijken en ze bij het afscheid een vriendschappelijk klopje op de schouder
had kunnen geven.'

Zijn kleinzoon spreekt Greult niet meer. Hij is nu een tiener, gaat naar het
speciaal onderwijs. Of het kind echt misbruikt is vroeger, door wie dan ook?
Greult betwijfelt het. 'Er is nog steeds geen zaak, geen nieuwe aangifte, geen
verdachten.'

Met Greult gaat het nu goed. Daar had hij wel even voor nodig. 'Na mijn
hartoperatie zei ik tegen Anita: 'Lieverd, ik geloof dat ik moet wandelen.'
Greult liep in drie maanden naar Santiago de Compostella. 'Ik raakte alle
negativiteit eindelijk kwijt en besloot mijn verhaal te doen.' Bang is hij niet
meer. 'Als er nu een auto de oprit op komt, denk ik niet meer aan politie, maar:
hé, leuk, visite.'

De achternaam en woonplaats van Greult en Lina zijn bekend bij de redactie.

OM: streven naar 'meer maatwerk'

Na Kamervragen van Madeleine van Toorenburg (CDA) en Michiel van Nispen (SP)
bekijkt het Openbaar Ministerie of het mogelijk is 'meer maatwerk' te leveren in
plaats van een geautomatiseerde brief te sturen naar ex-verdachten. Het OM zegt
ervan doordrongen te zijn dat de impact van een aanhouding of voorlopige
hechtenis groot kan zijn. 'Daarom is het belangrijk dat personen die ten
onrechte als verdachte zijn aangemerkt, op een persoonlijkere manier op de
hoogte worden gebracht', aldus een woordvoerder.

Verder zegt het OM er met de politie alles aan te doen om te voorkomen dat
mensen (reputatie)schade oplopen. 'Als de situatie het toelaat, wordt de
verdachte uitgenodigd voor verhoor en niet in zijn woning aangehouden.'

Daarnaast benoemt het OM de mogelijkheid om een financiële compensatie te
krijgen en verwijst het naar een convenant uit 2014 waarin staat dat de
ex-gedetineerde voor reïntegratie - huisvesting, werk, zorg - bij de gemeente
terechtkan. Het gaat hierbij niet om psychische begeleiding. 'Het is in principe
niet aan het OM om nazorg te verlenen aan personen die ten onrechte als
verdachte zijn aangemerkt.'

'Niemand heeft na die tijd nog gevraagd hoe het met me ging'

'Ik zei: 'Ik heb niets gedaan!' Niemand luisterde'

'Na dat verhoor ben ik aan mijn lot overgelaten'




Bekijk de oorspronkelijke pagina: , , , ,

LOAD-DATE: 1 July 2017

LANGUAGE: DUTCH; NEDERLANDS

GRAPHIC: Lina: Ik probeerde te bedenken of ik iets over het hoofd had gezien,
maar kwam niet verder dan een parkeerboete.'
Greult: 'Bij de politie werd ik als een schooier behandeld.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              151 of 200 DOCUMENTS



                                 de Volkskrant

                              30 juni 2017 vrijdag

Hun Budel

BYLINE: PAUL ONKENHOUT

SECTION: V Opening; Blz. 2

LENGTH: 545 woorden



HIGHLIGHT: Ellen Davids maakt een eerbetoon aan het dorp waar ze zich als meisje
niet thuis voelde.


PAUL ONKENHOUT Tv-recensie


V's televisierecensententeam bestaat uit Julien Althuisius, Gidi Heesakkers,
Frank Heinen, Haro Kraak en Hanna Bervoets. Deze week vervangt Paul Onkenhout
Hanna Bervoets.

De hardwerkende Nederlander liet woensdagavond de hond uit of lag zelfs al op
één oor toen de documentaire Os Buul van Ellen Davids door KRO-NCRV werd
uitgezonden. Ruim 110 duizend mensen bleven er voor op - een verstandig besluit.



Os Buul is dialect. Het betekent Ons Budel. Davids keerde terug naar het dorp in
Noord-Brabant waar zij als meisje naartoe verhuisde en niet kon aarden. 'Ik kwam
er maar moeilijk tussen.' Op haar 18de vertrok ze naar Amsterdam. Haar moeder
woont nog steeds in Budel. Ze ging terug, met de voor documentairemakers best
denkbare reden: 'Ik wil weten wat er gebeurt.'

In 2014 werd Budel opgeschrikt door het nieuws dat in de voormalige De
Nassau-Dietzkazerne vluchtelingen zouden worden gehuisvest; niemand wist
hoeveel, niemand was geïnformeerd door de gemeente, niemand had inspraak.

Het getal tweeduizend zong rond in het dorp. In Budel wonen negenduizend mensen.
Plotseling waren ze er, de vluchtelingen, van de ene op de dag, een gevolg van
de oplaaiende migrantencrisis.

Dan denk je het allemaal wel weer te weten. Bezorgde en boze burgers. Verhitte
discussies, ook in de gemeenteraad, over de 'identiteit' van het dorp die wordt
bedreigd. Budel kleurt zwart, hoorde Davids van neven op een verjaardag.

Samenvattend: 'De dorpse idylle werd verstoord door een grote groep
vluchtelingen.' Beelden van sappige weilanden, loeiende koeien, mannen op een
paard en wagen, dribbelende schapen: dat idyllische klopte wel. Alleen het
tuinpad waar Wim Sonneveld in Het Dorp destijds de hoge bomen zag staan, ontbrak
er aan.

En dan, als een donderslag bij heldere hemel, die vluchtelingen. Budel stond op
zijn kop, er was een wereld bij gekomen: een wereld van Eritrese en Syrische
vluchtelingen in de voormalige legerplaats en van lieve vrijwilligers die er,
zwaar gehinderd door taalproblemen, het beste van probeerden te maken.

Argwaan en angst in het dorp botsten met de hoge verwachtingen van de
vluchtelingen. De dorpelingen hadden geen idee wat hun te wachten stond en
stelden vragen waarop niemand het antwoord wist. De vluchtelingen beklaagden
zich over procedures, administratieve rompslomp en de eentonigheid van hun
bestaan.

Hoe langer ik in Budel ben, hoe ingewikkelder ik het vind worden, verzuchtte
Davids. Net zo moedeloos: 'Iedereen heeft het over verbinding. Dat klinkt goed,
maar we hebben het er niet over hoe je dat voor elkaar krijgt.' De werelden
raakten niet verbonden. Toch dreven de wolken weg : niet omdat in april alle
vluchtelingen waren verdwenen, maar door de bewoners en hun reacties.

Al hun vragen waren legitiem, al hun bezwaren begrijpelijk. Niemand ging over de
schreef, ook de grootste tegenstanders van het asielzoekerscentrum niet.
Iedereen was van goede wil. De mensen in Budel waren alleen maar bezorgd. Zo
maakte Ellen Davids van Ons Buul ook een eerbetoon aan het dorp waar ze zich als
meisje niet thuis voelde. Budel en de vluchtelingen: waarin een klein dorp groot
kan zijn.

Een documentaire gemaakt op grond van de best denkbare vraag: 'Ik wil weten wat
er gebeurt.'




Bekijk de oorspronkelijke pagina:

LOAD-DATE: 29 June 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              152 of 200 DOCUMENTS



                                 de Volkskrant

                              27 juni 2017 dinsdag

Staatssteun voor Italiaanse banken ondermijnt Europese bankunie

BYLINE: KOEN HAEGENS

SECTION: Ten Eerste; Blz. 8

LENGTH: 614 woorden



HIGHLIGHT: analyse


Nog geen drie weken duurde het succes van de Europese bankenunie. De
voorbeeldige afwikkeling van de Spaanse Banco Popular kostte de belastingbetaler
geen cent. Nu staan de nieuwe afspraken in de eurozone, die er na de financiële
crisis voor moesten zorgen dat burgers nooit meer bloeden voor falende banken,
toch weer op de tocht.



Zondag kondigde de Italiaanse regering aan maximaal 17 miljard euro uit te
trekken voor twee kleine, noodlijdende banken in het noorden van het land. Twee
dagen eerder had de Europese Centrale Bank het langverwachte doodvonnis
uitgesproken over Banca Popolare di Vicenza en Veneto Banca. Daarop nam Italië
een noodwet aan.

Beide banken worden opgesplitst, waarbij het gezonde deel voor een symbolisch
bedrag naar rivaal Intesa Sanpaolo gaat. De op een na grootste bank van Italië
lijkt goede zaken te doen: de Italiaanse overheid sponsort de overname met bijna
5 miljard euro. Bovendien worden de slechte stukken van de twee concerns in een
bad bank geparkeerd. Daarvoor is de resterende 12 miljard euro bestemd, in de
vorm van garanties. Gisteren werd bekend dat mogelijk 3.900 medewerkers hun baan
verliezen.

'Buitengewoon teleurstellend', noemt de Tilburgse hoogleraar banken Harald
Benink de staatssteun. 'Zo wordt het hele idee achter de bankenunie ondermijnd.
Deze twee eenvoudige bankjes waren bij uitstek geschikt om te laten zien dat het
menens is met de nieuwe Europese regels. Maar als het zelfs hier niet lukt om de
belastingbetaler uit de wind te houden, hoe moet het dan als er straks een grote
bank op omvallen staat?'

De problemen bij Banca Popolare di Vicenza en Veneto Banca spelen al jaren. De
berg giftige kredieten waarmee zij kampen is nog hoger dan in de rest van de
Italiaanse bankensector. Op 37 procent van hun leningen wordt niet, deels of te
laat afgelost. Ter vergelijking: bij een Nederlandse bank als ING is dat 2
procent.

Grote verliezers zijn nu de Italiaanse belastingbetaler en de andere eurolanden.
De eersten zien de staatsschuld, die met ruim 132 procent van het BBP tot de
hoogste ter wereld behoort, verder aanzwellen. De eurozone wordt opgezadeld met
een ernstig geloofwaardigheidsprobleem.

Het idee achter de nieuwe bankenunie was dat de rekening voortaan naar de
directe belanghebbenden van een probleembank gaat. Dit mechanisme staat bekend
als de bail in. Anders dan bij een bail out betalen niet de gewone burgers, maar
aandeelhouders, schuldeisers en grote spaarders.

Die laatste twee groepen gaan in het geval van Banca Popolare di Vicenza en
Veneto Banca grotendeels vrijuit. De Europese Commissie geeft desondanks groen
licht voor de plannen. 'Italië beschouwt staatssteun als noodzakelijk om een
regionale economische verstoring te voorkomen', stelde de verantwoordelijke
eurocommissaris Margrethe Vestager. Zij benadrukt dat aandeelhouders en
professionele beleggers die riskante, achtergestelde leningen bezitten wél
worden aangeslagen.

Een doekje voor het bloeden, oordeelt hoogleraar Benink, die als voorzitter van
een Europese adviescommissie voor financiële regelgeving van begin af aan
kritisch was over de nieuwe aanpak. 'Dit toont de enorme onwil bij sommige
lidstaten om de bail in daadwerkelijk toe te passen. Afgelopen weekeinde is een
heel gevaarlijk precedent geschapen. Stel dat er straks een instelling in
Duitsland dreigt om te vallen. Waarom zouden onze oosterburen dan geen
belastinggeld in hun probleembanken stoppen?'

Italiaanse banken

In strijd met alle goede crisisvoornemens pompt Italië maximaal 17 miljard euro
aan belastinggeld in twee banken. De Europese bankenunie wankelt.

Italiaanse belastingbetaler en de eurolanden zijn de verliezers




Bekijk de oorspronkelijke pagina: ,

LOAD-DATE: 26 June 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              153 of 200 DOCUMENTS



                                 de Volkskrant

                              26 juni 2017 maandag

Komt inhaalrace nog van de grond?

BYLINE: STERRE LINDHOUT

SECTION: Ten Eerste; Blz. 14

LENGTH: 1025 woorden


REPORTAGE Partijcongres SPD


De SPD trapte zondag de campagne voor de verkiezingen af. Heeft Martin Schulz
dan toch een tactiek om de hegemonie van Merkel te doorbreken?

Drie kwartier heeft Martin Schulz al gepraat, als hij midden in een zin stopt.
De lijsttrekker van de Duitse sociaal-democraten schudt zich uit z'n jasje, met
grote getergde bewegingen. De 5.000 SPD-leden die naar het partijcongres in
Dortmund zijn gekomen, kijken ademloos toe. 'Man, wat is het heet!' Kolossaal
applaus barst los, alsof Schulz zojuist iets visionairs heeft gezegd. Nu is het
ontegenzeglijk warm in de beurshal van Dortmund, broeierig warm.



De SPD-lijsttrekker raast voort. Over veiligheid ('geen luxeproduct dat alleen
rijken kunnen aanschaffen'), over het krakende Duitse pensioenstelsel âˆ' een
thema dat bondskanselier Angela Merkel te precair vindt voor een
verkiezingscampagne. 'Gewoon arrogantie van de macht', snuift Schulz. En weer
door, van het homohuwelijk naar gelijke lonen voor vrouwen. Tachtig minuten
praat Schulz, bezweet, maar zichtbaar in zijn element.

Duitsland leefde met spanning toe naar dit buitengewone partijcongres van de
sociaal-democraten. Eindelijk, na een half jaar van strijdvaardige
gemeenplaatsen over sociale rechtvaardigheid, zou het verkiezingsprogramma
kristalhelder laten zien waar Schulz precies voor staat, waar de SPD op 24
september voor staat.

Maar het congres blijkt in de eerste plaats een oorlogsverklaring aan Merkel.
Martin Schulz holde langs de punten waarop SPD en CDU van mening verschillen, in
zijn hemdsmouwen, zijn onafscheidelijke rode das als banier. De aanval op Merkel
is geopend, krap honderd dagen voor de verkiezingen.

Een inhaalrace moet het worden. Merkel is een stipje aan de horizon. Vijftien
procent ligt de CDU in de peilingen voor op de SPD, die rond de 25 procent
schommelt. Het is een percentage waarvan de PvdA niet eens durft te dromen. Maar
vergeleken met drie maanden geleden, toen de SPD met 32 procent even de grootste
partij was, is het diep teleurstellend.

Vooruitkijken

Wat er mis is gegaan? Daarover is veel gediscussieerd. In de kranten en
ongetwijfeld ook onder SPD'ers. Maar in Dortmund hebben ze er niet zo'n zin in.
'We willen vooruitkijken', zegt Christoff Ittner (31), een jonge
sociaal-democraat uit Noordrijn-Westfalen. 'We willen de verkiezingen winnen.'
Het kan nog, gelooft hij. 'Kijk maar naar Frankrijk.' Maar als hij dan toch iets
moet zeggen, legt Ittner de schuld bij de media. Zij hebben de Schulzhype
gecreëerd en de lijsttrekker vervolgens onophoudelijk 'gebasht'.

'Duitsers zijn na twaalf jaar Merkel niet meer gewend aan politici die écht de
discussie aangaan', zegt Lukas Günther (25). Dat zegt Schulz ook. Uitgebreid nam
hij de tijd om Merkels verkiezingsstrategie uit te leggen: asymmetrische
demobilisatie, schijnt die te heten, het systematisch uit de weg gaan van
fundamentele discussies. Hoe minder discussie, hoe lager de opkomst bij de
verkiezingen, zo redeneert Merkel volgens de SPD. En een lage opkomst kwam de
CDU in het verleden altijd ten goede. 'Een aanslag op de democratie', zegt
Schulz.

Op zijn eigen val reflecteerde Schulz in Dortmund niet. 'De sprong in het water
was koud', zei hij vorige week in Berlijn. In Dortmund wil de hij de kou buiten
de deur houden, zich laven aan de hitte en het haast koortsachtige enthousiasme
van de aanwezige leden.

De partij heeft er alles aan gedaan om de sfeer op te koken. Dortmund,
arbeidersstad bij uitstek, is goed gekozen. Er zijn spandoeken met 'Zeit für
Schulz'. Je kunt een SPD-profielfoto laten maken. Bij het lunchbuffet voor de
pers zijn alle sauzen rood. Er zijn linnentasjes met de opdruk 'Londen Paris New
York Würselen.' Würselen, het stadje waar Schulz begin jaren negentig
burgemeester was, de plaatsnaam waarmee hij steeds opnieuw wil bewijzen dat hij
niet alleen de Brusselse diplomatie, maar ook de zorgen van de gewone man kent.


En er is een geheim wapen. Gerhard Schröder, heet het. De man die na de dood van
Helmut Kohl de laatste nog levende oud-kanselier is, komt zijn partij moed
inspreken. Schröder, de man die door veel sociaal-democraten wordt verguisd
vanwege zijn rol bij het tot stand komen van de Harz IV-uitkeringen, deel van de
tot op de dag van vandaag omstreden 'Agenda 2010'. De eerste belofte die Schulz
deed, was het deels ongedaan maken van die agenda. In Dortmund rept Schulz noch
Schröder over de Agenda 2010. Schröder wordt toegejuicht, haast nog luider dan
Schulz.

Schröder kan goed praten, emotioneler dan Schulz, leesbril op z'n neus om de
zijn status als éminence grise nog wat te benadrukken. Net als Schulz wil
Schröder niet dat Duitsland volgens NAVO-afspraak 2 procent van het BNP aan
Defensie gaat uitgeven. Het applaus na Schröders tirade over deze 'herbewapening
onder Amerikaanse druk' davert âˆ' opmerkelijk, omdat Schröder ook binnen zijn
eigen partij omstreden is vanwege zijn warme banden met Poetin.

Goedgekeurd

En het programma? Dat wordt goedgekeurd, bijna unaniem. Slechts één gedelegeerde
onthoudt zich van stemming. Behalve over belastingen en pensioenen gaat het over
de noodzaak van economische innovatie, over de jeugd en de toekomst. Maar heel
duidelijk is het programma nog steeds niet. Het is lang, 72 pagina's en juist
bij de cruciale thema's is de tekst niet precies.

Schulz komt nog met een korte, meer persoonlijke versie, heet het nu.
Waarschijnlijk op 16 juli. En dus blijft de Duitse pers sceptisch. Weinig nieuwe
ideeën, concludeert Die Zeit. 'Solide, maar solide is niet genoeg', vindt Die
Welt. De SPD zwoegt in de machinekamer, maar Merkel staat op het zonnedek,
schrijft Der Spiegel.

Na afloop doolt een jonge vrouw door de gangen van het beursgebouw, haar handen
vol foldertjes. Judith (25), student sociaal werk uit München, valt van de ene
verbazing in de andere. Ze is geen lid van de SPD, maar is met een vriendin
meegekomen naar het congres omdat ze het lidmaatschap overwoog. Ze vindt dat er
in Duitsland te veel sociale ongelijkheid is, en hoorde Schulz er vaak over, dus
vandaar. 'Maar ik ga het niet doen. Een partijcongres waar elke discussie wordt
gesmoord in applaus...is dat democratie?'




Bekijk de oorspronkelijke pagina:

LOAD-DATE: 25 June 2017

LANGUAGE: DUTCH; NEDERLANDS

GRAPHIC: SPD-lijsttrekker Martin Schulz (rechts) schudt de hand van
oud-kanselier Gerhard Schröder.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              154 of 200 DOCUMENTS



                                 de Volkskrant

                             24 juni 2017 zaterdag

Bonussen zijn de pest voor het bedrijfsleven

BYLINE: LAURA DE JONG

SECTION: Opinie zaterdag; Blz. 8

LENGTH: 756 woorden



HIGHLIGHT: Hoogleraar financiële geografie Ewald Engelen (54) veranderde
radicaal van mening over bonussen.


180 graden

De oude opvatting

'De fixatie op bonussen is onzinnig en de Nederlandse bonusdiscussie overdreven.
In 2007 schreef ik in een opinieartikel in NRC Handelsblad dat we bonussen
moeten accepteren en moeten ophouden met eindeloos gekissebis over de hoogte
daarvan. Ik was van mening dat we net als in de VS deze veelverdieners niet
zouden moeten aanspreken op wat zij verdienden, maar veel meer op wat zij voor
het algemeen belang deden met dat geld. Bonussen zijn niet het probleem, schreef
ik.'

Het kantelpunt


'De financiële crisis die vanaf 2008 klotsend over de dijken van de Nederlandse
polder sloeg, maakte vrij snel duidelijk dat de bonusprikkels in de financiële
sector hadden geleid tot extreem riskant en kortzichtig beleggingsgedrag van
bankiers. Ze waren bezig met winst over een kwartaal en wat er daarna zou
gebeuren, zou de financiële sector worst wezen.

'Ook door Piketty ging ik anders denken over bonussen. Hij maakte in 2014 met
zijn boek Kapitaal duidelijk dat er een relatie is tussen de extreme salariëring
aan de top van het bedrijfsleven en scherp toegenomen ongelijkheden in veel
West-Europese en Noord-Amerikaanse landen. Bonussen leiden niet alleen tot
kortzichtigheid en riskant gedrag, maar hebben ook bredere maatschappelijke
consequenties: ze transformeren relatief egalitaire samenlevingen tot
samenlevingen die gekenmerkt worden door grote economische ongelijkheid. Dat
leidt ook tot politieke ongelijkheden. Via het old boys network hebben de rijken
meer zeggenschap dan de armen of de gewone man. Formeel leven we in een
democratie waar iedere burger een stem heeft - het one man one vote-principe -
maar feitelijk leven we in een bestel waar one euro one vote geldt.

'Ook begon ik in te zien dat de prikkels die we de top van het bedrijfsleven
geven, nadelig zijn voor werknemers. Topbestuurders worden beloond als de
aandelenkoers zo hoog mogelijk is. Een manier om dat voor elkaar te krijgen is
door andere bedrijven over te nemen, maar die overnames leiden bijna altijd tot
massaontslagen. Die worden vervolgens weer beloond door de aandeelhouders. De
werknemer is de dupe.'

De nieuwe opvatting

'Bonussen zijn de pest voor het bedrijfsleven, omdat ze ertoe leiden dat extreem
risicogedrag wordt beloond en dat we topbestuurders een enorme
kortetermijnoriëntatie opdringen.

'Ik ben tegen bonussen. We kunnen een wettelijk verbod afkondigen op bonussen,
maar dat is waarschijnlijk niet haalbaar. Wel kunnen we de ondernemingsraad
grotere bevoegdheden geven bij het vaststellen van het beloningspakket van de
bestuurders van de onderneming. Bonussen druisen immers in tegen het belang van
werknemers. Als je dat wilt keren, moet je werknemers via de ondernemingsraad
een grotere zeggenschap geven over de aard, de omvang en de samenstelling van de
beloningen. En dus niet langer de raad van commissarissen het beloningspakket
laten samenstellen.

'De economische en financiële elite moet worden wakker geschud. Topbestuurders
zouden niet vooral goed voor zichzelf moeten zorgen, zij zouden juist een breder
maatschappelijk belang moeten dienen. Duurzaamheid, beschaafde belastingaangifte
en fatsoenlijke salarissen moeten centraal staan bij een beursgenoteerde
onderneming in plaats van het streven naar een zo hoog mogelijke
aandeelhouderswaarde.

'We hebben sinds de crisis veel te weinig gedaan om te zorgen dat de financiële
sector weer dienstbaar wordt aan de reële economie. En eigenlijk kun je niet
anders dan constateren dat de fixatie op aandeelhouderswaarde eerder is vergroot
dan verkleind.

'Of ik het nog belangrijk vind wat veelverdieners met hun geld doen? Ja, hoe
meer filantropie, hoe beter. Maar belangrijker is toch echt paal en perk stellen
aan zelfverrijking.'

Het effect

'Mijn publiek is veranderd. Vroeger werd ik met enige regelmaat uitgenodigd door
banken en andere ondernemingen om daar te spreken over ons financiële stelsel.
Dat soort uitnodigingen van de economische en politieke elite krijg ik niet
meer. En die zou ik nu ook niet meer accepteren. Ik ben meer terechtgekomen in
een hoek waar de kritiek op het kapitalisme en de kapitalistische economie
centraal staat. Men is mij steeds meer een populist gaan noemen. Dat heeft alles
te maken met mijn nieuwe opvattingen, neem ik aan. Ik ben daar trots op. Opkomen
voor de belangen van de kwetsbaarsten is wat mij betreft een moreel gebod. En
dat is niet te combineren met de roofzucht aan de top.'

Formeel leven we in een democratie, maar feitelijk leven we in een bestel waar
geldt: one euro one vote




Bekijk de oorspronkelijke pagina:

LOAD-DATE: 23 June 2017

LANGUAGE: DUTCH; NEDERLANDS

GRAPHIC: Ewald Engelen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              155 of 200 DOCUMENTS



                                 de Volkskrant

                             24 juni 2017 zaterdag

Je gelooft het niet, maar heavy metal roert zich steeds luidruchtiger in
moslimlanden.

BYLINE: DOOR ROBERT VAN GIJSSEL

SECTION: Kunst; Blz. 20, 21

LENGTH: 1435 woorden



HIGHLIGHT: En dat is heel goed te verklaren.


Metalhead


De twee jaar geleden verschenen metalplaat Gilgamesh moet de zwaarst bevochten
plaat uit de pophistorie zijn. De ontstaansgeschiedenis voert langs
bomaanslagen, scherpschutters, doodsbedreigingen door terroristen en religieuze
fanatici, en uiteindelijk de vlucht van de band Acrassicauda uit land van
oorsprong Irak. Eerst naar Syrië. Toen dat land door oorlog werd geteisterd naar
Verenigde Staten, waar dan eindelijk die eerste plaat kon worden opgenomen.



Acrassicauda is een metalband uit Bagdad, die in Irak onder Saddam Hoessein en
later tijdens de Golf- en burgeroorlog, en dus met de dood voor ogen, op gitaren
en drums begon te rossen. De band werd vereeuwigd in de aangrijpende
documentaire Heavy Metal in Baghdad uit 2007, een film als een eyeopener.

Voor Acrassicauda was metal spelen in Bagdad zowel een suïcidale onderneming als
een overlevingsstrategie. De band gaf clandestiene concerten op bizarre
plaatsen, voor steeds een paar honderd fanatieke Irakese metalheads die alleen
al door het dragen van een Metallica- of Slipknot-shirtje de dood riskeerden.
Door de metal ontworstelden de metalheads zich ook aan het wurgende dictatoriale
regime en later de terreur. Ze voelden zich, al was het maar een paar uur, even
vrij van politieke en religieuze onderdrukking. Dankzij de metal konden zij het
leven aan, terwijl om hen heen duizenden doden vielen.

Heavy Metal in Baghdad was zo bijzonder, omdat we dankzij de documentaire
plotseling zicht kregen op metalbandjes die onder vreselijke omstandigheden toch
hardnekkig metal blijven maken, in totale obscuriteit. Na de film leken op de
onmogelijkste plekken, vooral ook in islamitische landen, metalbands de kop op
te steken; van Palestina tot Tunesië en Iran. In Nederland werkt nu een
gevluchte Syriër aan zijn documentaire Syrian Metal is War, een film die
binnenkort in première moet gaan en die een soort vervolg moet worden op Heavy
Metal in Baghdad. En vanuit Indonesië vliegt sinds een paar weken de band Voice
of Baceprot de wereld over, een band van piepjonge moslimmeiden die zich oefent
in coverversies van de metalband Slipknot én fris eigen metalwerk.

Hoe kan het toch dat steeds juist die metal opduikt als spreekbuis van een
opstandige generatie: een muziekstroming die al een jaar of veertig meegaat, en
die wel hard is maar toch niet zo hip? Er zijn meerdere verklaringen. Allereerst
is de heavy metal bij uitstek het geluid van de onaangepastheid, al vanaf het
ontstaan van de stroming begin jaren zeventig. Bands als Black Sabbath schopten
heilige huisjes omver door te flirten met de duivel en muziek te spelen als
begeleiding bij een heksenritueel. Nog altijd keert de metalhead zich met
krijsende gitaren en gecultiveerde slechte smaak af van de burgermoraal, zeker
in landen waar een dominante religie de wet voorschrijft.

Daarbij is de metal vooral de protestherrie van de gewone man, eerder dan van
een intellectuele bovenlaag. Je hoeft niet heel lang na te denken om te
begrijpen dat je na een uur headbangen en haarzwaaien het hoofd aardig leeg hebt
gebeukt. Zonder daarbij persé alle misstanden in de wereld te willen oplossen.
De heavy metal lijkt vooral door muren heen te willen breken, en niet zozeer te
denken aan wederopbouw. Heavy metal is de punk van het proletariaat, en dat
bleek ook wel toen Metallica in 1991, zo'n beetje tijdens het ineenstorten van
de Sovjet-Unie, een eerste concert gaf bij een militair vliegveld vlak bij
Moskou. Dat concert werd bezocht door 1,6 miljoen razende Russen, die juist bij
Metallica's Seek & Destroy de vrijheid wilden vieren.

De gemeenschap der metalheads is een internationale broederschap van zwarte
schapen, die een universele taal spreken. En hoe harder de wereld in elkaar
lijkt te donderen, hoe fanatieker de metal zich omhoog werkt. Of zoals zanger
Faisal Talal Mustafa van Acrassicauda het zegt in Heavy Metal in Baghdad,
terwijl hij de blik laat gaan over de door bominslagen verwoeste stad: 'Waarom
wij heavy metal maken? Kijk om je heen: we leven in een heavymetalwereld.'

Kijk-, luister- en bladertips

Metalheads - The Global Brotherhood

De heavy metal is een internationale jongerencultuur die bijna religieus wordt
beleefd, dwars tegen modes en trendbepalende muziekstijlen in. Dat merkte de
Duitse fotograaf Jörg Brüggemann toen hij voor zijn boek Metalheads - The Global
Brotherhood de wereld over trok, op zoek naar, inderdaad: metalheads. Hij kwam
ze tegen in Indonesië en Egypte en zag in Caïro de band Destiny in Chains spelen
voor uitzinnige fans. En dus ook moslima's met hoofddoek, die voor het podium
met pink en wijsvinger het satansteken stonden te maken.

Wat bezielt deze mensen, kunnen we ons al bladerend door dit fascinerende
fotoboek afvragen. De muziekjournalist Thorsten Dörting probeert in een essay in
het boek een antwoord te vinden: 'Metal is een ideologie zonder een idee,
behalve misschien dit: metalheads horen bij elkaar, omdat ze nu eenmaal van
metalmuziek houden.' Of zoals schrijfster Susan Sontag ooit zei over camp: 'It's
good, because it's awful.'

Acrassicauda: Gilgamesh

De Iraakse band Acrassicauda werd een ware heldenmetalband na het verschijnen
van de documentaire Heavy Metal in Baghdad in 2007. De mannen organiseerden
metalconcertjes in een ineenstortend Bagdad, waar alleen iets als headbangen al
levensgevaarlijk was. Na een bomaanslag op het repetitiehok, en dus de
vernietiging van het instrumentarium, vluchtte de band ten slotte toch maar naar
Syrië. En later naar Turkije, en nog later naar de Verenigde Staten, waar de
bandleden asiel kregen.

In Amerika werd twee jaar geleden met geld uit een crowdfundingsactie een eerste
plaat van de band opgenomen: Gilgamesh, genoemd naar de vijfde koning van de
stad Uruk, een van de oudste steden uit de geschiedenis, die ergens in het
huidige Irak moet hebben gelegen. De plaat is vanwege de bewogen achtergrond
natuurlijk al bijzonder en het beluisteren meer dan waard. Bij nummers als The
Cost of Everything and the Value of Nothing kun je toch ook niet anders dan een
brok in de keel wegslikken.

Voice of Baceprot

Het Indonesische damestrio Voice of Baceprot, ook wel VoB genaamd, werd in 2014
opgericht in de stad Garut te West-Java na een schoolconcert. De nu 16-jarige
meiden hadden zich al jaren in stilte bekwaamd in het spelen van Slipknot- en
Metallica-covers en vonden het tijd de kunsten maar eens in de openbaarheid te
brengen. En nu gaat Voice of Baceprot het internet over, waarschijnlijk vooral
omdat het er bijzonder uitziet: drie piepjonge moslimmeiden die met een hidjab
om op gitaren staan te scheuren.

Voice of Baceprot wordt in Indonesië niet echt tegengewerkt, al zijn er inwoners
van Garut die vinden dat de meiden beter religieuze muziek zouden kunnen
vertolken. De zangeres en gitarist Firdda Kurnia vindt het heel normaal dat zij
als moslima en dus met hoofddoek om in een thrashmetalband zit. Het spelen van
metal is voor haar een uiting van gelijkwaardigheid, zei zij in een interview
met persbureau Reuters. 'Waarom zouden meiden met een hoofddoek geen metalhead
kunnen zijn? In onze muziek onderzoeken wij onze creativiteit, en daarbij hoeven
wij onze verplichtingen als moslims helemaal niet te verzaken.'

Blackhearts

In de jaren tachtig ontstond in Noorwegen de sinistere en antireligieuze
stroming van de black metal: knerpende en striemende gitaarherrie bij wurgende
doodsnoodzang. De wereld is er nog altijd van aan het bijkomen. In de
documentaire Blackhearts wordt een aantal fanatieke blackmetalaanhangers gevolgd
bij hun voorbereidingen op een reis naar Noorwegen, dat glorieuze oord des
verderfs.

Ontroerend is het portret van de Iraniër Sina, de enige blackmetalhead uit
Teheran, die in zijn slaapkamer op zijn gitaar zit te rammen onder het
goedkeurende oog van zijn ruimdenkende moeder. Sina vertrekt uiteindelijk naar
Oslo, waar hij kan spelen met een paar van zijn metalhelden. Die zien Sina
uiteraard als dapper metalmonument van doortastende onaangepastheid. Want in
Iran heeft Sina het knap lastig, natuurlijk ook vanwege zijn uiterlijk - sluik
lang haar, metalshirtje. Hij zou graag in Noorwegen willen blijven, zegt hij in
Blackhearts, maar omdat hij vreest dat zijn moeder daardoor in de problemen
komt, keert hij toch maar terug. De metal is van levensbelang, maar het
welbevinden van zijn moeder is belangrijker.

Pop

Voor de band Acrassicauda was metal spelen in Bagdad zowel een suïcidale
onderneming als een overlevingsstrategie.


De documentaire Blackhearts van Fredrik Horn Akselsen en Christian Falch is te
koop op dvd en te zien via de streamingdienst van Amazon Prime.




Bekijk de oorspronkelijke pagina: ,

LOAD-DATE: 23 June 2017

LANGUAGE: DUTCH; NEDERLANDS

GRAPHIC: Metalmeiden Links en hierboven: gitarist Firdda Kurnia van het trio
Voice of Baceprot uit West-Java.
Voice of Baceprot heeft nog geen eigen muziek uitgebracht, maar op YouTube zijn
video-opnamen van liveconcerten en tv-optredens te zien.
De plaat Gilgamesh van Acrassicauda is in eigen beheer uitgebracht op
Acrassicauda, Inc. Vorig jaar verscheen een eerste videoclip van de band, bij
het nummer Rise op YouTube. De Vice-documentaire Heavy Metal in Baghdad van Eddy
Moretti en Suroosh Alvi is te zien op YouTube.
Jörg Brüggemann: Metalheads, The Global Brotherhood. Uitgeverij Gestalten.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              156 of 200 DOCUMENTS



                                 de Volkskrant

                             22 juni 2017 donderdag

Volle inzet op meer integratie werkt als boemerang

BYLINE: MATTHIJS ROODUIJN

SECTION: Opinie en Debat; Blz. 22, 23

LENGTH: 1302 woorden



HIGHLIGHT: Europese Unie


Zo'n anderhalf jaar geleden liet Frans Timmermans, eerste vicevoorzitter van de
Europese Commissie, zich tijdens een lezing in Amsterdam behoorlijk negatief uit
over de toekomst van de Europese Unie. 'Dit is voor het eerst in mijn bewuste
beleving van de Europese samenwerking dat ik denk: het zou weleens echt kunnen
stranden.' De sombere toon van Timmermans was exemplarisch voor het toenmalige
politieke discours over Europa. De eurocrisis en de vluchtelingencrisis hadden
het Europese project op zijn grondvesten doen trillen.



In de daaropvolgende maanden werd de toon alleen maar somberder. In juni 2016
koos een meerderheid van de Britten ervoor de Unie te verlaten, en niet lang
daarna vertrouwden de Amerikanen het Witte Huis toe aan Donald Trump. De vraag
die daarom eind 2016 bij veel politici en journalisten centraal stond: zou het
Europese vasteland het komende jaar ook getroffen worden door een golf van
populisme en nationalisme? In landen als Nederland en Frankrijk stonden
belangrijke verkiezingen op het programma, en de angst was dat deze landen een
voor een, als een soort dominostenen, zouden vallen voor de verleidingen van
eurosceptische politici.

Maar gebeurde dat ook? Niet bepaald. In Nederland slaagde Wilders er niet in de
PVV de grootste partij van het land te maken. En in Frankrijk verloor Marine Le
Pen van het Front National de presidentsverkiezingen van Emmanuel Macron - een
uitgesproken pro-EU-politicus.

De politiek van kosmopolitisme, openheid en multiculturalisme lijkt opeens weer
helemaal terug te zijn in Europa. En niemand symboliseert dat op een mooiere
manier dan de kersverse Franse president zelf, die zijn eerste
verkiezingsoverwinning niet vierde op de tonen van de Marseillaise - het Franse
volkslied - maar op Beethovens Ode aan de vreugde - het volkslied van Europa. Er
is sprake van een golf van nieuw Europees optimisme, en er wordt weer volop
gedacht over verdergaande Europese integratie.

En het blijft niet bij vrijblijvend denken. Er worden driftig nieuwe plannen
gesmeed tot meer Europese eenwording. Zo heeft de Europese Commissie onlangs
voorgesteld om de monetaire unie verder te verdiepen. En niet onbelangrijk:
Macron en de Duitse bondskanselier Angela Merkel hebben al verklaard bereid te
zijn EU-verdragen aan te passen om verdere integratie van de eurozone mogelijk
te maken. Ook zijn er plannen om op het gebied van defensie meer te gaan
samenwerken in de EU.

Ik denk dat deze frisse pro-Europese wind meer dan welkom is in het volkomen
vastgeroeste en door eurosceptische stemmen overheerste publieke debat. Europa
(en ook de rest van de wereld) zou wat mij betreft best wat meer EU kunnen
gebruiken. Maar tegelijkertijd vrees ik dat deze plotselinge omslag, dit
onverwacht opbloeiende EU-enthousiasme, weleens verkeerd zou kunnen uitpakken,
en het Europese eenwordingsproject in een diepere crisis dan ooit zou kunnen
storten.

Het huidige EU-enthousiasme is voor een groot gedeelte namelijk gebaseerd op een
misvatting. Natuurlijk, er is sprake van grote politieke veranderingen - met
name in het Franse partijensysteem. Maar de verschuivingen in de publieke opinie
die daaraan ten grondslag liggen zijn veel minder groot dan sommigen doen
voorkomen.

Dat de PVV op 15 maart niet de grootste partij is geworden wil niet zeggen dat,
zoals demissionair premier Mark Rutte beweerde, het 'verkeerde soort populisme'
een halt is toegeroepen. Vrijwel alle middenpartijen zijn met betrekking tot hun
opvattingen over immigratie en Europa richting de PVV opgeschoven, en hebben zo
een gematigde versie van het nationalistische en eurosceptische discours van die
partij mainstream gemaakt. Bovendien moeten we niet vergeten dat de PVV nog
steeds de tweede partij van het land is. En hoewel Le Pen in de tweede ronde van
de Franse presidentsverkiezingen geen schijn van kans maakte tegen Macron, heeft
haar Front National nog nooit zoveel kiezers achter zich weten te scharen als
bij deze stembusgang.

Ook zijn de successen van pro-EU-politici vaak minder groot dan wordt
gesuggereerd. Is er in Frankrijk sprake van een 'stembusrevolutie'? Niet
bepaald. Het opkomstpercentage in de eerste ronde van de parlementsverkiezingen
was nog geen 50 procent. En van de mensen die waren gaan stemmen, had nog geen
30 procent op de partij van Macron gestemd. Dat betekent dat in totaal minder
dan 15 procent expliciet voorstander is van de vernieuwingsagenda van de Franse
president.

Het is daarom zeer onverstandig om de recente electorale ontwikkelingen te
interpreteren als draagvlak voor verdergaande Europese integratie. Het grote
probleem met het huidige EU-enthousiasme - en het vol inzetten op verdere
Europese integratie - is dat het anti-EU-geluid wordt gebagatelliseerd, terwijl
de steun voor meer Europa schromelijk wordt overschat.

De gevolgen op de langere termijn zouden desastreus kunnen uitpakken voor het
Europese eenwordingsproject. Een belangrijke boodschap van populistische
partijen is dat nationale en Brusselse elites alleen met zichzelf bezig zijn en
geen idee hebben van wat 'gewone burgers' belangrijk vinden. In zekere zin is
het interpreteren van de recente politieke gebeurtenissen als legitimatie voor
meer Europese eenwording hier een bevestiging van: politici en beleidsmakers op
nationaal en Europees niveau willen het Europese eenwordingsproces versnellen,
terwijl veel kiezers dit eigenlijk helemaal niet zien zitten. Het is
allesbehalve ondenkbaar dat dit op termijn de bestaande onvrede over Europa
alleen maar verder zal aanwakkeren, de positie van Eurosceptische partijen zal
versterken, en de maatschappelijke polarisatie verder zal doen toenemen.

Wat zouden politici dan moeten doen? Om te beginnen zouden ze moeten werken aan
het versterken van de legitimiteit van de EU. Allerlei supranationale
EU-instituties hebben in de loop der jaren steeds meer macht naar zich
toegetrokken. Het Europees Parlement (EP) heeft zich bijvoorbeeld langzaamaan
ontwikkeld tot een volwaardig medewetgevende instantie. Dat is in principe een
goede zaak, want het EP is een democratisch gekozen lichaam. Toch zijn er ook
goede redenen om bezorgd te zijn.

Zo gaan verkiezingen voor het EP vaak helemaal niet over Europese thema's, maar
over nationale onderwerpen. Dit betekent dat Europese verkiezingen worden
uitgevochten door nationale partijen, en dat ze vaak voornamelijk gaan over het
optreden van nationale regeringen. En hoewel kiezers redelijk wat kennis over
politieke partijen op nationaal niveau hebben, weten ze maar zeer weinig over de
politieke groeperingen die in het EP de dienst uitmaken. Daarnaast is de opkomst
bij EP-verkiezingen zeer laag.

Alvorens meer bevoegdheden naar de EU over te hevelen, zouden politici daarom
eerst iets aan dit Brusselse legitimiteitsgebrek moeten doen. Zo zouden ze hun
Europese verkiezingscampagnes over Europese in plaats van nationale thema's
moeten laten gaan. Op termijn kan er dan misschien zoiets als een Europees
publiek debat ontstaan, met daadwerkelijk Europese politieke partijen. Het is
niet ondenkbaar dat dan ook meer kiezers de weg naar de Europese stembus zullen
weten te vinden.

Laten we hopen dat Macron, Merkel en andere Europese leiders hier werk van gaan
maken. Dat is een veel beter idee dan vol inzetten op verdere Europese
integratie. De huidige focus op meer integratie zou namelijk heel goed als een
boemerang keihard weer terug kunnen komen. En dan is het niet ondenkbaar dat
Timmermans met zijn op dit moment anachronistisch aandoende sombere woorden van
anderhalf jaar terug alsnog gelijk krijgt.

Alvorens meer bevoegdheden naar de EU over te hevelen, moeten politici haar
legitimiteit versterken.

Matthijs Rooduijn is politiek socioloog aan de Universiteit van Utrecht.

De steun voor meer Europa wordt schromelijk overschat




Bekijk de oorspronkelijke pagina: ,

LOAD-DATE: 21 June 2017

LANGUAGE: DUTCH; NEDERLANDS

GRAPHIC: Angela Merkel steekt haar hand uit naar de kersverse president Macron,
op bezoek in Berlijn.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              157 of 200 DOCUMENTS



                                 de Volkskrant

                             21 juni 2017 woensdag

Het dorp dat (niet) verdwijnt in de haven

BYLINE: DOOR LEEN VERVAEKE

SECTION: Ten Eerste; Blz. 8, 9

LENGTH: 2017 woorden



HIGHLIGHT: Over de uitbreiding van de haven van Antwerpen werd lang alleen
gevochten - en intussen is het dorp Doel onttakeld. Nu praten de strijdende
partijen met elkaar. Maar een grotere haven én Doel redden, kan dat wel?


Twintig jaar lang hebben de havenbazen van Antwerpen en de inwoners van het
gedoemde polderdorp Doel elkaar bestreden. Ze maakten elkaar het leven zuur,
beschuldigden elkaar in de media, sleepten elkaar voor de rechter. Hoe gaat dat
dan, als ze nu ineens met elkaar om de tafel zitten? Als ze het zelfs samen eens
moeten worden over de toekomst van de Antwerpse haven?



'Dat is geen gemakkelijke oefening', zegt Jan Creve, woordvoerder van Doel2020,
de meest strijdbare actiegroep van Doel, met gevoel voor understatement. 'We
zijn twintig jaar genegeerd en gestigmatiseerd. Maar het goede is dat er
eindelijk communicatie is.'

'Er zijn erge dingen gebeurd, maar die kunnen we niet veranderen', zegt Johan De
Vriendt, woordvoerder van een tweede actiegroep, Erfgoedgemeenschap Doel &
Polder. 'Wat gebeurd is, is gebeurd. We moeten nu vooruit.'

'Dit is geen sector voor zachte eitjes', zegt ook Luc Arnouts, commercieel
directeur van het Antwerpse Havenbedrijf. 'Omdat je op één vergadering bij wijze
van spreken met getrokken messen tegenover elkaar staat, hoef je niet voor de
rest van je dagen kwaad te blijven. Daar moet je boven kunnen staan.'

Havenbestuurders en Doelactivisten samen om de tafel, dat is precies wat dezer
dagen in Vlaanderen gebeurt. Na jaren van klassiek havenbeleid, met van bovenaf
uitgevaardigde beslissingen, onbuigzaam bewonersverzet en als resultaat vooral
stilstand, besliste de Vlaamse overheid vorig jaar om het over een andere boeg
te gooien. De uitbreiding van de Antwerpse haven wordt niet langer van bovenaf
gepland, maar van onderuit, met behulp van een participatieproject.

Sowieso grijpt de Vlaamse overheid steeds vaker naar participatie als redmiddel
voor grote, geblokkeerde infrastructuurprojecten. Zo werd de jarenlange impasse
rond de Oosterweelverbinding, de ringweg rond Antwerpen, recentelijk doorbroken
dankzij een akkoord met lokale burgerbewegingen. Vorig jaar introduceerde de
Vlaamse regering de procedure van de 'complexe projecten', waarbij het grote
publiek van bij het begin betrokken wordt. De uitbreiding van de Antwerpse haven
is een van de eerste toepassingen van zo'n complex project.

Uitgangspunt is dat de Antwerpse havencapaciteit moet groeien, van de huidige
15,4 miljoen containers per jaar naar 18- tot 21 miljoen in 2030. Hoe dat
gebeurt, en waar - boven op Doel of niet - daar mag iedereen zijn zegje over
doen, van verdedigers van Doel tot havenbazen, van milieuactivisten tot
chemieconcerns. Het complexe project belooft inspraak voor iedereen en een
transparant beslissingsproces. De hoop is dat de partijen zo tot een consensus
kunnen komen.

Voorgeschiedenis

Makkelijk is dat niet, want de standpunten van de partijen zijn diametraal
tegenovergesteld. Het Havenbedrijf ijvert al jaren voor een nieuw dok ter hoogte
van Doel, waar megacontainerschepen makkelijk kunnen aanmeren. De actiegroepen,
zoals Doel2020 en Erfgoedgemeenschap Doel & Polder, willen het dorpje behouden,
net als het omliggende landbouw- en natuurgebied. Zij vinden dat de extra
containercapaciteit binnen de huidige havengrenzen moet worden gezocht.

Wat evenmin helpt, is dat de deelnemers aan het participatietraject een
turbulente voorgeschiedenis hebben. 'Ze hebben ons jarenlang weggezet als
extremisten', zegt Jan Creve van Doel2020, verwijzend naar de Vlaamse overheid,
die volgens hem naar de pijpen van de Antwerpse haven danst. 'Ze hebben het
leven in Doel onleefbaar gemaakt.'

Creve verwijst naar de geschiedenis van Doel, die bijzonder pijnlijk is. Het
kleine polderdorp, aan de linkeroever van de Schelde, werd twintig jaar geleden
al veroordeeld om te verdwijnen. De straten en huizen, gelegen aan de voet van
de kerncentrale, moesten plaatsmaken voor de bouw van twee dokken, nodig om de
Antwerpse haven competitief te houden.

Dat was buiten de Doelse actiegroepen gerekend, die zich verzetten tegen de
afbraak van hun leefwereld, en tegen wat zij zagen als oneerlijke
achterkamertjespolitiek. Met juridische procedures konden ze de bouw van het
Deurganckdok, dat vlak naast Doel ligt, jarenlang vertragen. De aanleg van het
Saeftinghedok, dat 4.100 meter lang en 600 meter breed moest worden en boven
Doel zou komen, verzandde in een juridisch moeras.

Maar terwijl die juridische strijd liep, werd Doel onttakeld. De Vlaamse
overheid overtuigde zo veel mogelijk inwoners om Doel te verlaten, en liet de
leeggekomen woningen verkrotten en slopen - tot een rechter die praktijk
veroordeelde. Het ontzielde dorp werd een speeltuin voor vandalen, vaak uit
Nederland. De politie liet zich amper zien. De leefbaarheid in Doel nam
zienderogen af, en het dorp liep leeg: van de 645 inwoners in 1998 blijft er nu
nog een twintigtal over.

Eind vorig jaar kwam het kantelpunt: de Raad van State vernietigde de Vlaamse
overheidsplannen om Doel tot havengebied te maken, omdat die niet in lijn waren
met de Europese natuurwetgeving. Nu is het Saeftinghedok terug bij af, en is
Doel weer woongebied, al lopen er in het onttakelde dorp ondertussen meer
ramptoeristen dan inwoners. Voor de actievoerders, die de Raad van State
inschakelden, is het een bittere overwinning.

'Wat hier gebeurd is, is een schande', zegt Jan Creve, die zelf in een
18de-eeuwse hoeve in het gehucht Oud Arenberg woont, drie straten van Doel en te
midden van natuurgebied, maar tot eind vorig jaar evengoed gedoemd om te
verdwijnen. 'De overheid heeft zich bediend van onwettige middelen om te krijgen
wat ze wilde.' Johan De Vriendt, die tot 2006 in Doel woonde: 'Het dorp is
uitgekleed en vermoord.'

Openheid

Het is in die gespannen sfeer dat het participatieproject rond de haven begint.
En dat een inspraakronde van start gaat, waarin iedereen uitgenodigd wordt zijn
idee voor de havenuitbreiding op papier te zetten. Er komen 52 voorstellen, van
havenbedrijven en actiegroepen, maar ook van gewone burgers, waarvan er 28
haalbaar worden geacht. Die 28, samengebracht in acht scenario's, worden nu
onderworpen aan een uitgebreid onderzoek, naar onder meer economische
haalbaarheid, milieueffecten en gevolgen voor de mobiliteit.

Om het wantrouwen weg te nemen, geven de begeleiders van het complexe project zo
veel mogelijk openheid. In elke fase en over elk aspect is inspraak mogelijk,
tot en met de methodologie van de onderzoeken of de keuze van de deskundigen
voor de second opinions. En als een voorstel of opmerking het niet haalt, dan
wordt daar een uitgebreide motivatie voor gegeven. Alle onderzoeken en rapporten
staan online.

'We willen dat het volledig duidelijk is dat we geen verborgen agenda hebben',
zegt David Stevens, adviseur van het team Complexe Projecten van de Vlaamse
overheid. Van de acht scenario's probeert zowat de helft Doel te redden, terwijl
de andere helft het dorp nog steeds begraaft. Stevens benadrukt dat de Vlaamse
overheid geen voorkeur heeft. 'We onderzoeken alle voorstellen op gelijke basis.
Anders krijgen we achteraf weer problemen.'

Die aanpak lijkt vertrouwen te wekken. 'Het kind is nog jong, maar nu hebben we
tenminste de kans om onze mening te geven', zegt Johan De Vriendt. 'Het loopt
zoals het moet lopen', vindt Jan Creve. 'Ik ben vooral blij dat eindelijk wordt
erkend dat er mogelijkheden zijn om de haven uit te breiden zonder Doel te
vernietigen.'

'Alles verloopt constructief', zegt ook Luc Arnouts van het Havenbedrijf. 'Alle
partijen zijn bereid de procedure te respecteren. Wat tijdens het overleg wordt
gezegd, staat de dag erna niet in de krant. En wij krijgen de kans om uit te
leggen hoe belangrijk de uitbreiding van de haven is. Wij creëren welvaart en
werkgelegenheid tot honderden kilometers buiten de haven.'

Wat ook helpt, is dat de Vlaamse overheid haar afbraakpolitiek in Doel heeft
stopgezet. Verlaten huizen worden nu met stalen platen afgesloten, en niet
langer met houten planken waar vandalen eenvoudig doorheen trappen. Er zijn
extra camera's opgehangen, en voor het eerst in jaren mogen er in vrijgekomen
huizen nieuwe huurders trekken. Het Doel van vroeger komt er niet mee terug,
maar op zijn minst wordt het verval afgeremd.

Af en toe zijn er nog botsingen, zoals toen het Havenbedrijf onlangs graafwerken
lieten uitvoeren in de polder rond Doel, alsof het toch gewoon doorging met zijn
oude plannen. Pas nadat Doel2020 en Erfgoedgemeenschap Doel & Polder luid hadden
geprotesteerd, werden de graafwerken stilgelegd. 'Het toont aan dat sommigen het
moeilijk vinden om de strijd van de afgelopen twintig jaar los te laten', zegt
Creve. 'Maar het goede is dat de graafwerken gestopt zijn. Vroeger zou het zeker
tot een rechtszaak zijn gekomen.'

Zo gaat het complexe project stapje voor stapje vooruit, maar de vraag blijft of
een compromis uiteindelijk mogelijk zal zijn. Het Havenbedrijf is nog steeds
voorstander van het Saeftinghedok, al wil het misschien wel een hoekje afstaan
voor Doel, dat dan als een valleidorpje tussen dijken en kaaien komt te liggen.
Voor de actiegroepen, die ook wijzen op de schade voor het omliggend landschap
en de overlast van vrachtwagens, is het Saeftinghedok - met of zonder hoekje -
onaanvaardbaar.

Het Havenbedrijf zegt bereid te zijn tot een compromis. 'Als een van de actoren
hebben wij het recht onze mening te uiten en die luidt dat we het Saeftinghedok
verkiezen', zegt Arnouts. 'Maar wij kijken met open vizier naar de alternatieven
en wachten af wat het onderzoek zal opleveren. We zitten niet in een
loopgravensituatie.'

De actiegroepen, gesterkt door de overwinning bij de Raad van State, klinken
strijdlustiger. 'Ik kan me gewoon niet voorstellen dat een scenario waarvoor de
hele streek overhoop wordt gehaald, als beste uit de onderzoeken zal komen',
zegt Creve. 'Men heeft nu de keuze: ofwel gaat men voor consensus en
maatschappelijk draagvlak, ofwel blijft men kiezen voor een verdere
procedureoorlog.'

WAT WIL HET HAVENBEDRIJF?
Om de concurrentie bij te blijven wil de haven van Antwerpen de
containercapaciteit verhogen. Ze heeft berekend tegen 2030 een capaciteit van
18- tot 21 miljoen containers per jaar nodig te hebben, en 160 hectare extra.
Die capaciteit moet vooral vóór de sluizen gecreëerd worden, op een locatie met
goede transportverbindingen naar het achterland. Dan is het Saeftinghedok
ideaal.

WAT WILLEN DE ACTIEGROEPEN?
Volgens Doel2020 en Erfgoedgemeenschap Doel & Polder kunnen de haven van
Antwerpen en Doel prima samengaan. Het polderdorpje, schilderachtig gelegen aan
de Schelde en uniek door zijn industriële decor, heeft volgens hen veel
potentie. Zij zien een plek voor zich waar economie, cultuur en natuur
samenkomen, met horeca en excursies voor toeristen, conferentieruimtes voor de
havenbedrijven, woonruimte en overzetboten voor het havenpersoneel. Behoud van
Doel is in hun ogen niet alleen gunstig voor de lokale gemeenschap, voor het
milieu en de mobiliteit, maar ook voor de haven zelf.


BELANGRIJKSTE SCENARIO'S

Optie 1
Doel moet weg, en de haven krijgt haar gewenste Saeftinghedok. Het is
onbestaanbaar dat de bewonersgroepen hiermee akkoord gaan. De Raad van State
oordeelde vorig jaar al dat deze plannen in strijd zijn met Europese
natuurrichtlijnen. Verder juridisch verzet is waarschijnlijk.

Optie 2
De haven krijgt haar gewenste Saeftinghedok, maar moet een hoekje afstaan voor
Doel. Voor de haven nog steeds prima, voor de bewonersgroepen onaanvaardbaar:
Doel komt als een geïsoleerd valleidorpje tussen dijken en dokken te liggen. Ook
hier is juridisch verzet zeer waarschijnlijk.

Optie 3
Doel kan blijven, zoals de actiegroepen willen, en de haven breidt haar
containercapaciteit binnen de huidige grenzen uit. Probleem is dat een van de
nieuwe containerterminals op een locatie komt waar nu het chemische bedrijf
Ashland ligt. Een verhuizing van dit bedrijf is moeilijk en duur.

Optie 4
Doel kan blijven, en de haven bouwt onder meer een containerterminal op een
kunstmatig eiland in de Schelde, ter hoogte van de Schaar van Ouden Doel. Dit
alternatief, voorgesteld door burgers, is vernieuwend, maar er wordt nog
onderzocht of het technisch en financieel haalbaar is.

Ze hebben ons jarenlang weggezet als extremisten. Ze hebben het leven in Doel
onleefbaar gemaakt




Bekijk de oorspronkelijke pagina: ,

LOAD-DATE: 20 June 2017

LANGUAGE: DUTCH; NEDERLANDS

GRAPHIC: Het ontzielde polderdorp Doel met op de achtergrond de Antwerpse haven.
De Vlaamse overheid liet huizen er verkrotten en slopen. Van de 645 inwoners in
1998 zijn er nog een twintigtal over. Nu heeft de overheid het over een andere
boeg gegooid en is een participatieproject begonnen.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              158 of 200 DOCUMENTS



                                 de Volkskrant

                             10 juni 2017 zaterdag

De twee van Ivanka Trump

BYLINE: ANNA VAN DEN BREEMER

SECTION: Zaterdag; Blz. 12, 13, 14, 15

LENGTH: 2512 woorden



HIGHLIGHT: Is presidentsdochter Ivanka Trump de stem van de rede die haar vader
op het rechte pad houdt, of een machtswellusteling die vooral zichzelf wil
verrijken? Het is allebei te verdedigen.


First daughter Ivanka: zegen of vloek?



1. Negatief

Achter de schone schijn schuilt een echte Trump

Toen president Donald Trump vorige week aankondigde dat de VS zich terugtrekken
uit het klimaatakkoord van Parijs, schitterende één persoon door afwezigheid
tussen de applaudisserende adviseurs in de rozentuin van het Witte Huis: dochter
Ivanka. De officiële verklaring was een bezoek aan de synagoge met haar gezin
vanwege de joodse feestdag Sjavoeot. De onofficiële reden: het beperken van
gezichtsverlies. Want het klimaat is een van de stokpaardjes van de 'first
daughter'. Ze nodigde klimaatgoeroe Al Gore uit in Trump Tower en sprak met
Apple-topman Tim Cook en Leonardo DiCaprio, die haar een kopie van zijn
documentaire Before the Flood gaf. Zonder succes, papa luisterde niet.



Volgens de befaamde Trump-doctrine 'Ga nooit in de verdediging, maar lanceer een
volgende aanval', kwam Ivanka diezelfde dag nog met een gloednieuw, liberaal
plan om de aandacht af te leiden: ze zal zich vanaf nu gaan inzetten voor de
lhbtiq-gemeenschap, zo liet ze via Twitter weten. Haar pr-mensen werken zich een
slag in de rondte om het klimaat-verlies te spinnen als een tegenvaller die zij
'met waardigheid draagt', maar het roept vooral de vraag op: hoe groot is
eigenlijk de invloed van Ivanka Trump, nu blijkt dat haar vader toch zijn eigen
plan trekt? Wat heeft de wereld aan deze first daughter?

Op het eerste gezicht is Ivanka Trump in bijna alles de tegenpool van haar
vader: elegant, een baken van zelfbeheersing, toegewijde moeder en zelfverklaard
feminist die zich inzet voor werkende vrouwen. Het Trump-bloed stroomt
onmiskenbaar door haar aderen - zo schijnt ze niet voor papa onder te doen als
keiharde onderhandelaar - maar haar methode is anders: meer American sweetheart,
minder American bulldozer.

Logisch dus dat Amerikanen in de ban zijn van de vraag hoe het in godsnaam
mogelijk is dat zij zo normáál is. 'You can't fake good kids', zei running mate
Mike Pence tijdens de Republikeinse Nationale Conventie. In al haar blakende
perfectie bleek oogappel Ivanka Donald Trumps alibi te zijn: met zo'n charmante
en succesvolle dochter kon hij zo'n monster niet zijn. In hoogzwangere staat
werd ze ingevlogen om haar vader tijdens de verkiezingscampagne bij te staan.

Eenmaal in het Witte Huis kreeg de 35-jarige Trump-telg een allesverklarend
etiket opgeplakt: ze zou de stem van de rede zijn, de Trump-fluisteraar die -
als tegenhanger van rechts-nationalistische types als Steven Bannon - haar vader
in een gematigder richting zou manoeuvreren. Kortom, de hoop van veel
Amerikanen.

Lage eisen

Veel bewijs voor die matigende invloed is er tot dusver niet. 'Het eisenpakket
voor Ivanka is ook wel erg laag. Naast Donald Trump is iemand al snel normaal',
zegt Joshua Kendall, auteur van het boek First Dads: Parenting and Politics From
George Washington to Barack Obama. 'De enige reden waarom de Trump-kinderen niet
gek zijn geworden, is dat vader Donald de opvoeding volledig heeft uitbesteed
aan twee Ierse nanny's.' Kendall tempert de hoge verwachtingen rondom Ivanka.
'Ze zal haar vader nooit tegenspreken. In bijna alle presidentiële families had
je kinderen die rebelleerden. Bij de Trump-kids is daar geen bewijs voor en dat
is uitzonderlijk.'

Wanneer Ivanka door CBS-interviewer Gayle King wordt gevraagd op welke manier ze
haar vader beïnvloedt, stelt ze: 'Ik vertel hem eerlijk mijn mening zoals
dochters dat doen. Veel van wat mijn invloed is, zullen de meeste mensen nooit
zien.' Komt dat even handig uit, reageerde komiek John Oliver in zijn show Last
Week Tonight. 'Dus we moeten haar credits geven voor de goede dingen en anderen
de schuld geven van de slechte dingen? Dat is niet de functiebeschrijving van
een politiek adviseur, maar van de God uit het Oude Testament.'

In navolging van fake news heeft de familie Trump nu ook de weg vrijgemaakt voor
fake feminism; de term die vaak wordt gebruikt om Ivanka's ideeën over vrouwen
te bekritiseren. Het feminisme dat zij verkondigt zou gestoeld zijn op het idee
dat gelijkwaardigheid het pakkie-an is van de vrouw -gewoon nog wat harder
werken en betere doelen stellen in je Moleskine. Van de man moet vooral niets
worden verwacht.

'Het idee dat je als vrouw alles kunt bereiken als je maar je best doet, zie je
terug bij veel conservatieve vrouwen', zegt Ronnee Schreiber, auteur van het
boek Righting Feminism: Conservative Women and American Politics. 'Het is erg
individualistisch. Er bestaan zogenaamd geen institutionele barrières in de
samenleving, want dan zou de overheid moeten ingrijpen en dat willen deze
vrouwen niet.' En dus blijft de Trump-erfgename weg van essentiële kwesties als
abortus, de loonkloof tussen mannen en vrouwen en seksuele intimidatie,
onderwerpen waarop haar vader beroerd scoort.

Werkende moeder

Voor werkende moeders heeft ze in haar pas verschenen boek Women Who Work:
Rewriting the Rules for Success een tip: neem je kinderen mee naar kantoor.
Voordat dochter Arabella naar de kleuterklas ging, had Ivanka elke woensdag een
lunchdate met haar. 'Ze vond mijn roze kantoor leuker dan mijn vastgoedkantoor',
waar een kinderbureautje stond met speelgoed en krijtjes. De boodschap dat je
als carrièrevrouw je kinderen niet hoeft weg te moffelen is wellicht
goedbedoeld, maar voor de gewone sterveling met kantoorbaan is dit voorbeeld
moeilijk te volgen: geen nanny om dochterlief te brengen, geen eigen (roze)
werkkamer en al helemaal geen baas die een speelkwartier onder werktijd ziet
zitten. Het laat volgens critici zien hoe ver Ivanka afstaat van de
werkelijkheid.

Is ze te bevoorrecht om een rol van betekenis te spelen voor de mensen - zowel
mannen als vrouwen - in het land? 'Geld en een elitaire opvoeding hoeven geen
probleem te zijn', zegt firstladydeskundige en historicus Stacy Cordery van Iowa
State University. 'Kijk maar naar first lady Eleanor Roosevelt, die ook uit een
goede familie kwam. Zij kreeg nooit de kritiek dat ze te ver afstond van de
gewone man. De langst dienende first lady ging op bezoek bij de kolenmijnen, in
gevangenissen, bij soldaten in het ziekenhuis. Ze schudde de handen van gewone
Amerikanen die gebukt gingen onder de Grote Depressie.'

Ivanka Trumps motieven zijn een stuk twijfelachtiger, menen critici. Is ze naar
Washington afgereisd om het land te dienen of zichzelf? De verdenking van
zelfverrijking krijgt ze deels cadeau door het imago van haar vader als
meedogenloze graaier, maar Ivanka heeft er zelf ook aan bijgedragen. Geen van de
Trump-kinderen is zo geraffineerd in het promoten van het Trump-merk, waardoor
het idee heeft postgevat dat vader en dochter van hetzelfde laken een pak zijn.


In haar boek The Trump Card (2009) biedt Ivanka een inkijkje in haar methodiek:
'Perceptie is belangrijker dan de realiteit. Als iemand iets als 'waarheid'
beschouwt, is dat belangrijker dan of het een feit is. Dit betekent niet dat je
de boel moet bedriegen, maar verander niet je eigen koers om een valse aanname
te corrigeren als deze in je voordeel werkt.'

De voorlopige harde conclusie van de Amerikaanse presentator John Oliver: 'De
appel valt niet ver van de sinaasappel (...). Als Ivanka de reden is dat je 's
nachts goed slaapt, dan zou je eigenlijk wakker moeten zijn.'

2. Positief

Inspirerende powervrouw in dienst van de goede zaak

Met tranen in de ogen verlaat Ivanka Trump haar vaders kantoor op de 26ste
verdieping van Trump Tower, het gezicht rood aangelopen van frustratie. Het is
een maand voor de Amerikaanse verkiezingen en ze heeft zojuist een vurig
pleidooi gehouden om Donald Trump over te halen het Amerikaanse volk uitgebreid
zijn excuses aan te bieden voor de inmiddels beruchte 'grab them by the
pussy'-uitspraak. Haar vader weigert.

Het hierboven beschreven moment, opgetekend door The New York Times op gezag van
mensen die toen aanwezig waren, valt misschien moeilijk te rijmen met het beeld
van de altijd zo beheerste Ivanka, die haar vaders seksistische opmerkingen
weliswaar 'duidelijk ongepast en beledigend' noemde, maar desondanks geen moment
onbenut laat hem te bejubelen als iemand die in vrouwen gelooft.

En zo hoort het natuurlijk ook, als first daughter. Wie hoopt dat Ivanka zich
publiekelijk distantieert van de president, snapt de mores van het Witte Huis
niet. Discretie is alles. In die zin heeft ze de kunst goed afgekeken van
succesvolle first lady's en daughters vóór haar, wier taak het was om invloed
uit te oefenen zonder dat iemand het doorhad. 'Je moet een gebrek aan publieke
afwijzing niet verwarren met stilte. Er zijn meerdere manieren om je stem te
laten horen', vindt de oudste Trump-dochter.

En dus, als ze maanden later haar volgende teleurstelling moet verwerken met de
ontbinding van het klimaatakkoord van Parijs, laat ze zich niet kennen en richt
zich op de lange termijn, aldus bronnen rondom de presidentsdochter.

First lady's Nancy Reagan en Hillary Clinton, die op de voorgrond traden door
zich te bemoeien met het beleid van hun man, zagen hun populariteit drastisch
dalen. De alom geprezen Michelle Obama daarentegen heeft altijd gezegd dat ze
niet geïnteresseerd is in politiek. 'Dat is wat Amerikanen willen van een vrouw
in het Witte Huis', zegt Kate Andersen Brower, auteur van First Women: The Grace
and Power of America's Modern First Ladies. 'Het laat zien hoe patriarchaal onze
samenleving is. Het is niet voor niets dat we nog geen vrouwelijke president
hebben gehad.'

De kritiek op de prominente rol van de 35-jarige Ivanka, momenteel samen met
adviseur Kellyanne Conway de enige zichtbare vrouw in het Witte Huis, laat
volgens deskundigen vooral het maatschappelijke ongemak zien met machtige
vrouwen. Want het staat buiten kijf dat Ivanka Trump invloedrijk is, als
vertrouweling van haar vader en als zijn assistent, met een kantoor in de West
Wing en haar eigen staf. 'Dit is absoluut revolutionair. Theodore Roosevelts
dochter Alice had ook een vinger in de pap, net als Maureen Reagan en Anna
Roosevelt, maar nooit had een kind van de president zo'n officiële rol', zegt
firstladydeskundige en geschiedenisprofessor Stacy Cordery van Iowa State
University. 'Tot voor kort kon je het als man ook niet maken om advies van je
dochter aan te nemen. Ivanka maakt de weg vrij voor toekomstige generaties.'

Sterke moeder

Ivanka wordt altijd geportretteerd als daddy's girl, maar het was haar
flamboyante moeder, Ivana Trump, die haar opvoedde na de scheiding in 1991. De
in Tsjecho-Slowakije geboren semi-olympisch skiester werkte zich op via een
modellencarrière tot drijvende kracht achter veel van de Trump-hotels en
casino's. Toen Donald Trump haar bedroog, vroeg ze resoluut een scheiding aan.
In de film The First Wives Club sprak ze de beroemde woorden: 'Don't get mad,
get everything.' Girlpower avant la lettre.

Op sommige terreinen zie je wel degelijk de invloed van Ivanka Trump terug. Zo
wil de Trump-regering het recht op ouderschapsverlof invoeren: zes weken betaald
vrij voor zowel moeders, vaders als adoptieouders. Op dit moment is Amerika het
enige westerse land dat nog geen wettelijk recht op zwangerschapsverlof heeft.

Bondskanselier Angela Merkel gunt Ivanka het voordeel van de twijfel. Ze nodigde
de presidentsdochter uit voor een bezoek aan Duitsland, waar ze gezamenlijk een
panel bijwoonden over empowerment van vrouwen. Merkel begrijpt dat 'een goede
band met de dochter van de president waardevoller is dan het uitnodigen van tien
ministers', schreef de Süddeutsche Zeitung. Zeker gezien haar ontrumpiaanse
diplomatieke vaardigheden: weigerden Hillary Clinton en Donald Trump elkaar
tijdens het tweede presidentiële debat een hand te geven, Ivanka koos een
beschaafdere aanpak en zei vriendin Chelsea Clinton gewoon vriendelijk gedag.

Het is gemakkelijk om Ivanka's strijd voor de vrouwenzaak te bespotten. Wat weet
zij als rijkeluisprinses van de worstelingen van de gewone vrouw op de
werkvloer? Haar in mei gepubliceerde zelfhulpboek Women Who Work: Rewriting the
Rules for Success kreeg vernietigende recensies in de internationale pers
('Leest als het eten van geparfumeerde watten' en 'Trump is niet in staat te
herkennen hoe haar eigen bevoorrechte opvoeding de sleutel was tot haar
succes'). Alsof een vrouw die zich nanny's en een chauffeur kan veroorloven per
definitie is gediskwalificeerd om mee te praten over feminisme, merkte
Volkskrant-columnist Esther Gerritsen op: 'De dochter van Donald Trump heeft
alleen recht van spreken wanneer zij in kameelharen mantel in een sloppenwijk
vrijwilligerswerk gaat verrichten en haar vader publiekelijk zou besmeuren.' Het
doet denken aan de kritiek die Facebook-topvrouw Sheryl Sandberg kreeg vanuit
feministische hoek met haar boek Lean In: vanwege haar bevoorrechte positie zou
ze geen goed rolmodel zijn voor alle vrouwen.

Mainstreamfeminisme

Volgens critici staat Ivanka Trump symbool voor de vercommercialisering van het
feminisme: door het lukraak rondstrooien van dit salonfähige woord is de term en
daarmee de serieuze vrouwenstrijd aan erosie onderhevig. Haar strijdkreet
#womenwhowork werd immers jaren geleden in het leven geroepen om extra hakken en
jurkjes aan de vrouw te brengen. De first daughter zelf zegt dat ze haar topbaan
en comfortabele leven in New York heeft opgegeven omdat ze in Washington een
grotere impact kan hebben. Ze wil met haar empowermentboodschap de grote massa
bereiken. Dat werkt, getuige de vele duizenden positieve reacties op haar
socialmedia-accounts. In China wordt 'Yi Wan Ka', met haar beauty en brains,
door jonge vrouwen als godin gezien. 'Ivanka laat zien dat je als vrouw wel
degelijk alles kunt hebben. Die boodschap is populair', zegt Ronnee Schreiber,
auteur van Righting Feminism: Conservative Women and American Politics. 'Zeker
onder vrouwen die vinden dat de meeste feministen zeuren en zich gedragen als
slachtoffer.'

Toen de Nigeriaanse auteur en activist Chimamanda Ngozi Adichie kritiek kreeg op
haar samenwerking met modemerk Dior, dat T-shirts met haar tekst 'We Are All
Feminists' liet drukken, hekelde Adichie in The Guardian het idee dat feminisme
alleen bedoeld is voor een select gezelschap van intelligente vrouwen dat
debatavonden bezoekt. 'Willen we dan niet dat feminisme mainstream wordt?'
'Ivanka is de belichaming van deze nieuwe vorm van mainstreamfeminisme', aldus
Ronnee Schreiber.

De kritiek op de presidentsdochter zegt vooral iets over het beeld dat wij
hebben van hoe een succesvolle vrouw hóórt te zijn. Niet te mooi in elk geval.
'Barbiepop, gevangen in een stijf beeld van vrouwelijkheid', oordeelde
Volkskrant-columnist Marjan Slob onlangs. Ivanka verruilt haar strakke rok en
hakken niet voor een broekpak en platte schoenen om serieus genomen te worden.
En dat zorgt kennelijk voor kortsluiting in veel hoofden. 'Ivanka for
president', tweette de Amerikaanse actrice Mia Farrow tijdens de speech van
Ivanka op de Republikeinse Conventie. Het zou zomaar kunnen.

Veel bewijs voor Ivanka's matigende invloed is er niet

Geen van de kinderen promoot het Trump-merk zoals zij

Ze laat zien dat je als vrouw wel degelijk alles kunt hebben




Bekijk de oorspronkelijke pagina: , , ,

LOAD-DATE: 9 June 2017

LANGUAGE: DUTCH; NEDERLANDS

GRAPHIC: Adviseur President Donald Trump en dochter Ivanka in het Oval Office in
Washington, waar zij nauw met hem samenwerkt als politiek adviseur.
Diplomatie Ivanka Trump op bezoek in Berlijn bij de Duitse bondskanselier Angela
Merkel (links), die haar het voordeel van de twijfel gunt.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              159 of 200 DOCUMENTS



                                 de Volkskrant

                              27 mei 2017 zaterdag

De Amerikaanse journalist James Kirchik schetst een zeer indringend maar ook
eenzijdig beeld van Europa.

BYLINE: THOMAS VON DER DUNK

SECTION: Sir Edmund; Blz. 26

LENGTH: 767 woorden



HIGHLIGHT: De ernstigste omissie van het boek is de afwezigheid van de
bankencrisis van 2008.


NON-FICTIE



James Kirchick: Het einde van Europa - Dictators, demagogen en de komst van
donkere tijden

***
Uit het Engels vertaald door Herman Meester.
Spectrum; 358 pagina's; € 22,50.


Het is geen opwekkend verhaal dat de jonge Amerikaanse journalist James Kirchick
heeft geschreven: de Europese Unie verkeert in zwaar weer en het is
twijfelachtig of zij als lichtend baken van democratie en tolerantie overleeft.
Een gestage desintegratie van Europa door groeiend nationalisme dreigt. Het is
een zeer lezenswaardig boek, niet omdat het zo briljant is maar vanwege de
aannames aangaande politieke en economische 'onvermijdelijkheden', die tot
gefundeerde tegenspraak nopen.



In acht hoofdstukken behandelt Kirchick de bedreigingen waarmee de Unie, die
ooit een antwoord op twee vernietigende wereldoorlogen moest vormen, kampt. De
grootste is Rusland: een revanchistische autoritaire kleptocratie die de eigen
antidemocratische waarden als kern van een antiwesterse ideologie vooropzet, de
soevereiniteit van staten verabsoluteert en daarom de institutionele Europese
samenwerking tracht te ondermijnen. Poetin denkt in invloedssferen;
vanzelfsprekend beschikken grote landen over meer rechten dan kleine. Macht
bepaalt voor hem wat recht is.

Vervolgens komen aan bod de Hongaarse antiliberale democratie, de Duitse
pacifistische hang naar neutralisme tussen oost en west, de in de opkomst van
een xenofoob populisme resulterende migrantencrisis, het vooral in Frankrijk
welig tierende antisemitisme in de moslimgemeenschap, de Brexit als belichaming
van groeiend nationaal egoïsme, Griekenland als symbool van de economische kloof
en Oekraïne als in de steek gelaten slachtoffer van Russische agressie.

Kirchick schetst een zeer indringend beeld dat echter, omdat hij het hem
verontrustende meer registreert dan werkelijk verklaart, eenzijdig is.
Historisch graaft hij niet diep. Hij valt op door russofobie en islamofobie -
een oordeel dat hij overigens als bewijs van Europese naïviteit zal opvatten. De
massa-aanranding in Keulen heet het gevolg van een exclusief Arabische
machocultuur, en zij die daar het Oktoberfest tegeninbrengen, kijken weg.

Voor Russische, noch voor Duitse trauma's heeft hij veel oog. Zonder het
hoogcriminele gehalte van het Poetinregime in twijfel te trekken, geldt opnieuw
dat er, bij alle gerechtvaardigde wantrouwen van Balten en Polen jegens Rusland,
omgekeerd ook historische redenen voor Russisch wantrouwen jegens het Westen
bestaan: vier invasies in twee eeuwen tijd.

Hieruit spreekt een Amerikaans zwart-witdenken dat niet vermag in te zien dat
ook schurkenstaten valide argumenten kunnen hebben - dat maakt de wereldpolitiek
in moreel opzicht zo gecompliceerd. Al was het maar omdat het door Kirchick om
zijn pro-Europese passie geprezen Oekraïne tegelijk nog steeds extreem corrupt
is. De Sovjet-Unie heeft veruit de zwaarste prijs voor het verslaan van Hitler
betaald - 20 miljoen doden. Het aantal Amerikaanse: 400 duizend.

Het Amerikaanse gebrek aan allesvernietigende moderne oorlogservaring in eigen
land - en dus het gemak waarmee Washington elders met bommen smijt - vertaalt
zich vervolgens in de arrogante veroordeling van de Duitse hang naar vrede en
Brandts op verzoening gerichte Ostpolitik.

De ernstigste omissie in het boek is de verbijsterende afwezigheid van de
Europese moedercrisis, die de euroscepsis als geen ander heeft gevoed: de
bankencrisis van 2008. Niets lezen wij over de ontsporing van de financiële
sector, waarna de gewone burger voor de door speculerende bankiers veroorzaakte
schade mocht opdraaien. Niets lezen wij over het misbruik van de EU door
neoliberale ideologen, die met hun politiek van flexibilisering, deregulering en
privatisering de door de meeste Europeanen gekoesterde welvaartsstaat afbreken
en zo velen van Europa hebben vervreemd.

Kirchick is blind voor de sociale schade die de import van deze ideologie in
Rusland in de jaren negentig aan de democratische gedachte heeft toegebracht,
waardoor Poetins autocratie zo'n populariteit geniet, zoals hij ook badinerend
schrijft over de gigantische inkomensachteruitgang van veel Grieken ten gevolge
van de Trojka-dictaten als een gewoon eventjes noodzakelijk offer. De markt is
heilig en voor de sociale tirannie van het hyperkapitalisme is hij ongevoelig.
Hier wreekt zich dat voor Kirchick als Amerikaan de bestaande economische orde
zó vanzelfsprekend is dat hij niet eens vermag in te zien dat zijn wereldbeeld
op aannames berust die alleszins voor discussie vatbaar zijn.

Voor Russische, noch voor Duitse trauma's heeft Kirchick veel oog




Bekijk de oorspronkelijke pagina:

LOAD-DATE: 26 May 2017

LANGUAGE: DUTCH; NEDERLANDS

GRAPHIC: Viering van de overwinning van het Sovjet-leger op nazi-Duitsland, in
Sebastopol op de Krim, 9 mei 2017.
James Kirchick: Het einde van Europa - Dictators, demagogen en de komst van
donkere tijden

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              160 of 200 DOCUMENTS



                                 de Volkskrant

                              22 mei 2017 maandag

Mancave

BYLINE: ARTHUR VAN AMERONGEN

SECTION: V DIDU; Blz. 12

LENGTH: 439 woorden


IK, ARTHUR VAN AMERONGEN


Dankzij het monsterverbond van christenhonden, feministen, muzelmannen,
hoofdofficieren van justitie met Louis Seize-kapsels, social justice warriors,
zeikmillennials en andere moraalridders heeft de humorgestapo het drukker dan
ooit. Ir. A. A. Mussert zou maar wat jaloers zijn op al die anonieme kliklijnen
en de virtuele standrechtelijke executies.



Dit krankjoreme moreel en ethisch reveil is natuurlijk een goudmijn voor de
schaarse columnisten die niet onder een van die opgesomde categorieën vallen. We
zijn terug in de verstikkende jaren zestig en zeventig, toen snoeihard cabaret
als Neerlands Hoop in Bange Dagen alle heilige huisjes platwalste. Wat een feest
der herkenning.

Ik rol dan ook schaterlachend over de vloer zodra ik de laptop openklap in mijn
Algarviaanse mancave.

En het kan altijd nog gekker.

Zo hoorde ik tijdens een bbq op de camping van Fuseta dat de Amsterdamse politie
op last van Fatima Elatik teruggekeerde jihadhuurlingen en hun geboerkeerde
oorlogsbruidjes gaat recruteren omdat die veel natuurlijk gezag uitoefenen over
hangjongeren en de Mocro Mafia.

In de Vice las ik een huiveringwekkend verhaal over veganistische foodbloggers
die beweren dat ongesteldheid onnatuurlijk is: de maandstonde is een sociale
constructie, net als huidskleur, herseninhoud en de geslachtsorganen.

Deze uit Amerika geïmporteerde politiek correcte krankzinnigheid heeft enkel
geleid tot een oorverdovende kakofonie en een schrikbarende onbeschoftheid.
Dagelijks druipt de poldermodder van mijn scherm. En dat terwijl ik juist een
voorstander van fatsoen ben. Dat heeft niets te maken met ethiek, maar veel meer
met alledaagse etiquette zoals die ooit werd voorgeschreven door Desiderius
Erasmus.

De teloorgang van de omgangsvormen gaat gepaard met het faillissement van de
Nederlandse kerel. Zo was er tijdens de Libelle Zomerdagen vorige week een
speciale mancave geopend. Truus tegen Henk: 'Je gaat godverdomme nu mee naar
Almère-sur-plage, slappe dweil, en dan parkeer ik je in die grot en dan ga je
maar lekker male bonden met Lange Frans en de Roelvinkjes.' Ik sta nu dus gewoon
voor lul met mijn mannengrot ('leuk idee Tuurtje. Zeker uit de Libelle gejat').


Niets ten nadele van de Zomerdagen hoor. Daar komen de laatste fatsoenlijke,
hardwerkende Nederlanders die godzijdank nog gevrijwaard zijn van de collectieve
psychose van de genoemde gekkies.

Al moest ik wel even slikken toen ik las dat de Truzen zonder blikken of blozen
deelnamen aan de dildo- en buttplugworkshop van Geer & Goor.

Mama - vijftig jaar Libelle-abonnee - draait zich om in het familiegraf.




Bekijk de oorspronkelijke pagina:

LOAD-DATE: 21 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              161 of 200 DOCUMENTS



                                 de Volkskrant

                              22 mei 2017 maandag

Idioot tijdschrift zet aan het denken

BYLINE: MAARTEN KEULEMANS

SECTION: Wetenschap; Blz. 20

LENGTH: 742 woorden



HIGHLIGHT: ASSHOLE heet een nieuw online open-access-tijdschrift voor
biologische kwesties. Een grap? Meer een noodkreet die moet aantonen hoe
verziekt de wetenschappelijke uitgeverij is.


De wetenschap heeft er een nieuw vaktijdschrift bij: 'Adaptation, Sexual
Selection and Harmony of the Oceans and Living Earth', afgekort ASSHOLE.
Opgericht door een Amerikaanse biologieprofessor die zo 'de trollen wil
terugtrollen' en wil laten zien dat het in de wetenschap veel te makkelijk is om
een vakblad op te richten.



Dustin Rubenstein van de Columbia Universiteit in New York kwam op het idee voor
ASSHOLE na het zoveelste bedelmailtje in zijn mailbox. Want zoals gewone burgers
worden bestookt door rijke Nigeriaanse koningen, zo krijgen wetenschappers veel
mails van onbekende wetenschappelijke uitgevers. Die nodigen de wetenschapper
bijvoorbeeld uit als spreker op een congres of om te publiceren in een obscuur
vaktijdschrift - een eer, waarvoor de wetenschapper in de regel moet betalen.

'Maar een uitnodiging om een tijdschrift te beginnen had ik nog niet gehad',
vertelt Rubenstein via Skype. 'Ik had wat tijd over. Dus besloot ik erop in te
gaan.' Na wat heen en weer gemail met uitgever 'Recopublisher' in Singapore was
ASSHOLE een feit, met Rubenstein als hoofdredacteur. Op verzoek van Rubenstein
zette de uitgever het logo online: een aardbol en twee blote billen. 'Ik geloof
oprecht dat ze in Singapore niet doorhebben dat er een grap met ze wordt
uitgehaald', vertelt Rubenstein.

Op papier verschijnt ASSHOLE niet. Het 'blad' bestaat uit een gratis
toegankelijke website waar onderzoekers artikelen kunnen posten. Ook heeft
Rubenstein limericks en haiku's in de huisregels laten opnemen. Auteurs moeten
per geplaatst artikel honderd dollar betalen. Aanvankelijk drong Singapore aan
op duizend, waarvan Rubenstein de helft zou krijgen. Een voorstel dat hij
afwees.

Wetenschappelijke 'roofuitgeverijen', zoals ze worden genoemd, zijn niet
illegaal, maar wel velen een doorn in het oog. In de wetenschap vormen door
vakgenoten beoordeelde studies immers de bouwstenen waarop anderen voortbouwen.
Maar volgens critici zijn er inmiddels ook zo'n 1.250 wetenschappelijke
zombietijdschriften die er vooral op uit zouden zijn onderzoekers geld uit de
zak te kloppen.

'Ik wil op een ludieke manier laten zien wat er gaande is', zegt Rubenstein.
'Open access is een goede zaak, en het is prima dat iedereen een blad kan
beginnen. Maar de gouden standaard is peer review, de beoordeling van elkaars
werk. En dat is hier vaak niet aan de orde.'

Recopublisher geeft inmiddels zes internetbladen uit, met luisterrijke namen als
'Biology Expert' en 'Bio-engineering and Global Technology'. In totaal bevatten
de tijdschriften slechts negen onderzoeksartikelen, haast allemaal geschreven
door een handvol onbekende auteurs, met mogelijk gefingeerde namen. Op verzoeken
om biografische details komt geen antwoord, en zowel de auteurs als
hoofduitgever 'Alexson John' zijn in de wetenschappelijke databases onvindbaar.


De wetenschappers die bij de zombiebladen in de redactie zitten, zijn wel echt.
'Ik was net op zoek naar werk en wilde mijn cv opvijzelen', mailt een van hen,
een kennelijk nietsvermoedende jonge Britse immunologe die editor is van het
blad 'Express Biology'. 'Ze nodigden me uit om mijn naam aan het blad te
verbinden vanwege mijn onderzoekservaring. Hoezo, is er een probleem? Zou u me
adviseren om er afstand van te doen?'

Maar in India heeft biotechnoloog Alka Dwevedi, promovendus van de Universiteit
van Benares en hoofdredacteur van het blad 'Nano Enz', vooral goede bedoelingen.
Haar blad moet de brug slaan tussen nanotechnologie en enzymologie, legt ze uit
per mail. 'Een nieuw idee met brede toepassingen. Ik probeer al een jaar een
vakblad te beginnen. Maar bij Springer en Elsevier zag men geen ruimte. En toen
nam deze uitgever contact op.'

Ze benadrukt dat ook in haar blad peer review geldt. 'We zijn daarvoor momenteel
mensen aan het werven. Ik geloof niet in groot of klein. Als het goede
wetenschap is, heeft het altijd waarde', stelt ze.

Rubenstein is in elk geval vastberaden de grap zo ver mogelijk door te voeren.
De redactie van ASSHOLE heeft hij al rond, met hulp van enkele bevriende
academici. Ieder redactielid mag ))n stuk gratis plaatsen. 'Dat worden dus een
hoop limericks. En daarna denk ik dat het afwijzingspercentage voor het vakblad
opeens heel hoog wordt', zegt Rubenstein. 'Hoewel... als iemand voor honderd
dollar een limerick wil publiceren: van mij mogen ze.'

Volgens insiders zijn er zo'n 1.250 zombie-tijdschriften die proberen geld uit
de zakken te kloppen.




Bekijk de oorspronkelijke pagina:

LOAD-DATE: 21 May 2017

LANGUAGE: DUTCH; NEDERLANDS

GRAPHIC: Studenten lezen wetenschappelijke artikelen vaak via
onlinetijdschriften. Ook het ludieke ASSHOLE verschijnt digitaal.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              162 of 200 DOCUMENTS



                                 de Volkskrant

                              22 mei 2017 maandag

...maar hoe staat het land er nu voor?

BYLINE: KOEN HAEGENS

SECTION: Ten Eerste; Blz. 5

LENGTH: 759 woorden



HIGHLIGHT: Het is een mythe dat de Grieken de afgelopen jaren niet hebben
hervormd. Maar ze zijn niet door alle hoepels gesprongen die ze van hun
schuldeisers kregen voorgehouden. Waaraan is wel en waaraan niet voldaan?


Analyse - de hervormingen

Zet het mes in de pensioenen

Binnenkort kan er weleens een stropdas om deze nek hangen, kondigde Alexis
Tsipras afgelopen week lachend aan. Bij zijn aantreden in 2015 beloofde de
jonge, linkse premier dat hij het symbool van het verfoeide establishment pas
zou omknopen als zijn land schuldverlichting krijgt. Vandaag kan het zover zijn.
Althans: dat hoopt de Griekse regering.

Daarbij gaat zij er al van uit dat zij groen licht krijgt van de ministers van
Financiën van de Eurogroep op een ander punt: een broodnodige lening van ruim 7
miljard euro. In dat kader stemde het Griekse parlement afgelopen donderdag
schoorvoetend in met een reeks bezuinigingsmaatregelen. Daaronder een verlaging
van de pensioenen - de zoveelste.

Per 2019 kunnen gepensioneerden hun uitkering met wel eenvijfde zien krimpen.
Het ooit riante pensioensysteem is de afgelopen jaren aanzienlijk versoberd. Dat
hakt er des te meer in omdat het pensioen, bij afwezigheid van andere sociale
uitkeringen, als vangnet functioneert voor complete families. Nu al leeft 15
procent van de Grieken in extreme armoede, volgens onderzoek van de Griekse ngo
Dianeosis. Aan de vooravond van de crisis in 2009 was dat 2,2 procent.

Verlaag de lonen en win aan concurrentiekracht


Een tweede extra bezuinigingsmaatregel is de verlaging van de belastingvrije
voet met eenderde. Dat treft ook de Grieken die nog een baan hebben - 23 procent
van de beroepsbevolking is werkloos. Werknemers hebben de afgelopen jaren vaker
ingeleverd. Zo stelt de fameuze Griekse ontslagbescherming weinig meer voor. Het
minimumloon werd in 2012 met 22 procent verlaagd en de salarisuitgaven voor
ambtenaren liepen in vijf jaar tijd met eenderde terug. Het resultaat is dat de
loonkosten flink zijn gedaald. Volgens de modellen van de schuldeisers zou de
Griekse export hierdoor moeten stijgen. Dat is niet gebeurd. Griekenland is
goedkoper geworden, maar niet concurrerender.

Privatiseer een groot deel van het staatsbezit

Nutsbedrijven, spoorwegen, lappen grond: alles mag weg. Maar waar opeenvolgende
regeringen maatregelen die de gewone burger hard in de portemonnee raken niet
hebben geschuwd, begint op dit punt de Griekse hervormingsmachine te haperen.
Pure onwil, oordeelt de trojka van Europese Commissie, ECB en IMF. De Griekse
regering brengt daar tegenin dat een uitverkoop tegen bodemprijzen het land niet
verder helpt.

Feit is dat het gestelde doel - de privatisering moet eind volgend jaar meer dan
5 miljard euro hebben opgeleverd - onhaalbaar lijkt. Een andere ongemakkelijke
waarheid is dat de uitverkoop van Grieks staatsbezit de private sector
vooralsnog amper versterkt. Bij een meerderheid van de grote deals was de koper
namelijk een buitenlands staatsbedrijf.

Verbeter de belastinginning en de rechtspraak

Helemaal spaak loopt het bij de modernisering van de Griekse overheid. Het land,
zo schreef het IMF eerder dit jaar in een rapport, kampt nog altijd met
'aanzienlijke belastingontwijking en een ineffectieve fiscus'. De rechtspraak
blijft tergend langzaam en er is niet zoiets als een functionerend kadaster.

Ergens ligt dat voor de hand. Dit soort structurele hervormingen is nu eenmaal
ingewikkelder, kostbaarder en tijdrovender dan, bijvoorbeeld, de btw op voedsel
verhogen naar 24 procent. Wat Europa daarbij liever niet hoort, maar het IMF wel
in zoveel woorden heeft toegegeven: miljardenbezuinigingen gaan lastig samen met
de investeringen die nodig zijn om de Griekse instituties klaar te maken voor de
21ste eeuw.

Breek de macht van de oligarchie

Anders dan vaak gedacht, constateerde de Oeso vorig jaar in een rapport, heeft
Griekenland veel hervormingen doorgevoerd. 'Maar de vooruitgang is minder als
het erom gaat de macht van de oligarchie terug te dringen, de regeldruk en de
zwakke plekken in de bureaucratie.' Dit jaar deed de organisatie opnieuw een
lange reeks aanbevelingen om de Griekse economie concurrerender te maken. Te
veel sectoren, van apothekers tot bouwbedrijven, blijven beschermd tegen
nieuwkomers. De gevestigde belangen kunnen zich nog te veilig wanen.

Het zijn juist dit soort hervormingen waar de gewone Griek, murw gebeukt door
een economie die met een kwart gekrompen is, wél wat aan kan hebben. Toch is het
de vraag of Griekenland ooit nog door deze hoepel zal springen. De linkse
regering-Tsipras heeft door haar bezuinigingen alle krediet bij de kiezer
verspeeld. De oppositionele Nea Dimokratia loopt zich al warm om het roer over
te nemen. Inderdaad: dat is de partij van de oude, vertrouwde oligarchie.




Bekijk de oorspronkelijke pagina:

LOAD-DATE: 21 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              163 of 200 DOCUMENTS



                                 de Volkskrant

                              20 mei 2017 zaterdag

Aston Martin naar beurs

SECTION: Economie; Blz. 17

LENGTH: 122 woorden


De auto zelf kunnen weinigen zich permitteren. Maar misschien is het straks wel
mogelijk een aandeel Aston Martin te kopen, zodat Jan Modaal zich toch een
beetje mede-eigenaar van deze fameuze automobiel mag voelen. Gecnspireerd door
het succes van Ferrari zou Aston Martin van plan zijn naar de beurs te gaan.
Sinds de beursgang van Ferrari in 2015 in New York zijn de aandelen van de
fabriek met 62 procent gestegen. Aston Martin verkoopt jaarlijks bijna
vierduizend auto's. De auto geldt als een van de favoriete speeltjes van agent
007. In de laatste Bond-film eindigt het peperdure vehikel in de Italiaanse
rivier Tiber. Aston Martin is nu in handen van enkele steenrijke investeerders
uit Koeweit.




Bekijk de oorspronkelijke pagina:

LOAD-DATE: 19 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              164 of 200 DOCUMENTS



                                 de Volkskrant

                              19 mei 2017 vrijdag

'Team Theresa' wacht een monsterzege

BYLINE: PATRICK VAN IJZENDOORN

SECTION: Ten Eerste; Blz. 14

LENGTH: 744 woorden



HIGHLIGHT: De Britse verkiezingen lijken een gelopen race nu Theresa May haar
rijke achterban negeert en haar campagne richt op de gewone man. Niets kan haar
harde Brexit nog stoppen.


Theresa May reist met een campagnebus door het Verenigd Koninkrijk, maar het had
ook een gouden koets kunnen zijn. Met nog drie weken te gaan tot de
verkiezingen, is duidelijk dat de Britse premier op weg is naar een kroning. De
vraag is alleen hoe groot de meerderheid wordt van haar Conservatieve Partij in
het parlement. 50 zetels? 100? 200 wellicht?

Haar positie lijkt op die van Tony Blair, toen deze twintig jaar geleden
afkoerste op een monsterzege. Net als New Labour indertijd neemt 'Team Theresa
May' haar eigen achterban voor lief. In Mays geval: de rijkere bejaarden en het
bedrijfsleven.

Dat bleek donderdag in de oude wolstad Halifax bij de presentatie van May's
Manifest. Een plafond op energieprijzen, bouw van sociale huurwoningen, rijke
ouderen die hun zorg moeten betalen... Het zijn punten die twee jaar geleden in
het Labour-manifest stonden. Het enige dat ontbrak was een dankwoord aan
Labour-prominent Ed Miliband.

Politieke travestie


Bij deze politieke travestie is Mays voornemen om de vossenjacht weer legaal te
maken een stukje rood vlees voor de eigen kiezers. Waar Thatcher de verdeeldheid
bij Labour ooit gebruikte om hyperkapitalisme in te voeren, kruipt May juist
naar de sociaal-democratie. Tot zover de Thatcher-May vergelijking.

Haar jacht op Brexit-kiezers in Midden- en Noord-Engeland wordt gefaciliteerd
door het ontbreken van een geloofwaardige oppositie: Jeremy Corbyns Labour staat
bijna 20 procent achter in de peilingen. Waar de Tories hun naam hebben
vervangen door die van de leider, voeren gematigde Labour-Kamerleden juist
campagne zonder enige referentie naar hun officiële voorman.

Het enige wat hen komende tijd hoop biedt is de verkiezing van Emmanuel Macron,
die de Socialistische Partij had verlaten. Corbyn heeft ondertussen een
communist aangesteld als zijn campagnechef.

Labours plannen kunnen op steun rekenen - zeker de nationaliseringen - maar er
is scepsis over de financiële onderbouwing. Dat Corbyns woordvoerder van
Financiën niet bleek te weten hoe groot de staatsschuld is, maakte het er niet
beter op. Daar komt bij dat kiezers Corbyn niet zien als staatsman.

Brexit krijgt steun

May had de verkiezingen uitgeroepen om een mandaat te verwerven voor de
EU-onderhandelingen, maar Brexit speelt amper een rol. De meeste Britten staan
inmiddels achter een Brexit, al dan niet met frisse tegenzin. Slechts een op de
vijf wenst de Brexit terug te draaien. Dat is de ondiepe vijver waaruit de derde
partij in deze verkiezingen, de Liberaal-democraten, vist. Het speerpunt van
deze eurogezinde partij is een referendum over Mays onderhandelingsresultaat.
Hiermee wil het vooral jonge kiezers verleiden.

De hoop bij eurogezinde Britten dat May een groot mandaat gebruikt om tot een
zachtere Brexit te komen, lijkt vooralsnog onterecht. Ze blijft afstevenen op
een Harde Brexit om de immigratiecijfers flink terug te brengen.

De Londense krant The Evening Standard meldde dat er binnen het kabinet twijfels
bestaan over het immigratiebeleid. De premier is echter vastbesloten om ook de
laatste kiezers van UKIP, de partij die de Brexit agendeerde, naar Team Theresa
te lokken, het politieke genootschap dat voorheen bekend stond als de
Conservatieve Partij.

Er is geen Mayisme, er is slechts solide conservatisme. Zo vat May haar manifest
Forward together samen. Waar haar voorganger zich richtte op de middenklasse,
kijkt May naar gewone Engelsen die net kunnen rondkomen. Ze wil het minimumloon
verhogen naar 9 pond, minder zelfverrijking in bestuurskamers en werknemers kans
bieden maximaal een jaar onbetaald verlof te nemen voor naastenzorg. Niet langer
zullen rijkere bejaarden een compensatie krijgen voor stookkosten. Bedrijven die
geschoolde werknemers uit niet-EU landen aannemen, moeten een heffing van 2.000
pond betalen, geld dat zal gaan naar het opleiden van eigen mensen.

Labour

Een vakbondsleider noemde For the Many, Not the Few het beste dat hij ooit
gelezen had, maar critici noemden Labours manifest een reis naar een Venezuela
zonder de olie. Corbyn wil miljarden extra uitgeven aan gezondheidszorg,
infrastructurele projecten en onderwijs. Meest in het oog springen de plannen in
de spoorwegen, de posterijen, het water en de energie te nationaliseren. Wie
moet dat allemaal betalen? De partij wil de belastingen voor mensen met een
inkomen van boven de 80.000 pond verhogen tot 50 procent. Daarnaast wil het
bedrijven meer fors meer gaan belasten.

Conservatieven




Bekijk de oorspronkelijke pagina:

LOAD-DATE: 18 May 2017

LANGUAGE: DUTCH; NEDERLANDS

GRAPHIC: Van boven: Theresa May, premier en leider van de Conservatieven;
Labour-man Jeremy Corbyn; Liberaal Tim Farron.
Van boven: Theresa May, premier en leider van de Conservatieven; Labour-man
Jeremy Corbyn; Liberaal Tim Farron.
Van boven: Theresa May, premier en leider van de Conservatieven; Labour-man
Jeremy Corbyn; Liberaal Tim Farron.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              165 of 200 DOCUMENTS



                                 de Volkskrant

                              15 mei 2017 maandag

Merkels CDU pakt deelstaat af van SPD

BYLINE: STERRE LINDHOUT

SECTION: Ten Eerste; Blz. 8

LENGTH: 686 woorden



HIGHLIGHT: Angela Merkels CDU heeft getriomfeerd bij de verkiezingen in de
grootste deelstaat van Duitsland, Noordrijn-Westfalen. Maar zondag zal vooral de
geschiedenis ingaan als de dag dat de Duitse sociaal-democratie brak. De partij
tuimelde van bijna 40 naar 30 procent en moet een pijnlijke conclusie trekken:
Martin Schulz heeft de beloofde wederopstanding van de SPD niet kunnen
waarmaken.


Hannelore Kraft, SPD-lijsttrekker en minister-president van Noordrijn-Westfalen,
maakte meteen bij de eerste prognose haar aftreden bekend. Dat is op zich een
logische conclusie na zo'n daverend pak rammel van de kiezer in een deelstaat
waar de partij met een kleine onderbreking al 46 jaar aan de macht was. Maar
onder deze omstandigheden wellicht ook een maatregel om Schulz in Berlijn te
sparen.



Voor de linkse politiek was het in Noordrijn-Westfalen sowieso een zwarte dag:
de Grünen, coalitiepartner van de SPD, werden gehalveerd en houden maar 6
procent over. Die Linke haalde de kiesdrempel niet. Daarentegen klom de liberale
FDP van 9 naar 12 procent, de beste uitslag ooit behaald in deze deelstaat. Ook
de eurosceptische populisten van de AfD deden het met bijna 8 procent van de
stemmen beter dan gedacht.

Duitsland ziet de deelstaatverkiezingen in Noordrijn-Westfalen (NRW) als ultieme
opiniepeiling voor de algemene verkiezingen van 24 september. Omdat in de
deelstaat eenvijfde van het Duitse electoraat woont, én omdat de deelstaat kampt
met problemen die ook in de landelijke campagne een doorslaggevende rol zullen
spelen.

Dat zijn in de eerste plaats veiligheid en de groeiende verschillen tussen rijk
en arm. Daarnaast heeft Noordrijn-Westfalen een eigen probleem: het gebied is
nog steeds niet bekomen van de economische schok die het wegvallen van mijnbouw,
kolen en andere zware industrie twintig jaar geleden teweegbracht.

De werkloosheid in het Ruhrgebied bedraagt 10, 5 procent, in heel NRW 7,5
procent. Dat is fors hoger dan het Duitse gemiddelde van 5,8 procent. Pas de
afgelopen vier jaar, onder het roodgroene bewind van Hannelore Kraft, ging het
economisch wat beter met de deelstaat. De regering kon investeren in veiligheid,
onderwijs en verouderde infrastructuur.

Maar niet genoeg, vond de kiezer. En dat was precies het campagneverhaal van
CDU-lijsttrekker Armin Laschet. Hoorde je hem de afgelopen maanden praten, dan
klonk het soms alsof in het gebied tussen de Rijn en de Ruhr een stukje Derde
Wereld lag, vol getto's waar Libanese clans de dienst uitmaken. Een gebied met
slechte scholen en hongerige kinderen.

De kans is groot dat Laschet kan gaan regeren. Waarschijnlijk heeft hij samen
met de liberale FDP een nipte meerderheid. Dat zou voor de liberalen een enorme
opsteker zijn. Christian Lindner, zowel landelijk lijsttrekker als lijsttrekker
voor NRW, heeft zich heilig voorgenomen na vier jaar afwezigheid terug te keren
in de Bondsdag. Hij ziet de verkiezingen in september nu met vertrouwen
tegemoet, zei hij.

Dat zal bij de SPD anders zijn. 'Als ik in Noordrijn-Westfalen win, word ik
kanselier', zei Schulz in februari nog. Op basis van de peilingen leek dat toen
geen grootspraak.

'Ik ben ook geen tovenaar!', zei hij zondag zichtbaar geïrriteerd. Het punt is
nu juist dat Schulz zichzelf wel ongeveer als zodanig aandiende, een klein half
jaar geleden. Hij presenteerde zich als grote belofte, als wonderdokter uit het
epicentrum van de EU, die als burgemeester van een klein stadje in
Noordrijn-Westfalen ook de zorgen van de gewone man kende.

Schulz was als een popster: hij had goede teksten, het publiek hing drie maanden
lang aan zijn lippen. Maar hij had geen programma. Dat wilde hij pas in juni
bekendmaken. Dat lijkt een inschattingsfout geweest - hij heeft de duur van zijn
eigen magie overschat.

Precies op dat punt wist Merkel haar voordeel te halen. Terwijl Martin Schulz
avond aan avond kiezers probeerde te verleiden in zaaltjes in de regio, bedreef
Merkel wereldpolitiek: sprak een best hartig woordje met Trump, ontmoette zijn
dochter Ivanka, vloog naar Saoedi-Arabië en toonde zich in Sotsji weinig onder
de indruk van Poetins spierballentaal.

Ondertussen liet ze oogluikend toe dat haar partij thuis naar rechts afboog: met
het plan voor een 'Leitkultur' van minister De Maizière en met de rechtse
retoriek over veiligheid en het uitzetten van criminele vluchtelingen van
staatssecretaris Jens Spahn. Precies de teksten die de kiezer in
Noordrijn-Westfalen maar al te graag wilde horen.

Ik ben ook geen tovenaar!




Bekijk de oorspronkelijke pagina: ,

LOAD-DATE: 14 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              166 of 200 DOCUMENTS



                                 de Volkskrant

                              13 mei 2017 zaterdag

De georganiseerde kracht van de Kuip

SECTION: Sport; Blz. 24, 25

LENGTH: 774 woorden


punten


Zes keer benadrukte Giovanni van Bronckhorst tijdens de persconferentie van
vrijdag dat de wedstrijd van zondag tegen Heracles voor Feyenoord een heel
andere duel wordt dan dat van een week geleden. Toen moesten talloze
titelfestiviteiten worden afgeblazen door smadelijk verlies bij Excelsior (3-0).
Nu verwacht de Feyenoordcoach dat de verlossende zege er wel komt. Reden voor
dat optimisme: de kracht van de Kuip. 'In eigen huis...', begon hij telkens zijn
argumentatie. Of: 'In combinatie met de supporters...'



Feyenoord won thuis bijna alles dit seizoen. SC Heerenveen en Ajax pikten
dankzij een gelijkspel een punt mee, Fenerbahçe won in de poulefase van de
Europa League met minimaal verschil, maar alle overige tegenstanders dropen af,
inclusief PSV en Manchester United.

Opvallend: Excelsior, Sparta en Go Ahead Eagles werden in de Kuip verpulverd
(4-1, 6-1 en 8-0), maar grepen in eigen omgeving desondanks verdiend de winst.

Steeds meer is het oerstadion, waarvan de toekomst ongewis is door de mogelijke
komst van een nieuw onderkomen, een baken van optimisme voor de eigen ploeg.
Altijd al waren de aanmoedigingen hartstochtelijk, maar de eigen spelers konden
ook ongenadig uitgefloten worden of anderszins het gevoel krijgen weinig goed te
kunnen doen. De term 'Kuipvrees' werd berucht. Voormalige Feyenoorders als René
Hofman, Anthony Lurling en Dwight Tiendalli zouden ermee kampen, al bleven zij
dit immer ontkennen.

Voor veel ingewijden is de 10-0-nederlaag tegen PSV in 2010 een belangrijk
omslagpunt. Na die nederlaag in Eindhoven, de grootste uit de geschiedenis, ging
het legioen in de Kuip als een man achter de ploeg staan. De positieve reacties
daarop werkten als legale doping. 'Daarvoor zijn er genoeg legendarische avonden
geweest, hoor. Maar het is not done om een eigen speler uit te fluiten. Onze
support staat steeds meer los van hoe Feyenoord presteert', zegt Eduard Cachet,
bestuurslid van supportersorgaan FSV De Feijenoorder.

FSV De Feijenoorder is de drijvende kracht achter tal van opzienbarende
sfeeracties. Van immense tekeningen en bontgekleurde strofen uit clubliederen,
die boven duizenden hoofden worden gehouden, tot het uitdelen van vlaggen of
papieren vierkanten in club- en stadskleuren.

Vorige week werd opzien gebaard door een dag voor het treffen met Excelsior een
gebouw bij Hofplein in te pakken met een joekel van een spandoek: 128 bij 90
meter groot.

Na de onthutsende nederlaag bij Excelsior werd de ploeg bij de Kuip onthaald
door fans met vuurwerk en klonk het barmhartige 'You'll never walk alone'. Net
zoals gebeurde na het verlies bij aartsrivaal Ajax, begin april. 'Zoiets kan
alleen bij Feyenoord', zegt middenvelder Karim El Ahmadi.

Wat er zondag exact gaat gebeuren in de Kuip, vijf minuten voor de aftrap tegen
Heracles, wil Cachet nog niet kwijt. 'Het verrassingseffect werkt
sfeerverhogend. Over alles is wel iets negatiefs te zeggen, maar over die
sfeeracties hoor je alleen maar positieve geluiden.'

Het wordt de tiende sfeeractie van het seizoen, een record. Telkens worden ze
van tevoren voorgelegd aan de clubleiding. De Feyenoord-selectie gaf spontaan
een financiële donatie aan FSV De Feijenoorder als dank voor de steun.

Wat ook opvalt in de Kuip: het is niet één vak of zijde die springt en zingt,
zoals bij de meeste andere Nederlandse clubs. De aanmoedigingen lijken van alle
kanten te komen. Dat komt doordat groepjes fanatieke fans meer door het stadion
verspreid zitten, hetzij omdat ze de wachttijden bij de van oudsher fanatiekste
vakken beu waren, hetzij omdat daar geen plek meer voor ze is.

Wat ook scheelt is dat de supportersvakken dicht bij het veld in de Kuip
relatief goedkoop zijn. Cachet: 'Jan met de pet schreeuwt net iets harder dan
iemand van de businessclub. Al scheelt dat bij Feyenoord niet heel veel.'

Natuurlijk is de rauwheid niet compleet verdwenen. Als Ajax op bezoek komt,
staat de haat bij velen in de ogen en klinken er genoeg onwelgevallige
spreekkoren. Vorig seizoen, toen Feyenoord zeven keer op rij verloor, was er ook
irritatie hoorbaar, maar vooral richting de directie. Die ligt al langer onder
vuur bij een deel van de fanatieke fans.

Toen werd ook middenvelder Marko Vejinovic bedreigd door enkele individuen. Maar
de supportersorganen spraken massaal hun afschuw over dat incident uit.
Vejinovic wordt nu extra toegejuicht als hij mag invallen. Internet lijkt de
plek geworden om stoom af te blazen. In de Kuip moedigt de ware
Feyenoordsupporter aan.

behaalde Feyenoord deze competitie in de Kuip. Er werd nooit verloren en slechts
tweemaal gelijkgespeeld.

Kampioensstrijd eredivisie

44




Bekijk de oorspronkelijke pagina: ,

LOAD-DATE: 12 May 2017

LANGUAGE: DUTCH; NEDERLANDS

GRAPHIC: Op weg naar de titel Feyenoord viert feest na de 2-1-overwinning op
PSV, eind februari in de Kuip.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              167 of 200 DOCUMENTS



                                 de Volkskrant

                             11 mei 2017 donderdag

De formatiedialogen

SECTION: Opinie en Debat; Blz. 23

LENGTH: 766 woorden



HIGHLIGHT: Dit is wat in de Stadhouderskamer gezegd zou kunnen zijn


column in den haag


Terwijl zijn knie irritant tegen het blokje stoot dat onder de glanstafel in de
Stadhouderskamer bungelt, vraagt Jesse Klaver het luid en duidelijk: 'Sybrand,
ben je bereid met mij de verschillen tussen arm en rijk kleiner te maken?'



Buma, pal tegenover Klaver gezeten, plaatst de ellebogen op tafel: 'Als linkse
partijen praten over inkomensverschillen, weet je al dat de hardwerkende
Nederlander de rekening betaalt.' De mondhoeken zakken wat dieper: 'Fileheffing,
spitsheffing, rekeningrijden. Het is belasting op belasting.' Hij wijst met de
vinger: 'Dit doen we dus niet.'

Terwijl iedereen onthutst stilvalt, kijkt Klaver de kring rond. 'U loopt weg
voor de feiten', waarschuwt hij. Dan, als hij ziet hoe Mark Rutte glimlacht,
richt hij zijn pijlen op hem: 'Het getuigt van enorm cynisme dat deze premier
trots is op de Turkijedeal. Voor 3 miljard euro hebben we onze
verantwoordelijkheid afgeschoven.'

Rutte probeert een vaderlijke toon. 'Jesse, met jouw beleid zitten we met
tienduizenden extra asielzoekers. Dat kan het land niet aan. Goede bedoelingen
kunnen verkeerd uitpakken.'

Klaver pakt door: 'Ik wil geen leider van een land die trots is dat we
vluchtelingen geen warm thuis bieden.'

Algehele consternatie. Als Edith Schippers de orde heeft hersteld, is nog net te
horen hoe Buma zijn verbod op dubbele nationaliteiten van stal haalt. Alexander
Pechtold reageert verbeten: 'Dat is de identiteit terugbrengen tot een
papiertje. Dat gebeurt niet en het is internationaal idioot.'

Buma, koeltjes: 'Dan is dit het eerste breekpunt. Is het een nee, dan kunnen we
beter naar huis bellen dat we vandaag wat vroeger klaar zijn.'

Pechtold wendt zich nu direct tot de CDA-leider, die zijn rechterbuurman is:
'Als ik uw negatieve beeld van de samenleving zie...' Hij telt op zijn vingers:
'Het is dienstplicht, het is Wilhelmus, het is paspoort inleveren.' Richt zich
nu tot zijn tafelgenoten. 'Er radicaliseert veel in Nederland. De laatste dagen
is dat Sybrand.'

Sommigen lachen, Buma niet. 'Doe maar gek', mompelt hij. Hardop: 'Ja, ik wil dat
een Nederlander maar één nationaliteit heeft.'

Maar Pechtold is nog niet klaar: 'Toen we de afgelopen jaren bij u aanbelden,
bleef u op de bank zitten. Als het over veiligheid ging, was u een nul, een
grote nul.' Met triomfantelijke blik: 'Afwezig. U deed nergens aan mee. Waarom
doet u niks om klimaatverandering aan te pakken? U zet Europa weg als
levertraan. Wie bent u nu eigenlijk?'

'Dit is sneu, kinderachtig', mompelt Buma. 'Voor Alexander betekent leiderschap
in tijden van crisis dat jongeren zich in de schulden moeten steken.' Rutte
haakt in: 'Het CDA was op verantwoordelijkheidsvakantie. Voor mij is Sybrand een
pruilende peuter, een nee-zegger.'

De tafelgenoten vallen stil, zo fel horen ze Rutte niet vaak. 'Ik hoor hier de
arrogantie van de macht', constateert Buma. 'Er zijn veel mensen met zorgen in
het land. Maar vind je dat, dan ben je volgens Mark verkeerd bezig. Zijn erfenis
is een aaneenschakeling van loze woorden en loze beloften.'

Dan richt Buma de blik op de man tegenover hem. 'En de dagdromen van Jesse zijn
nachtmerries voor de Nederlanders. Je betaalt je ongans met zo'n
grachtengordelprogramma. Kijk naar onze agenda en die van GroenLinks - mijlenver
uit elkaar.'

Schippers hamert af, de onderhandelaars schuiven hun stoel naar achter. Ze dalen
af over de rode traploper, de groenzwarte deur zwaait open. Buiten wachten de
camera's en notitieblokjes. Ze grijnzen, zwaaien, zeggen dat er kleine stapjes
worden gezet. Schippers spreekt namens allen: 'We zijn er nog lang niet, daar is
deze opdracht veel te moeilijk voor.'

Bovenstaande setting is fictief, de dialogen zijn dat niet. Ze zijn geplukt uit
debatten van kort voor de verkiezingsdag. Dat lijkt een eeuwigheid geleden. In
werkelijkheid is het nog geen twee maanden geleden dat de vier formerende
partijen lijnrecht tegenover elkaar stonden.

Veel is gezegd over alle verschillen tussen de verkiezingsprogramma's die moeten
worden overbrugd. Minstens zo belangrijk zijn de verschillen tussen de mensen
aan tafel. Je zou dat gemakkelijk vergeten, zo groot is de vastberadenheid die
nu wordt geëtaleerd.

Oud zeer, misverstanden en gekwetste gevoelens kunnen formaties maken en breken.
Er zijn boeken geschreven over de duo's Den Uyl/Van Agt en Bos/Balkenende, die
hun animositeit nooit te boven kwamen.

Een formatie is ook een genezingsproces. Wat nu niet wordt uitgepraat, kan
opspelen wanneer straks regeren moeilijk valt.

Een formatie is ook een genezingsproces. Wat nu niet wordt uitgepraat, kan later
opspelen




Bekijk de oorspronkelijke pagina:

LOAD-DATE: 10 May 2017

LANGUAGE: DUTCH; NEDERLANDS

GRAPHIC: Onder tafel bungelt een irritant blokje...
...terwijl boven tafel de hamvraag klinkt: 'Wie bent u nu eigenlijk.'
'Dan kunnen we beter bellen dat we vanavond eerder thuis zijn.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              168 of 200 DOCUMENTS



                                 de Volkskrant

                              10 mei 2017 woensdag

Vloek in de klimaatkerk

BYLINE: DERK JAN EPPINK IS SENIOR FELLOW BIJ HET LONDON POLICY CENTER IN NEW
YORK.

SECTION: Opinie en Debat; Blz. 26

LENGTH: 760 woorden


derk jan eppink column


Stel een kersverse kardinaal betreedt de Sixtijnse Kapel in het Vaticaan en
begroet zijn collega's met de opmerking: 'Ik ben niet honderd procent zeker of
God bestaat.' Geestelijke verwarring zal de congregatie verlammen. Soortgelijks
overkwam The New York Times met de nieuwe columnist Bret Stephens. Hij
betwijfelt of klimaatwetenschap 'vaststaat'. Het regende opzeggingen van
abonnementen. De site Change.org lanceerde een petitie om hem een 'schrijfverbod
over klimaat' op te leggen.



Stephens was jarenlang columnist bij de Wall Street Journal (WSJ). In 2013 won
hij de Pulitzer prijs. Stephens stond bekend als 'neoconservatief' en ontpopte
zich tot fervent criticus van Donald Trump. Hij was Never Trump en omschreef de
Republikeinse presidentskandidaat als een luidruchtige Vulgarian .

'Trump' veroorzaakte intense wrijvingen binnen de WSJ, die feitelijke
berichtgeving streng scheidt van de opiniepagina's. Bij The New York Times zijn
beide vermengd. Die krant is 'Never Trump', uitgezonderd het weerbericht en
overlijdensadvertenties. Aanvankelijk was de WSJ sceptisch over Trump. Naarmate
hij echter succes boekte, schoof de WSJ op. Hoofdredacteur Gerry Baker werd
positiever, evenals eigenaar Rupert Murdoch. Het 'Never Trump'-kamp werd een
soort Gaza-strook. Bij overmaat van ramp won Trump ook nog.

Stephens maakte de overstap. The New York Times dacht de 'Never Trump'-columnist
met de beste geloofsbrieven te hebben binnengehaald. Maar zijn eerste voltreffer
vermorzelde uitgerekend het heilige huisje van de krant: klimaatverandering.
Stephens ontkent klimaatverandering niet, maar wel de 'totale zekerheid' over de
vaststaande wetenschap. 'Wie beweert honderd procent gelijk te hebben, is een
fanatiekeling.' Zijn verwijt: 'Door met censuur morele superioriteit op te eisen
en sceptici te behandelen als imbecielen en sukkels wint men er weinig
bekeerlingen bij'.

Er volgde een pavlovreactie van woedende lezers en topfiguren. Miljardair Tom
Steyer vergeleek Stephens met een 'aarde is plat-denker'. Steyer financiert
Democratische kandidaten bij Congresverkiezingen. Trouw aan de klimaatkerk is
een vereiste. 'Groen geld' gedraagt zich in de campagnefinanciering niet anders
dan 'oliegeld'.

De klimaatkerk claimt een moreel monopolie en heeft alle kenmerken van een
kartel. Politiek, media, bureaucratie, bedrijfsleven, universiteiten, ngo's en
kerken gebruiken klimaatverandering elk vanuit welgemeend eigenbelang: profiel,
macht, missie, geld. Ze beroepen zich op een klimaatwetenschap die te jong is
voor vergaande conclusies. Elke kartelpartner profiteert van de heilige
klimaatmissie, dankzij bijbehorende subsidiestromen.

'Klimaatbeleid' staat niet hoog in de rangorde van kiezers .
'Bread-en-butter-onderwerpen prevaleren, ook al heeft het kartel klimaat
verheven tot 'seculiere religie' in opperste alarmfase. Compleet met schuld,
boete en doemdenken. Dissidentie, of zelfs gerede twijfel, is ketterij.

Waarom blijven gewone burgers sceptisch? De klimaatelite heeft het te gezellig
met elkaar. Men confereert meestal in zonnige oorden zoals Bali of Cancun.
Grondlegger van het Amerikaans klimaatbeleid, ex-president Obama, vierde dit
jaar vakantie op het jacht van Hollywood magnaat David Geffen en op het jacht
van ondernemer Richard Branson die 'ruimtetoerisme' ontwikkelt. Is dat goed voor
het klimaat? Ruimtereizen zijn enkel weggelegd voor de rijkste 1 procent, zoals
Obama.

Gewone burgers moeten de eindjes aan elkaar knopen; hun horizon is de volgende
maand, hoogstens volgend jaar. Niet de volgende eeuw. De kosten van 'urgente
maatregelen' die het klimaatkartel lanceert, worden op hun boterham gesmeerd;
met de groeten van de fiscus. De klimaatelite jetset gesubsidieerd rond de
wereld, maar gewone burgers zien hun vliegvakanties steeds zwaarder belast. Voor
het klimaat.

Binnenkort beslist president Trump of Amerika het klimaatakkoord van Parijs
verlaat, of niet. Als Amerika vertrekt, is het akkoord dood. Trump kan ook de
Amerikaanse bijdrage drastisch verlagen, dan wordt 'Parijs' een museumstuk.
Zonder geld geen beleid. Doorgaans wordt Amerika verzocht het meeste te betalen,
waarop het de schuld krijgt van alle onrecht in de wereld.

Trump is daar klaar mee. Kardinalen van de klimaatkerk zullen moord en brand
schreeuwen als Amerika de kerk uitloopt. Dat dwingt echter tot bezinning, meer
zelfkritiek en minder geloof in eigen onfeilbaarheid. Minder dan honderd procent
mag ook.

Waarom zijn gewone burgers sceptisch? De klimaatelite heeft het te gezellig met
elkaar




Bekijk de oorspronkelijke pagina:

LOAD-DATE: 9 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              169 of 200 DOCUMENTS



                                 de Volkskrant

                               8 mei 2017 maandag

Na veel wikken en wegen toch weer drie jaar WW?

BYLINE: NANDA TROOST

SECTION: Economie; Blz. 21

LENGTH: 857 woorden



HIGHLIGHT: VIER vragen over reparatie van de ww Werkgevers laten vandaag weten
of ze alsnog akkoord zijn met de reparatie van het derde jaar WW. Werknemers die
werkloos worden houden daardoor langer recht op een uitkering.

Wat moet er gerepareerd worden?

De uitkering voor werkloosheid is met ingang van 2016 sterk versoberd. Dat is
een bezuinigingsmaatregel van het nu demissionaire kabinet Rutte-Asscher. Dat
kortte de WW in van maximaal 38 naar 24 maanden. Werkgevers en vakbonden hebben
die ingreep verzacht in het sociaal akkoord dat ze in april 2013 met het kabinet
sloten. Zoals dat gaat bij het polderoverleg: voor wat hoort wat. De werkgevers
zouden meewerken aan die toch weer langere WW, de bonden stemden in met het
goedkoper maken van het ontslag, een wens van het bedrijfsleven. De
ontslagvergoeding is nu maximaal 75 duizend euro of een jaarsalaris. Voordat dit
akkoord werd gesloten kregen ouderen met een lang dienstverband soms een gouden
handdruk van honderdduizenden euro's mee.

Waar moeten de werkgevers nu voor tekenen?


Afgesproken is dus dat de WW-duur ongewijzigd blijft: maximaal 38 maanden.
Werknemers zouden dat derde WW-jaar moeten financieren door premie te betalen.
In 2013 was de WW-premie voor werknemers juist afgeschaft. Die premie zou in het
aanvangsjaar 2017 (eigenlijk had die dus al vanaf januari bij werknemers in
rekening gebracht moeten worden) 0,2 procent van het bruto jaarsalaris bedragen,
oplopend tot 0,75 procent in 2022. Die 0,2 procent komt neer op twee euro netto
per maand (7 euro in 2022) voor iemand met een minimuminkomen, 3 euro per maand
(10 euro in 2022) voor Jan Modaal met 36 duizend euro en 5 euro (16 euro in
2022) per maand voor inkomens vanaf 52.500 euro.

Wie hebben profijt van een derde jaar WW?

Dit is de oude situatie: wie een half jaar heeft gewerkt (26 van de voorgaande
36 weken) heeft recht op drie maanden WW. Wie langer werkt, bouwt meer rechten
op: een maand WW per gewerkt jaar. Werknemers die bijvoorbeeld na twintig jaar
werken hun baan verliezen, kunnen dan twintig maanden een beroep doen op de WW.
Onder de huidige WW-regeling, waarin de WW tot maximaal twee jaar beperkt is,
heeft deze werkloze nog maar vijftien maanden recht op een uitkering: over de
eerste tien arbeidsjaren bouwt hij een maand WW per jaar op, daarna een halve
maand per gewerkt jaar. In eerste instantie geldt overigens een
overgangsregeling. Alle WW-rechten die werknemers voor 2016 hebben opgebouwd
blijven staan en de maximale WW-duur gaat in stapjes omlaag. Sinds 1 januari
2016 gaat er per kwartaal een maand van de maximale WW-duur af. Op 1 juli 2019
duurt de WW dan maximaal 24 maanden.

Vooral ouderen hebben natuurlijk baat bij een langere WW. Er zijn nu 35 duizend
werklozen die al twee jaar of langer WW ontvangen, en 95 procent van hen is
50-plus. Oudere werklozen slagen er vaak maar moeizaam in een nieuwe baan te
vinden. Maar ook iemand die al jong is gaan werken heeft baat bij reparatie van
de WW. Een 38-jarige bouwvakker die sinds zijn 18de werkt, houdt dan recht op 20
maanden uitkering. Volgens de huidige regels zou dat 15 maanden zijn (tien hele
maanden en tien halve maanden). Het komt erop neer dat iedereen die meer dan
tien jaar in loondienst heeft gewerkt, baat heeft bij de WW-reparatie als hij
werkloos wordt. En dan geldt: hoe meer arbeidsjaren, hoe groter het profijt. De
keerzijde is dat werknemers vanaf nu elk jaar de kosten van deze reparatie
betalen via de 0,2 tot 0,75 procent reparatiepremie. Wie langer heeft gewerkt,
krijgt meer WW-rechten, maar heeft ook meer reparatiepremie betaald. En wie
nooit werkloos wordt, krijgt daar niets voor terug.

Waarom aarzelen de werkgevers ineens om in te stemmen met de WW-reparatie?

De uitvoering van de reparatie is erg complex, vinden de werkgevers. De
achterban heeft er veel vragen over, merken belangenorganisaties VNO-NCW en MKB
Nederland. Het gaat immers om extra administratieve rompslomp die op het bordje
van de bedrijven terechtkomt. Voor de eerste twee jaar WW houden de werkgevers
bij hun personeel al belasting in, voor het derde jaar moeten ze apart premie
gaan innen. Grote bedrijven met dito personeelsafdelingen zullen daar veel
minder moeite mee hebben dan de bakker op de hoek met twee man winkelpersoneel.
Ook speelt mee dat veel werkgevers denken dat zij - via een achterdeur - zullen
opdraaien voor deze riantere werknemersverzekering. Ze verwachten dat de bonden
de WW-premie van de werknemers via hogere looneisen alsnog zullen verhalen op de
werkgevers.

Al denkt niemand dat de werkgevers het derde jaar WW tegenhouden, ze hebben met
hun aarzeling om hun handtekening onder het akkoord te zetten de verhoudingen in
de polder op scherp gezet. De bonden zien de WW-reparatie als het zoveelste
voorbeeld van al gemaakte afspraken waar de werkgevers onderuit proberen te
komen: in plaats van meer vaste banen te scheppen, bedenken ze nieuwe
flexconstructies, en ze hebben de versoepeling van het ontslagrecht weer op de
politieke agenda gezet. Iedereen beseft dat de vakbeweging in Den Haag sinds de
verkiezingen veel invloed is kwijtgeraakt door de decimering van de PvdA. En dat
weten de werkgevers ook.

de bakker op de hoek

Werkgevers vrezen extra rompslomp als ze apart premie moeten gaan innen. Voor
grote bedrijven is het niet zo'n punt, voor de bakker op de hoek met twee man
personeel w)l.




Bekijk de oorspronkelijke pagina:

LOAD-DATE: 7 May 2017

LANGUAGE: DUTCH; NEDERLANDS

GRAPHIC: Een groepje ex-WW'ers gaat als uitzendkracht aan de slag.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              170 of 200 DOCUMENTS



                                 de Volkskrant

                              6 mei 2017 zaterdag

De gekte van mijn vader

BYLINE: SARA BERKELJON

SECTION: Sir Edmund; Blz. 10, 11, 12, 13, 15, 8, 9

LENGTH: 3814 woorden



HIGHLIGHT: Zijn vader vocht voor Nederland in de Indonesische
onafhankelijkheidsoorlog en botvierde daarna zijn trauma's op zijn gezin. Met
het huiveringwekkende, voor de Librisprijs genomineerde De tolk van Java heeft
Alfred Birney (65) het boek geschreven dat hij al zijn leven lang moest
schrijven.


Interview


Alfred Birney is 65, en als je hem vraagt hoe lang hij aan zijn laatste boek
heeft gewerkt, is het antwoord: misschien wel zijn hele leven. Al op zijn
achttiende riep Birney dat hij een boek zou gaan schrijven. Hij werd
uitgelachen, door zijn vriendjes van het internaat. 'Ik zou beroepsgitarist
worden, dat wist ik, maar er moest, dat wist ik ook, één boek worden
geschreven.'



Birney schreef eerst dertien andere boeken (romans, novelles, essays) voor hij
aan dat ene boek kon beginnen: De tolk van Java, vorig jaar verschenen, door
Adriaan van Dis als 'meesterwerk' geprezen ('Léés dat bloody boek!') en nu
genomineerd voor de belangrijkste Nederlandse literaire prijs, de Libris, die
maandag wordt uitgereikt. De tolk van Java is een huiveringwekkend boek, een
autobiografische roman over een door oorlog getekende vader die zijn trauma's
botviert op zijn vrouw en vijf kinderen, van wie Birney de oudste is.

Die vader, Adolf Birney, was de niet-erkende zoon van een Indo-Europese vader en
een Chinees-Indonesische moeder, en vocht in de Indonesische
onafhankelijkheidsoorlog aan de kant van de Nederlanders. Toen hij honderd
streepjes op zijn geweerkolf had gezet, één voor elke door hem gedode strijder,
stopte hij met tellen. Hij emigreerde naar Nederland voordat hij door de
Indonesiërs, die hem als landverrader zagen, kon worden vermoord. Daar trouwde
hij met een Helmondse schoenmakersdochter. Het werd een rampzalig huwelijk.

Eerder kon hij De tolk van Java niet schrijven, zegt Birney. Hij wilde het ook
eigenlijk niet. Slecht voor zijn gezondheid, zijn hart is niet sterk. Maar ja.
'Je schrijft dit, en dat. In 2002 werd ik columnist bij de Haagsche Courant, met
als opdracht het verdedigen van de multiculturele samenleving. Nou, dat heb ik
geweten. De redactie ontving kogelbrieven, m'n kop werd geëist. Er zijn
columnisten die het leuk vinden als ze worden gehaat. Ik niet, ik wil dat de
mensen van me houden. Ik schreef met mijn hart. Maar goed, die krant ging over
de kop en ik werd met wat geld de laan uitgestuurd. In 2006 kreeg ik een
hartaanval, lag ik ineens in het ziekenhuis. O, fuck. Daarna ben ik drie jaar
gaan fietsen. Ik hield een blog bij, over de meeuwen aan het strand en de
patatbakjes op straat, maakte mijn leven klein, hield me bezig met de dingen die
ik zag. Niet met mijn verleden, niet met politiek, niks - het was goed, ik had
een rustige state of mind bereikt, hoe heet dat nou, ik kan niet op het woord
komen. Het is voor mij nog ochtend.'

Het is half drie 's middags, Birney heeft een pot Chinese groene thee gezet. In
zijn Haagse bovenwoning staat aan meubilair alleen het broodnodige: tafel, bank,
boekenkast. Hier woont een man alleen, dat is meteen duidelijk.

Hij vervolgt: 'Dat je berust in hoe het leven is, met zo'n gevoel fietste ik de
dagen door. Verder deed ik niets, ik wilde geen boeken meer schrijven, ik lag
maar op de bank. Maar mijn geld ging op. Ik keek op mijn bankrekening en had nog
maar 4.000 euro. O, hel, ik moet iets gaan doen. Ik ging weer gitaarlessen
geven. Ik schreef een novelle, dat was net te behappen. En daarna nog een
novelle, en nog een. Toen ik weer op krachten was, begon ik me weer eens enorm
druk te maken, over zaken als de Nederlandse literaire canon en hoe beperkt die
is. Over het literatuur en -geschiedenisonderwijs. Want daar heb ik nogal een
mening over. Ik vind: Nederland maakt zichzelf te klein. Wat moet je nou steeds
maar weer met die Hoekse en Kabeljauwse twisten? Daar val je toch van in slaap?


'De Nederlandse geschiedenis wordt pas echt interessant in koloniaal
perspectief, maar jongeren weten vaak niet eens wat Nederland en Indonesië ook
alweer met elkaar te maken hadden, omdat we liever met een grote boog om die
geschiedenis heen lopen. En dan bedoel ik dus ní­ét dat de Nederlanders zich
schuldig moeten voelen of erkennen dat het allemaal fout was. Zo
paternalistisch, die houding. Ik bedoel: Nederland stuurde honderdduizend
jongens naar de oost om Nederlands-Indië te behouden, maar verloor. Moeten de
Nederlanders vijftig jaar later dan sorry gaan zeggen? Wat een onzin. Vinden de
Indonesiërs ook, hoor, die denken: waar hebben ze het over, wí­j hebben toch
gewonnen? Dat is nou een neokoloniale houding: wij blanken hebben ons misdragen
tegenover die arme bruine mensjes. Enfin, ik schreef wat essays waarin ik van
leer trok. Maar het werd me steeds duidelijker: ik moest schrijven, écht
schrijven. Dit boek.'

Wist je (Birney wil niet met u worden aangesproken, 'dat past niet bij me') toen
al dat het dit boek ging worden?

'Ja. Ik wilde me verdiepen in de gekte van mijn vader. Ik móést hem kunnen
begrijpen. Je moet weten: ik ben een verlaten kind. Ik heb mijn vader en moeder
altijd vrijgepleit van wat ze hebben gedaan, en ook van wat ze niet hebben
gedaan. Over mijn moeder zei ik: ze kon er niets aan doen, ze was ongeschikt
voor het moederschap. Over mijn vader zei ik: hij kon er niets aan doen, want
hij had een oorlogstrauma. Maar ik had ook vragen. Moest mijn vader echt die
oorlog in? Hij was pas 17, te jong om te worden opgeroepen voor het KNIL, maar
hij meldde zich vrijwillig aan bij de Engelse troepen, die na de capitulatie van
de Japanners orde op zaken kwamen stellen in Indonesië. Mijn hoofdvraag was de
volgende: was mijn vader al gek voordat de oorlog begon, of is hij gek geworden
door die oorlog?'

Weet je het antwoord?

'Daar ben ik niet uitgekomen.'

Wat zijn de eerste herinneringen aan je vader?

'Ik ben zes jaar oud en lig in bed. Opeens springt het licht aan in de gang,
onze slaapkamerdeur gaat open en er verschijnt een schaduw op de muur, een man
met een grote dolk, als in een Hitchcock-film. Mijn vader. Wat denk je dan als
kind van 6? Je denkt: dat is mijn vader en die komt me hartstikke doodsteken. Je
denkt niet: o, dat is mijn vader, die is paranoïde, hij denkt dat de
Indonesische vrijheidsstrijders hem in zijn huis in Den Haag komen vermoorden.
Ik was doodsbang voor hem. En dat was terecht, want hij was heel gevaarlijk.'

Op je dertiende worden jij en je broers en zussen door de Kinderbescherming uit
huis geplaatst. Als je je vader vijf jaar later opzoekt, zegt hij: 'Waarom heb
je mij verlaten?' Een misplaatste opmerking, die je niettemin lang achtervolgt.

'Ja, daar heb ik lang over nagedacht. Ik was zo onzeker dat ik hem gewoon
geloofde. Maar natuurlijk had ik hem niet verlaten. Het ging niet meer, thuis.
Mijn vader haalde mij en mijn broer uit elkaar na een knokpartijtje op onze
kamer. Hij gaf me een uppercut onderin mijn buik, ik ging neer en kreeg twee
minuten geen adem. Ik dacht dat ik zou stikken. Mijn broer riep mijn vader na:
'Als je dat nog eens doet, steek ik je overhoop!'

'Mijn moeder vond daarna een mes onder het kussen van mijn broer. Toen was het
voor haar duidelijk en heeft ze de Kinderbescherming gebeld. Op een doodgewone
dag ben ik uit de klas geplukt, mijn zussen en broers werden opgehaald en we
werden onder politiebegeleiding naar een internaat gebracht. Mijn
schoolvriendjes en leraren heb ik nooit meer gezien. Mijn leven brak in tweeën.
Mijn ouders waren vanaf dat moment gescheiden. Naar het ouderlijk huis, waar
mijn moeder bleef wonen, durfde ik niet terug. Zodra ik het betrad, kreeg ik
vreselijke paniekaanvallen. Ik vond het wel best in het internaat.'

Je moeder komt er in het boek niet goed vanaf. Ze is geen vrouw die haar
kinderen beschermt.

'Als zij ons probeerde te beschermen, werd ze afgetuigd. En als wij haar
probeerden te beschermen, werden wij afgetuigd. Het was een standoff. Onze
moeder was niet iemand achter wie we ons konden verschuilen. Je moet wel
bedenken: er was in die tijd geen kindertelefoon, er waren geen
blijf-van-mijn-lijfhuizen. Mijn moeder is weleens naar de politie gegaan, maar
ze is weggestuurd, als vrouw werd je in die tijd niet serieus genomen.'

Vanaf het moment dat de kinderen in een internaat zitten, toont ze weinig tot
geen interesse meer. Je vader daarentegen slaat geen bezoekuur over.

'Dat is het ironische van alles, zacht uitgedrukt. Heel merkwaardig. Na een week
of drie kwam mijn moeder dan eindelijk langs in het internaat. Met mijn broer
stond ik haar op te wachten. Ze loopt op ons af en geeft ons een hand. Een
hand!'

Zou het kunnen dat je moeder afstand van jullie nam omdat jullie haar
herinnerden aan die vreselijke man die haar zo had mishandeld?

'Scherp. Ik schrik me het lazarus, wil je hem nog een keer stellen? Zo ver ben
ik nog niet gekomen. Ik denk dat het zou kunnen. Ik wist: als mijn moeder mij
ziet, ziet ze een kind van die man. Alleen al op grond van mijn uiterlijke
kenmerken. Als wij met mijn moeder op straat liepen, zag iedereen die bruine
kinderen, en daar kreeg ze dan ook altijd vragen over. Geen leuke vragen: mijn
moeder werd vaak gezien als een of andere hoer. Zo werd dat in die tijd gezien.
Mijn moeder was zelf trouwens ook erg racistisch. Mijn vader net zo goed.'

Heeft je vader je na die uithuisplaatsing nog weleens geslagen?

'Hij heeft het wel geprobeerd, vele jaren later. Mijn broer had intussen zwarte
band taekwondo, die ging ertussen staan en daagde hem uit. Mijn vader trok zich
vervolgens terug op zijn slaapkamer en riep: 'Hoe durf jij een oude man als je
vader zo te bedreigen?'' Birney giechelt. 'Bespottelijk!'

Je ging ver in je onderzoek, in je drang om alle vragen over je vader te
beantwoorden. Hoe heb je je vaders geschiedenis geprobeerd te ontrafelen?

'Ik had zijn eigen memoires, een enorm pak papier. Ik kende de verhalen die hij
ons keer op keer had verteld. Maar ik wist niet zeker of alles waar was. Ik ben
zo veel mogelijk gaan uitzoeken, me bezig gaan houden met zaken die me niets
interesseren, zoals wapens en uniformen. Ik heb allerlei verslagen gelezen en
vergeleken.

'Mijn vader was tolk, waarom werd hij dan bewapend, waarom vocht hij mee, waarom
verhoorde en martelde hij gevangenen? Ik wí­lde de verhalen van mijn vader niet
geloven. Wie wil er een vader die meer dan honderd mensen heeft gedood? Als jij
mij vraagt wie mijn vader was, wil ik zeggen dat hij popmuzikant was, of
filmacteur of professor. Ik zou willen opscheppen over mijn vader. Als jij mij
vraagt wie mijn vader was, zou ik kunnen antwoorden: mijn vader was tolk, hij
sprak twaalf talen. O, wat interessant, zeg jij dan. Maar als je een beetje
doorvraagt, moet ik gaan zeggen dat hij heeft gemarteld en gemoord. Daar kun je
toch niet mee aankomen?'

Je schreef er een boek van 532 pagina's over.

'Ja, daar zeg je me wat. Over schaamte voor mijn vader kun je dan niet spreken,
denk ik. Ik durf nogal, hè? Ik leg mijn hele ziel en zaligheid bloot, ik heb
alles in dit boek gegooid. Ik dacht: ik ga het gewoon allemaal vertellen. Geloof
jij het, wat er staat?'

Ja. En jij?

'Ik wil nog steeds dat het niet waar is.'

Birney schenkt thee bij. 'Maar moet je luisteren, als ik moet uitleggen wat mijn
vader is of was en wat hij heeft gedaan, dan kan ik dat natuurlijk niet
vertellen zonder daar de koloniale geschiedenis bij te betrekken. Mijn vader was
een onwettig kind, met een Schots-Nederlandse vader en een Chinees-Indonesische
moeder. Zijn vader, afkomstig uit een rijke plantersfamilie, heeft hem nooit
erkend. Nederlands-Indië was wat je nu een heel rechts land zou noemen. Het
draaide om aanzien, geld en rang. In het Surabaya van die tijd stelde je als
onecht kind niets voor. Ik vond het altijd overdreven dat mijn vader zich daar
zo druk om maakte, maar inmiddels weet ik meer van de koloniale samenleving.
Daardoor kan ik zijn woede en gevoel van miskenning beter begrijpen.'

Hij koos ervoor om in de onafhankelijkheidsoorlog aan de kant van de koloniale
overheerser te vechten, er hing een poster van koningin Wilhelmina boven zijn
bed. Waarom koos hij niet de andere kant, de kant van zijn schoolvriendjes?

'Dat heb ik hem ook gevraagd. Zelf zei hij: ik vocht voor koningin en vaderland.
Je moet het, en dat heb ik zelf ook moeten leren, allemaal vanuit oosters
perspectief bekijken. In de Indonesische cultuur speelt symboliek en verering
een grote rol. Voor mijn 17-jarige vader was koningin Wilhelmina niet zomaar een
koningin, maar een soort halfgod, voor hem betekende zij veel meer dan voor een
gewone Nederlander. Ik weet niet of hij er ooit spijt van heeft gehad. Indo's
van die generatie zullen zoiets nooit, maar dan ook nooit, toegeven.'

Je vader schiet dwars door een vrouw en een baby heen, omdat er zich een
Indonesische vrijheidsstrijder achter hen verschuilt. Ook daar heeft hij geen
spijt van.

'Een verhaal dat hij me talloze malen heeft verteld, vanaf toen ik klein was.
Steeds maar weer opnieuw. Ik kan daar niets van begrijpen.'

Wanneer las je zijn memoires voor het eerst?

'Ik hoorde van het bestaan van de memoires van de toenmalige vriend van mijn
moeder, Willem, bij wie ik een tijdje woonde in Scheveningen. Willem vertelde
mij dat hij mijn vaders memoires had gelezen. De documenten zouden bij mijn
moeder liggen. Maar mijn moeder beweerde dat ze gestolen waren door mijn jongere
broertje, die ze weer naar mijn vader zou hebben gebracht. Mijn vader zei dat
mijn moeder alles in de fik had gestoken en mijn broertje zei niks als ik hem
ernaar vroeg, behalve dat ik m'n bek moest houden. Kortom: de memoires van Pa
waren kwijt.

'Ik ging in die tijd, begin jaren zeventig, nog regelmatig bij mijn vader op
bezoek. Op een van die bezoekjes zei ik: 'Je hebt toch niks te doen, dus waarom
herschrijf je die memoires niet?' Dat heeft hij gedaan, in 1985 was hij klaar.
Alle kinderen kregen een exemplaar. Wil je het zien?'

Birney pakt een bijeengebonden stapel papier uit de boekenkast. Het papier is
vergeeld, er staan aantekeningen in de kantlijn. 'Die titel, echt helemaal mijn
vader', zegt Birney: 'Geboren om te verliezen.' In het voorwoord schrijft zijn
vader dat hij als onecht kind is geboren 'in de schaduwzijde van de Indische
samenleving' en daardoor 'een ware hel van haat, minachting, verachting en
walging' moest doorstaan. De scheiding van zijn Nederlandse vrouw werd
veroorzaakt door 'wanbegrip tussen oost en west'. Birney bladert naar de foto's
van zijn vader in uniform, op rust in de kampong. 'Mijn vader was een heel mooie
man', zegt hij. 'Charmant, ook. Hij had drie correspondentievriendinnen in
Nederland. Een van hen was mijn moeder. Zij was overigens zijn derde keus - met
de andere twee was het niks geworden.'

Waarom bleef je je gehate vader tot aan zijn emigratie naar Spanje in 1990
bezoeken?

'Uit een gevoel van verplichting, denk ik. Ik bleef maar bang voor die man. Als
hij mij schreef dat hij ziek was en dat ik moest komen, dan ging ik gewoon. Dan
liet hij me boodschappen doen en voor hem koken. Ik wilde natuurlijk ook dingen
weten, over de oorlog, maar na vijf minuten ging hij altijd weer over op gezeur
over mijn moeder of de Kinderbescherming. De laatste vijftien jaar van zijn
leven heb ik hem niet gezien, hij stierf in 2005.'

Hij had het idee dat hem groot onrecht was aangedaan.

'Ja, hij heeft allerlei rechtszaken gevoerd om het ouderlijk gezag terug te
krijgen. Ik deed hém iets aan wanneer ik een keer een weekeinde niet kwam. Mijn
moeder had hém verraden. De Kinderbescherming en de rechters deugden niet, de
Hollanders deugden niet, want hij had van de Hollanders nooit erkenning gekregen
en ga zo maar door. Mijn vader had geen enkel besef van wat hij ons had
aangedaan. En wij kregen de kans niet hem dat duidelijk te maken, die ruimte gaf
hij ons niet.'

Terwijl het je leven tot op de dag van vandaag tekent, schrijf je.

'Op een dag trok hij zijn overhemd uit en zei: 'Wat zie je?' Ik zag littekens.
Dat kwam van de Japanners, die hadden hem gemarteld. Ik moest ook mijn shirt
uittrekken. 'Trek je shirt uit!' Toen ik mijn bovenlijf ontbloot had, vroeg hij
waar mijn littekens waren. 'Ik zie geen littekens! Jullie beweren dat ik jullie
heb mishandeld, maar ik zie geen littekens! Ík heb littekens, jij hebt geen
littekens!'

'Wat moet je met zo iemand? Als je een vader hebt die volkomen redeloos is, dan
buig je op een gegeven moment je hoofd maar. Want je moet het ermee doen. Mijn
moeder was ook redeloos, trouwens, ze waren het allebei. Als je twee redeloze
ouders hebt, niet in staat tot enige introspectie, wat moet je dan? Dan ga je
boeken schrijven.'

Hoe zijn je broers en zussen hiermee omgegaan?

'We zijn allemaal de kunsten ingegaan, hebben allemaal in meer of mindere mate
moeite ons aan te passen aan de maatschappij. Mijn zussen zijn fotograaf, mijn
broer is muzikant en mijn broertje tekenaar - hij is overigens ook heel lang
beroepsverslaafde geweest. Gezien de omstandigheden zou je kunnen zeggen dat we
redelijk terecht zijn gekomen, maar ik kan er niet te veel over zeggen, want dat
leidt tot ruzie in de familie.'

Wat vonden ze van je boek?

'Mijn broer kan het niet lezen, het is te confronterend. Van mijn broertje weet
ik het niet, hem spreek ik weinig. Mijn zusje heeft het gelezen en zat wekenlang
te huilen. En mijn andere zusje is kwaad, omdat ik iets onaardigs over haar heb
geschreven, vindt ze. Vreemd genoeg denk ik dat mijn ouders het wel een mooi
boek zouden hebben gevonden.'

Je schrijft dat je je in Holland nooit hebt thuisgevoeld, net als je vader.

'De zon schijnt hier niet vaak. Racisme is tegenwoordig een belangrijk thema -
Nederland is ineens racistisch, zo lijkt het. Niet waar natuurlijk: Nederland is
altijd racistisch geweest, alleen het racisme was bedekt. Mijn eigen verhalen
over racisme werden door mijn vrienden niet geloofd, want ik was een Indische
jongen, ik hoorde erbij! Het bestond zogenaamd niet. Dat had als voordeel dat er
ook geen debat over was, en dus ook niet dat heen en weer gescheld waar we
tegenwoordig doorheen moeten laveren.'

Heb je je ooit ergens thuisgevoeld?

'Om je de waarheid te zeggen voel ik me nergens thuis, nee, op de hele wereld
niet. Mijn moeder zei altijd tegen mij: 'Jij komt van een andere planeet'.
Misschien had ze wel gelijk. Ik vind de wereld een verschrikkelijke plek. In de
jaren vijftig en zestig is mijn moeder zwaar mishandeld door mijn vader,
verkracht - ik heb het gehoord, als kind. En die dingen gebeuren nog steeds. De
mensen worden niet beter, ze blijven even slecht. Gék word je daar toch van?'

Heb je afgevraagd of je op je ouders lijkt?

'Mijn zussen zeggen het soms, als ik zit te drammen. 'Je lijkt Ma wel!''

Net als je vader had je tientallen vriendinnen. In dat opzicht lijk je op hem,
schrijf je.

'O, dat. Mijn vader was dan ook nog zo dom om met elke nieuwe vrouw te trouwen.
Binding is bij mij natuurlijk ook een probleem. Ik heb een vriendin, vijf jaar
al, maar we gaan allebei onze eigen gang. Jeroen Brouwers zei ooit: als je je
als kind nooit door je moeder beschermd hebt gevoeld, zul je je later ook nooit
veilig kunnen voelen bij welke vrouw dan ook. Het duurde een poosje voor ik
besefte dat hij gelijk had. In de liefde zoek je geborgenheid en veiligheid bij
de ander, maar ik vond dat nooit. En wat eigenlijk nog veel erger is: het lukte
me ook niet om de ander zich geborgen, veilig en geliefd te laten voelen.'

Je hebt kinderen. Wat voor vader ben je?

Ik heb een zoon van 24 en een dochter van 20, de moeders waren alleenstaande
vrouwen. De moeder van mijn zoon werd zwanger van mij en wilde het kind houden.
Ik dacht: ik ben niet mijn vader, dus ik word co-ouder. Ik heb elk weekeinde en
de woensdagen voor hem gezorgd. Mijn band met zijn moeder is redelijk
problematisch, maar die met mijn zoon is goed. Bij de moeder van mijn dochter
ging het anders: op het moment dat ze wist dat ze zwanger was, schopte ze me de
deur uit. Ze wilde een kind en had mij niet nodig. Mijn dochter heb ik leren
kennen toen ze 6 was. Ik heb haar niet zien opgroeien, erg jammer, want het is
zo'n leuke meid. We zien elkaar nu af en toe, maar ze heeft het erg druk, met
haar vriendje enzo. Het zat er voor mij niet in om een gewone relatie te hebben
en een gewoon gezin - voor geen van mijn broers en zussen zat dat erin,
trouwens. Hoewel ik niets liever wilde. Het was mijn droom: een aardig meisje
trouwen en een gezin stichten, weg van de terreur van mijn vader. Ik ben in
wezen een burgertrut. Maar helaas, voor een normaal leven ben ik niet in de wieg
gelegd. Ik heb het geaccepteerd.'

Wanneer bezocht je Indonesië voor het eerst?

'In 1987, ik was toen erg met mijn vaders geschiedenis bezig. Op het moment dat
de wielen in Jakarta de landingsbaan raakten, begon ik te huilen, gewoon te
huilen. What the hell, dacht ik, want ik huil niet zo snel. En nu komt het: ik
loop daar over het vliegveld, voorbij de douane, en ik zie mijn vader overal
lopen. Ik zie allemaal mannen die precies zo lopen als hij. En toen wist ik het,
binnen een paar minuten: mijn vader hoort hí­ér thuis. Ik begreep opeens een
hoop. Natuurlijk voelde hij zich niet thuis in Nederland. Ik weet niet of ik
medelijden met hem kreeg, maar het was een belangrijke vaststelling.'

Ontstond daar iets wat op begrip leek?

'Ja. De mensen daar zijn zo anders, ze zijn zo warm als wat en laten je nooit
met rust. Als je een boek gaat zitten lezen, komt er iemand naast je zitten en
met je praten, want als je een boek leest verveel je je.'

Je bent op je vijftigste fanatiek vechtsport gaan beoefenen. Waarom?

'Ik wilde af van mijn angst voor geweld. Ik vond het geweldig om 50 te worden,
wat een heerlijke leeftijd! Want je kunt nog van alles maar je hoeft niks meer.
De vraag was: wat wilde ik nog? Ik ben jiujitsu gaan doen, een Japanse
gevechtskunst. Ik was vrij fanatiek, er kwamen allerlei onvermoede energieën
naar boven. Ik had een angstaanjagende schreeuw in huis, een strijdkreet zo hard
dat ik er zelf van schrok.'

Heeft het schrijven van het boek de verlossing gebracht waar je misschien op
hoopte?

'Ja. Ik ga er nooit meer over schrijven, in ieder geval. Er wachten nu nog
allerlei lezingen, optredens, maar ik wil het er eigenlijk helemaal niet meer
over hebben. Eigenlijk wil ik weg, naar Spanje, de pensionado uithangen. Maar
het moet. Want ik wil dat mijn boek gelezen wordt.'

ALFRED BIRNEY

Alfred Birney werd op 20 augustus 1951 geboren in Den Haag als oudste van vijf
kinderen. Vanaf zijn dertiende woonde hij in internaten en tot zijn
vijfentwintigste leidde hij een zwervend bestaan, waarbij hij zijn geld
verdiende als gitaarleraar en musicus. Hij introduceerde het gecombineerde
noten- en tabulatuurschrift voor gitaristen, dat grote navolging kreeg. Door een
beschadiging aan zijn hand moest hij zijn carrière als professioneel muzikant
opgeven. Hij debuteerde in 1987 met de roman Tamara's lunapark en publiceerde
sindsdien vijftien boeken. Van 2002 tot 2005 was hij columnist voor de Haagsche
Courant. Met zijn laatste roman, De tolk van Java, won hij de Henriette Roland
Holst-prijs en is hij genomineerd voor de Libris Literatuur Prijs.

Ik wí­lde de verhalen van mijn vader niet geloven. Wie wil er een vader die meer
dan honderd mensen heeft gedood?

Ik was doodsbang voor hem. En dat was terecht, want hij was heel gevaarlijk

Het zat er voor mij niet in een gewone relatie te hebben




Bekijk de oorspronkelijke pagina: , , , , , ,

LOAD-DATE: 5 May 2017

LANGUAGE: DUTCH; NEDERLANDS

GRAPHIC: Alfred Birney
Een pagina uit de memoires van de vader van Alfred Birney, Adolf.
Het gezin-Birney. Alfred is de oudste van de vijf kinderen.
'Mijn vader was een heel mooie man. Charmant, ook.'
De memoires van Adolf Birney. 'Die titel, echt helemaal mijn vader.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              171 of 200 DOCUMENTS



                                 de Volkskrant

                              3 mei 2017 woensdag

Geen gezeur, iedereen sleur

BYLINE: DOOR PAUL ONKENHOUT

SECTION: V Opening; Blz. 4, 5, 6, 7

LENGTH: 1803 woorden



HIGHLIGHT: Hang 'm aan je welstandsknobbel, vergeet de wielblokken en
zijspiegels niet en karren maar: de caravan is ons heilige huisje.


Leven - ACHTERGROND: DE CARAVAN CLUB BESTAAT ZESTIG JAAR


Het was naar alle waarschijnlijkheid Youp van 't Hek die voor de caravan, die
goeie ouwe Nederlandse caravan die zoveel gezinnen en (veelal oudere) echtparen
sinds de jaren zestig van de vorige eeuw het ultieme vakantiegevoel heeft
geschonken, het woord 'sleurhut' bedacht. Het was niet aardig bedoeld.



Integendeel, het dedain droop ervan af. Laat dat maar aan cabaretier Van 't Hek
en zijn verdienmodel over. Sleurhut is een bruikbaar en doeltreffend woord om je
af te zetten tegen truttigheid en een kleinburgerlijk bestaan.

In de column 'Vakantiefoto', opgenomen in de bundel Youp voor gevorderden, deed
hij een paar jaar geleden weer eens een beroep op het woord. Van 't Hek schrijft
over een ontmoeting bij een pompstation op een Franse snelweg met een man die
hij vol walging omschrijft als een 'Vinex-nomade'.

Van 't Hek: 'Wat dat is? Een kortgebroekte Nederlander met de verplichte witte
vakantiesokken en sandalen.' En de nekslag: 'In zijn middenklasser een heel
lelijk wijf en aan zijn trekhaak een nog lelijker sleurhut.' Weer die sleurhut.


De lente is aangebroken, de temperatuur stijgt, de zomer lonkt en caravans keren
terug in het straatbeeld. Op naar de vrijheid - en dat al sinds de jaren
vijftig, toen de pioniers er met een eenvoudige caravan op uit trokken, de
grenzen over en het avontuur tegemoet.

De Nederlandse Caravan Club, de pioniers, bestaat dit jaar zestig jaar. Het
ledental loopt terug, maar met de populariteit van de caravan heeft dat niets te
maken. Sinds de crisisjaren neemt de verkoop jaarlijks weer toe.

Ter gelegenheid van het jubileum sprak De Gelderlander vorige maand met een van
de leden, een 80-jarige caravanbezitter. Het ging ook over de sleurhut. De man
zei dat hij zich juist verzet tegen de dagelijkse sleur van het leven. Zijn
caravan geeft hem het ultieme gevoel van vrijheid. 'Ik kan zelf uitmaken waar ik
heenga, wat ik eet en wanneer ik dat doe.' In een persbericht zei de secretaris
van de Nederlandse Caravan Club: 'Weet je wat ons geheim is? Wij kennen geen
sleur.' Dat is het andere kamp, kortom.

Over de caravan wordt al decennialang gediscussieerd. De caravan zou een typisch
Nederlands fenomeen zijn, wat niet geheel bezijden de waarheid is, want nergens
in de wereld is de caravandichtheid zo hoog als hier. Geschat wordt dat
Nederland ruim 450 duizend caravans telt en bijna 100 duizend campers.

Wie caravan zegt, zegt vrijheid, althans het pro-kamp. De directeur van Kip, een
Nederlandse fabrikant, vorig jaar in Trouw: 'Wij Nederlanders houden van
vrijheid.' De voorzitter van de Bovag branchegroep Camper & Caravan in de
Volkskrant: 'De caravan geeft de mensen een gevoel van vrijheid.'

Helemaal mooi maakte Trouw het in een ander stuk, in de sectie 'Religie en
Filosofie'. Hans Kennepohl, schrijver van een boek met de titel We zijn nog
nooit zo romantisch geweest, verwoordde de bekende 'terug naar de
natuur-theorie'. De stadsmens komt tot rust in de avontuur, zei hij. 'In de
natuur ervaar je rust. Een boom wil niks van je. Je hoeft er niets mee en je
kunt je er zuiver esthetisch mee verhouden.' Samenvattend: met een caravan of
tent kunnen we ons de 'nobele wilde' wanen.

Daar valt iets op af te dingen, met caravans die zijn voorzien van alle gemakken
en campings met supermarkten, zwemparadijzen en prima wifi. Wég nobele wilde. De
aardappels liggen achterin, slapen doe je in je eigen bed en als het wat frisjes
wordt, gaat de kachel lekker aan.

Hoogleraar middeleeuwse letterkunde en observator van de Nederlandse identiteit,
Herman Pleij, dichtte caravanbezitters in de Volkskrant een grote 'hang naar
huiselijkheid' aan. 'Dus wat doe je als je met vakantie gaat? Dan neem je je
huis mee. Met alles wat het zo behaaglijk maakt.'

Vrijheid en avontuur enerzijds, en sleurhut, huiselijkheid en kneuterigheid
anderzijds, dat is ook het beeld dat in de populaire cultuur terugkeert; met
mate, want ondanks de grote populariteit is de aandacht in films, het theater,
de literatuur en de reclame voor het knusse vakantiehuisje op wielen spaarzaam.


Caravans worden ingezet als metafoor, voor Nederland bijvoorbeeld. Ironie is,
als het om caravans gaat, een geliefd stijlmiddel. De caravan kan een symbool
voor de vrijheid zijn, zoals in het jeugdboek Drie jongens en een caravan, of
wordt juist ingezet om de kleinburgerlijkheid te onderstrepen, zoals in een
reclame voor een van de 'wereldgerechten' van Knorr.

Eén conclusie kan uit het caravanaanbod in de popcultuur worden getrokken: een
caravan is nooit zomaar een caravan.

---

THEATER

Theater Rast - De caravan

Een echtpaar woont in een oer-Hollandse Kip-caravan. Er ontstaat ruzie, de
spanning loopt op. Slechts één persoon verlaat het voertuig in levende lijve.
Theater Rast voerde in 2011 de tragikomische thriller De caravan op. Het stuk is
gebaseerd op De dienstlift van Harold Pinter. Regisseur Celil Toksöz koos ervoor
zijn versie in een caravan af te laten spelen.

Hij ziet in de caravan een metafoor voor Nederland. Toksöz: 'Het stuk gaat over
de gespannen sfeer in Nederland. In eerste instantie symboliseert de caravan
iets moois: het is gezellig en veilig, je voelt je vrij. Maar als je langer in
zo'n kleine ruimte opgesloten zit, voel je je gevangen en benauwd. De personages
beginnen elkaar te wantrouwen, zoals in Nederland ook gebeurt.'

FILM

Werkteater - Camping

'Vakantie, vakantie, vakantie!' schreeuwt acteur Peter Faber terwijl hij uit
alle macht probeert zijn reusachtige caravan in te parkeren. Wie de veelbezochte
film Camping (1978) van het Werkteater heeft gezien, zal zich deze scène
herinneren. Het theatergezelschap vertrok in 1977 naar een camping in het
Gelderse Uddel, waar de film al improviserend werd opgenomen.

Actrice en schrijfster Marja Kok speelde mee in de film. Kok: 'Op campings gaan
mensen zich anders gedragen. Door de buitenlucht zijn ze vrijer, ze worden
opener en zoeken sneller contact. Maar binnen de deuren van een caravan zit je
toch opgesloten, je bent aangewezen op de andere persoon in die kleine ruimte.
Dit paste bij ons stuk, waarin huwelijkse irritaties centraal staan. Campings
zijn bij uitstek een plek waar dit soort irritaties naar buiten komen. Ik
associeer caravans niet per se met Nederland, wel met vrijheid. Je kunt op elk
moment je biezen pakken.'

FILM

Mama is boos!

Jane Fongler, gespeeld door Adelheid Roosen, woont in de komedie Mama is boos!
(ook bekend als Schatjes 2) in een caravan. De film is losjes gebaseerd op het
leven van scenarioschrijver Ruud van Hemert. Roosen: 'Of de minnares van Van
Hemert in werkelijkheid ook in een caravan woonde, weet ik niet meer. Wat ik wel
weet, is dat het voertuig het nomadische leven van Jane moest symboliseren.'

TELEVISIE

Bassie en Adriaan

'Ze wonen in een caravan en trekken door het land, het zijn de grootste vrienden
van de jeugd in Nederland!' Al in het openingslied van Bassie en Adriaan wordt
over de geelrode caravan van het circusduo gezongen. Bas van Toor, beter bekend
als Clown Bassie: 'De caravan stond centraal in ons programma. Het was de
kapstok waaraan we alles ophingen.'

Gedurende bijna twintig jaar Bassie en Adriaan zijn er flink wat caravans
doorheen gegaan, vertelt Van Toor. 'Eén is verongelukt op de A20, een ander door
vandalen in brand gestoken en weer een ander is weggegeven aan een zwerver. De
meest recentelijk gebruikte caravan staat in de opslag, die kan gehuurd worden
voor feesten en partijen.'

Van Toor, privé ook caravanfan, ziet de kampeerwagen niet als typisch
Nederlands. Caravans staan volgens hem vooral symbool voor avontuur. 'Ons
programma is voor kinderen en een kind wil reizen naar de horizon. Een caravan
geeft je die vrijheid.'

BOEK

Zihni Özdil - Nederland mijn Vaderland

Historicus (en sinds kort Kamerlid voor GroenLinks) Zihni Özdil schreef in 2015
een boek over sociale ongelijkheid en racisme in Nederland. Op de voorkant van
zijn boek prijkt een verwaarloosde, oranje caravan: een metafoor. 'Nederland als
een land in staat van verval', aldus Özdil. 'Als ik een boek had geschreven over
de Amerikaanse geschiedenis, zou ik voor een paard en wagen hebben gekozen.
Caravans zijn Hollands.'

Özdil is opgegroeid in Rotterdam-Zuid. 'In die buurt gingen Henk en Ingrid op
vakantie naar de camping, met de caravan. Ik associeer de voertuigen met plat,
laagopgeleid, SBS6-publiek. Deze groep komt in mijn boek uitgebreid aan bod. Het
is een stereotype, maar wel gestoeld op waarheid. Het zijn volgens mij vaak
Janmaat- en PVV-stemmers die met de caravan naar de camping gaan.'

RECLAME

Knorr Wereldgerechten

In de tv-spotjes van Knorr Wereldgerechten wordt het 'typisch Nederlandse'
gecontrasteerd met iets 'exotisch' - een succesrecept. Zo ook in de reclame voor
Surinaamse roti. Met de hit Heb je even voor mij van Frans Bauer op de
achtergrond, fietst een zwarte man met afrokapsel door een polderlandschap. Hij
schaatst, vist, ziet koeien, koopt een tuinkabouter en geeft zijn caravan een
stevige schoonmaakbeurt. De caravan is hier het summum van Hollandse
kneuterigheid.

JEUGDLITERATUUR

Willem van den Hout - Drie jongens en een caravan

De Bob Evers-serie is een populaire reeks jeugdboeken waarvan sinds de jaren
vijftig ruim vijf miljoen exemplaren zijn verkocht. Het idee is simpel: de
kwajongens Arie Roos, Jan Prins en Bob Evers halen kattekwaad uit en beleven
avonturen.

In 1953 schreef Willem van den Hout het elfde boek, genaamd Drie jongens en een
caravan. Hierin krijgt het drietal een caravan te leen van een vriend van de
vader van Bob. Het is een prototype dat ze moeten testen, maar als ze ermee op
pad gaan, komen ze erachter dat er smokkelwaar in verstopt zit.

Van den Hout schreef de eerste 32 boeken van de Bob Evers-serie, na zijn dood
nam Peter de Zwaan het van hem over. De schrijver werkt momenteel aan nummer
zestig. De Zwaan herinnert zich de caravan in boek elf nog goed: 'Als 10-jarig
jochie had ik nog nooit een echte caravan gezien, want ze waren toen nog niet
bekend in Nederland. De wagen staat symbool voor de onbegrensde vrijheid die de
jongens hadden: ze konden zelf hun koers bepalen. Dat is wat mensen nu ook bij
caravans voelen.'

---

Belgisch

Voor de sketch In de caravan kozen de makers van tv-programma Jiskefet in 2003
een Constructam, een legendarisch Belgisch merk. Nadat hij met Kees Prins heeft
gesproken over onder meer het openbaar vervoer naar Lelystad, komt Michiel
Romeyn in de caravan op bijzondere wijze aan zijn gerief. Eerder had Jiskefet
ook al eens een caravan gebruikt, in een sketch op een duincamping met het duo
Johnny en Willie. Beide video's zijn te zien op het YouTube-kanaal van Jiskefet.

Nergens in de wereld is de caravandichtheid zo hoog als hier: ruim 450 duizend
caravans

Een boom wil niks van je. Je hoeft er niets mee en je kunt je er zuiver
esthetisch mee verhouden




Bekijk de oorspronkelijke pagina: , , ,

LOAD-DATE: 2 May 2017

LANGUAGE: DUTCH; NEDERLANDS

GRAPHIC: Familie op vakantie met een caravan met voortent in de duinen, 1966.
Bassie en Adriaan
Willem van den Hout - Drie jongens en een caravan
Theater Rast - De caravan
Werkteater - Camping
Mama is boos!
Zihni Özdil - Nederland mijn Vaderland
De Wereldgerechtenreclame van Knorr.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              172 of 200 DOCUMENTS



                                 de Volkskrant

                              3 mei 2017 woensdag

Sympathie voor de moordenaar?

BYLINE: LEEN VERVAEKE

SECTION: Ten Eerste; Blz. 21

LENGTH: 995 woorden



HIGHLIGHT: De schoonvader heeft dan toch bekend: hij liet kasteelheer Saelens
vermoorden, omdat hij vreesde voor zijn kleinkinderen. België is al vijf jaar in
de ban van deze zaak. Nu rest de vraag of deze misdaad te rechtvaardigen is.


Al vijf jaar houdt 'de kasteelmoord' de Belgen in de ban. Eerst met de zoektocht
naar de verdwenen kasteelheer Stijn Saelens, en daarna, toen zijn lichaam was
gevonden, met de vraag wie hem had vermoord. Nu ook dat duidelijk is, blijft nog
de morele kwestie: is deze moord mogelijk te rechtvaardigen? Op die vraag moet
nu eindelijk een antwoord komen, in een rechtszaak die gisteren begon.



De kasteelmoord dankt zijn naam aan de ongewone plaats delict: een kasteel in
het West-Vlaamse dorpje Wingene. Op 31 januari 2012 wordt daar een bloedplas en
een kogelhuls gevonden. Van de kasteelheer, de 34-jarige Stijn Saelens, is geen
spoor. In de Belgische media doen de wildste scenario's de ronde: misschien
heeft de schatrijke, maar excentrieke kasteelheer zijn eigen verdwijning in
scène gezet? Tot Saelens' lichaam twee weken later wordt teruggevonden, begraven
in een bos, met een kogel in zijn rechterlong. Hij laat een vrouw en vier
kinderen achter.

Al snel gaat de verdenking uit naar Saelens' schoonvader, de alom gerespecteerde
dorpsarts André Gyselbrecht. Die heeft een paar maanden eerder een klacht
ingediend tegen Saelens, die hij verdenkt van incest met zijn dochters. Als
Saelens kort daarna aankondigt met zijn gezin naar Australië te verhuizen,
vreest Gysel-brecht voor het lot van zijn kleinkinderen. In paniek vraagt hij
zijn oude boezemvriend Pierre S., die banden heeft in het drugsmilieu, om een
paar zware mannen in te schakelen, bekent hij. Niet om Saelens te vermoorden,
zegt Gyselbrecht. Enkel om hem 'een lesje te leren'.

Die lezing van de feiten houdt een jaar stand, tot de moordenaar van Saelens
dankzij dna-bewijs wordt geïdentificeerd als Ronnie van B., een Nederlandse
beroepscrimineel. Van B. is dan al overleden, maar zijn neef Roy L. en kompaan
Evert de C. worden opgepakt voor medeplichtigheid. Volgens de onderzoekers is er
geen twijfel mogelijk: dit soort figuren wordt niet ingehuurd voor een pak
rammel, maar voor moord op bestelling.

Op de eerste procesdag, gisteren, gaat Gyselbrecht onverwacht over tot een
volledige bekentenis. 'Mijn kleinkinderen waren in gevaar', zegt hij. 'In heel
deze zaak is mijn grootste bekommernis de veiligheid van mijn kleinkinderen.'

De schuld van André Gyselbrecht was al een hele tijd meer dan aannemelijk, maar
toch blijft de publieke opinie in België opvallend mild voor 'mijnheer doktoor'.
Want, zo zeggen zijn verdedigers, als wanhopige grootvader had hij geen andere
uitweg dan het recht in eigen handen te nemen. De vele aanwijzingen van incest
door zijn schoonzoon werden door het West-Vlaamse gerecht niet serieus genomen,
en dat was geen toeval. De machtige familie Saelens had banden binnen justitie,
en die hielden Stijn de hand boven het hoofd, aldus de advocaten van
Gysel-brecht. 'Voor André Gyselbrecht was maar één ding belangrijk in zijn
leven', aldus zijn advocaat. 'En dat was het geluk, het welzijn en de veiligheid
van zijn kinderen en kleinkinderen.'

Beschuldigingen van incest/pedofilie en doofpotoperaties binnen justitie, dat
raakt zelfs 21 jaar na de Dutrouxaffaire bij veel Belgen nog steeds een
gevoelige snaar. Hoewel de incestzaak niet bewezen is, heeft André Gyselbrecht
een grote schare aanhangers die rotsvast in zijn verhaal geloven. Verscheidene
Belgische media schreven reconstructies in het voordeel van de arts. 'Als het
misbruik van zijn kleinkinderen waar is, verdient vader Gyselbrecht een
standbeeld', schreef een lezer naar Het Laatste Nieuws.

Tegelijk wordt slachtoffer Stijn Saelens in de Belgische media met de grond
gelijkgemaakt. Volgens verschillende artikelen liep de zweverige kasteelheer
altijd en overal op blote voeten, zelfs in restaurants. Hij zou in urinetherapie
geloofd hebben - genezen door je eigen urine op te drinken - en wilde toetreden
tot een Australische sekte. Zijn dorpsgenoten noemen hem een 'rare kwiet'.

Een extra bron van wantrouwen tegenover justitie is dat de kasteelmoord niet
voor een volksjury wordt behandeld, zoals de advocaten van dokter Gyselbrecht
hadden gevraagd, maar voor een beroepsrechter. Door een hervorming in de
Belgische rechtspraak is de volksjury tegenwoordig voorbehouden aan
uitzonderlijke gevallen. Gyselbrechts advocaten wilden dat voor de kasteelmoord
zo'n uitzondering werd gemaakt, want in een zaak vol emoties en morele dilemma's
oordelen gewone burgers doorgaans milder dan beroepsrechters. Het gerecht
oordeelde anders.

Volgens justitie is een rechtszaak met beroepsrechters efficiënter. Zo zou het
proces van de kasteelmoord in een vijftal dagen afgehandeld moeten worden, in
plaats van in een wekenlang juryproces. Van de 36 getuigen die de advocaten
wilden oproepen, heeft de rechtbank er daarom slechts elf aanvaard. Gyselbrechts
advocaten zien daar alweer een complot van justitie in en hebben verzet
aangetekend. Na de onverwachte bekentenis dinsdag is het proces tot nader order
uitgesteld. De uitspraak wordt ten vroegste dit najaar verwacht.

Evert de C. (53)

Uitbater van hotel en growshop in Zeeland, wordt gezien als geldkoerier en
tussenpersoon tussen Pierre S. en Ronnie van B. Ontkent elke betrokkenheid.

Één slacht- offer, vier beklaagden, twee Neder- landers

Stijn Saelens (34)

Schatrijke, excentrieke kasteelheer, werd op 31 januari 2012 vermoord, wordt
beschuldigd van incest met zijn kinderen.

André Gysel-brecht (66)

Schoonvader van Stijn Saelens, gerespecteerd huisarts, wordt ervan verdacht
opdracht te hebben gegeven tot moord op Saelens. Zegt dat hij zijn schoonzoon
alleen 'een lesje wilde leren'.

Franciscus 'Roy' L. (38)

Klusjesman uit Tilburg, neef van overleden huurmoordenaar Ronnie van B.,
bestuurde wagen waarmee Van B. naar Saelens' kasteel reed en hielp lijk van
Saelens begraven. Minimaliseert zijn eigen rol, en zegt dat hij niet wist van
moordplannen.

Pierre S. (66)

Oude boezemvriend van André G., beroepscrimineel, zocht op vraag van André G.
naar een huurmoordenaar. Heeft bekend. Doet zijn rol af als 'een dwaze
vriendendienst'.




Bekijk de oorspronkelijke pagina:

LOAD-DATE: 2 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              173 of 200 DOCUMENTS



                                 de Volkskrant

                               2 mei 2017 dinsdag

Geducht wapen in campagne Macron

BYLINE: PETER GIESEN

SECTION: Ten Eerste; Blz. 6, 7

LENGTH: 747 woorden



HIGHLIGHT: Brigitte Trogneux speelt van het begin af aan een grote rol in het
politieke avontuur van Macron. IJdelheid is de achilleshiel van het duo.

De beslissing in de Franse presidentsverkiezingen nadert. Wie zijn eigenlijk de
echtgenoten van Emmanuel Macron en Marine Le Pen? Hun rollen in de campagne
verschillen sterk.


profiel mevrouw Macron


'Brigitte! Brigitte!', scandeerden de aanhangers van Emmanuel Macron op
zondagavond 23 april, toen hun kandidaat de meeste stemmen had gekregen in de
eerste ronde van de Franse presidentsverkiezingen. Brigitte Trogneux stond op
het podium als een ster, met evenveel glamour als haar echtgenoot, de jonge
politicus.



Brigitte Trogneux (64) is alomtegenwoordig in de campagne van Macron. Ze is een
geducht wapen. Het uitgekauwde feit dat ze 24 jaar ouder is dan haar echtgenoot
bevestigt het imago van Macron als een eigenzinnige kandidaat. Een man die niet
in een hokje van links of rechts valt te plaatsen, iemand die afwijkende keuzes
durft te maken.

Trogneux is Macrons steun en toeverlaat, zijn mentor en coach. In de
documentaire Macron, la stratégie d'un météor is te zien hoe ze met haar
echtgenoot een belangrijke toespraak oefent: 'Schatje, die passage is te lang.
Je stem zakt, terwijl je daar juist harder moet gaan spreken.' De rol is haar
toevertrouwd, als voormalig lerares Franse literatuur, klassieke talen en drama.
'Soms is Macron net een kleine jongen die een uitbrander van zijn lerares
krijgt', zei een fotograaf die het duo gevolgd heeft.

Macron en Trogneux komen allebei uit Amiens. Macron is zoon van een neuroloog en
een kinderarts, Trogneux komt uit een familie van chocoladefabrikanten. Ze geeft
les op een prestigieuze school - oorspronkelijk van de jezuïeten - en trouwt met
de bankier André-Louis Auzière, met wie ze drie kinderen krijgt. Haar middelste
dochter zit bij Macron in de klas, als ze hem leert kennen. 'Ik heb hem nooit
als een leerling beschouwd', zei Trogneux achteraf. 'Hij was slimmer dan de
leraren.'

In 2007 trouwen Macron en Trogneux. Hij is zakenbankier bij De Rothschild, laat
miljoenen liggen om adjunct-secretaris-generaal van het Elysée te worden en
daarna minister. Als hij in het voorjaar van 2016 zijn politieke avontuur met En
Marche! begint, maakt Brigitte daar meteen deel van uit.

In april verschijnen ze op de voorpagina van Paris Match, Emmanuel in een
klassiek donkerblauw pak, Brigitte in een elegante jurk. Ze zijn op weg naar een
staatsdiner in het Elysée met koning Willem-Alexander en koningin Máxima. 'Samen
op weg naar de macht', luidt de kop. Binnenin bezingt Brigitte haar echtgenoot:
'Hij is een ridder, een personage van een andere planeet die een zeldzame
intelligentie aan een uitzonderlijke menselijkheid paart', zegt Trogneux.

Op slag zijn Macron en Trogneux een societypaar. Paris Match zet ze graag op de
voorpagina, dan wordt het tijdschrift goed verkocht. In de zomer van 2016 staan
ze er weer in. Trogneux in badpak, Macron in poloshirt en shorts. We zien hoe
Macron in zijn vakantiehuis in Biarritz de laatste hand legt aan zijn boek
Révolution, terwijl Brigitte teder een hand op zijn schouder legt. Spontane
vakantiefoto's zijn het niet, daarvoor is Brigitte te mooi opgemaakt en Emmanuel
te zorgvuldig gekapt. Het huwelijk van Trogneux en Macron is een wapen geworden
in de strijd die Macron naar het Elysée moet voeren.

Hun quasispontane, maar zorgvuldig uitgedachte mediastrategie wekt ook ergernis.
Er duiken bijtende commentaren op. 'De politiek is niet bedoeld om iemand van
zijn narcistische verwondingen te genezen', zegt een anonieme politicus. 'Mensen
zeggen tegen Macron dat hij de Franse Kennedy is, en daar is hij in gaan
geloven', verklaart een andere.

IJdelheid is de achilleshiel van het duo Macron-Trogneux. Ze nemen het applaus
wel erg gretig in ontvangst, ze zijn soms een beetje te zeker van hun zaak.
Nadat hij in de eerste ronde op kop was geëindigd, vierde Macron feest in
brasserie La Rotonde in Montparnasse. De commentaren waren vernietigend. Als een
echte Franse politicus trok hij zich terug in een gerenommeerd restaurant met
zijn getrouwen uit de Parijse microkosmos, ver weg van het gewone volk. Bij al
haar kwaliteiten lijkt Brigitte Trogneux, die zichzelf schertsend omschrijft als
'de voorzitter van de Macron-fanclub', niet de meest aangewezen persoon om haar
echtgenoot met beide benen op de grond te houden.


TOENADERING TOT CARLA BRUNI

Hoe serieus Brigitte Trogneux haar mogelijke toekomst als première dame neemt,
blijkt wel uit het feit dat ze toenadering heeft gezocht tot Carla Bruni, de
echtgenote van Nicolas Sarkozy. 'Ze heeft het goed gedaan. Men heeft haar zwaar
bekritiseerd, maar dat heeft ze met veel klasse doorstaan', zei Trogneux. Tot
een ontmoeting met Bruni is het overigens niet gekomen.




Bekijk de oorspronkelijke pagina: ,

LOAD-DATE: 2 May 2017

LANGUAGE: DUTCH; NEDERLANDS

GRAPHIC: Brigitte Trogneux met Emmanuel Macron rechts achter haar in
Oradour-sur-Glane afgelopen weekend.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              174 of 200 DOCUMENTS



                                 de Volkskrant

                             29 april 2017 zaterdag

De oorlog onder een vergrootglas

BYLINE: AD VAN LIEMPT

SECTION: Sir Edmund; Blz. 22, 23

LENGTH: 1316 woorden



HIGHLIGHT: Ook ruim zeventig jaar na de bevrijding verschijnen nog nieuwe titels
over de Tweede Wereldoorlog. Vaak is het werk van niet-professionals die
inzoomen op de eigen straat of naaste familie. Intrigerende
microgeschiedenissen.


Beschouwing


Hij zat in de financiële dienstverlening, raakte een periode zonder werk en
besloot zich in die tijd aan zijn grootste hobby te wijden: de geschiedenis van
de Tweede Wereldoorlog. Het leek hem interessant om uit te zoeken hoe het leven
zich in de bezettingstijd had ontwikkeld in de straat waar hij woonde, de Graaf
Willem de Oudelaan in Naarden.



Vorig najaar sloot Richard Mouw dat werk af met de uitgave van een boek, in
eigen beheer, gevierd met een bijeenkomst voor de hele buurt met toespraken en
een borrel. De Laan uit had hij het boek genoemd - een verwijzing naar het lot
van de Joden uit de straat. Hij behandelt alle bewoners van wie hij gegevens
heeft kunnen vinden: 'gewone' burgers, verzetsstrijders, Joden, collaborateurs.


Hij stuit, bijvoorbeeld, op de gebeurtenissen op nummer 28, waar een NSB'er in
augustus 1942 uiterst brutaal een Joods gezin het huis laat uitzetten, om er
vervolgens met zijn gezin in te gaan wonen. De NSB'er, Harmans geheten, werkt in
Amsterdam bij een onderafdeling van het deportatiebureau van de bezetter. Hij is
volslagen corrupt en loopt tegen de lamp als hij een bemiddelde Joodse aannemer
probeert te beroven van een enorm geldbedrag plus een grote hoeveelheid gouden
munten. Hij belandt tijdens de oorlog al in de cel, op last van de bezetter die
dit gedrag niet tolereert.

Na de oorlog wordt hij opnieuw vastgezet, nu door de Nederlandse recherche, op
verdenking van collaboratie. Harmans en zijn gezin moeten het huis teruggeven
aan de Joodse familie, die met succes was ondergedoken. De beide families
spannen nog jaren processen tegen elkaar aan over het eigendom van meubels en
ander huisraad. Mouw heeft het allemaal uitgezocht en nauwgezet beschreven. Dat
deed hij ook met allerlei andere grote en kleine drama's in de Graaf Willem de
Oudelaan. En hij biedt de lezer daarmee een bijzonder leerzaam inkijkje in
zomaar een Nederlandse straat.

Dit soort fascinerende microgeschiedenissen krijgt de geïnteresseerde lezer
momenteel in opmerkelijke hoeveelheden gepresenteerd. Het is de nieuwste fase in
de manier waarop we de Duitse bezetting beschreven zien. Degenen die de laatste
jaren, vooral in april en mei, verzuchtten dat het onderhand maar eens afgelopen
moest zijn met al die boeken over de Tweede Wereldoorlog, zullen nog even geduld
moeten hebben: de stroom is nog lang niet opgedroogd. Integendeel, er dienen
zich nieuwe onderzoekers aan die met ontembare energie kwesties uit de
bezettingsperiode uitpluizen en op papier zetten. Het zijn vooral
niet-professionals: ze bijten zich vast in micro-historie en
familiegeschiedenissen en brengen in veel gevallen verhalen boven water die ons
beeld van die periode opnieuw verder inkleuren en completeren.

Lang niet alles bereikt de boekhandel. Als uitgevers er geen brood in zien
besluiten de auteurs vaak tot de productie van enkele tientallen boeken via on
demand. Toch een boek, toch de geschiedenis voor de kinderen en kleinkinderen
vastgelegd, toch een bekroning van jarenlang geploeter in archieven en op de
zolderkamer.

Jan-Willem van den Braak ziet zijn werk beloond met een echt boek: Spion tegen
Churchill, uitgegeven door WalburgPers. Van den Braak was directeur bij VNO-NCW
en dook na zijn pensionering in het verhaal van een bijna-naamgenoot: Jan Willem
ter Braak, een Nederlander die zich in het begin van de oorlog meldde bij de
Duitse Abwehr.

Deze Ter Braak liet zich, net als een kleine twintig anderen, als spion boven
Engeland droppen om daar inlichtingen te vergaren en per radiozender naar
Berlijn te sturen. De tamelijk knullige operatie loopt uit op een catastrofe
voor de betrokkenen: bijna alle spionnen worden direct gegrepen en óf
geëxecuteerd óf gedwongen voor de Engelsen te gaan spioneren. Ter Braak (dat is
trouwens een pseudoniem - de man heet Fukken, maar beseft dat die naam zijn
leven in Engeland niet gemakkelijker zal maken) houdt het nog behoorlijk lang
uit, maar is volstrekt eenzaam, heeft geen inkomsten en krijgt geen contact met
zijn opdrachtgevers. Ook voor hem loopt het avontuur fataal af.

Hoe precies - dat heeft Van den Braak na knap speurwerk achterhaald. Hij vindt
een rapport dat de Britse inlichtingendienst MI5 na de oorlog over de
merkwaardige Nederlandse spion heeft opgesteld, en hij komt er ook achter dat
hij in Nederland, in Noordwijk om precies te zijn, een verloofde heeft
achtergelaten die hij nooit over zijn geheime missie heeft ingelicht. Het is een
bizar verhaal, zeker als je je realiseert dat Fukken een halfbroer is van een
van de belangrijkste Jodenjagers van Amsterdam, Willem Briedé, na de oorlog bij
verstek veroordeeld, maar nooit gepakt en in Duitsland gestorven. Engelbertus
Fukken - hoofdpersoon in een krankzinnige geschiedenis die er 75 jaar over
gedaan heeft om uit de krochten van de Britse en Nederlandse archieven te worden
opgediept.

En dan is er het verhaal van Isabel van Boetzelaer. Ze heeft haar ouders
bevraagd over hun verleden en deed de ene verbazingwekkende ontdekking na de
andere. Haar moeder was Duitse, afkomstig uit een familie die zich tegen de
nazi's had verzet. Haar vader ging als jongen bij de Waffen-SS en had daarna een
leidende rol gespeeld bij een foute afdeling van de Haagse politie. Hij werd tot
levenslang veroordeeld, maar kwam in 1957 vrij. Kort daarna ontmoette het
tweetal elkaar op de tribune van een concours hippique in Duitsland en uit die
relatie kwam Isabel voort.

Vader Willem had al een scheiding achter de rug: hij was als tiener verliefd
geworden op de dochter van NSB-burgemeester Westra van Den Haag en dacht zijn
kansen te vergroten door dienst te nemen bij de Waffen-SS. Dochter Isabel heeft
het strafdossier van haar vader bestudeerd en concludeert eerlijk: 'De strafmaat
voor mijn vader was terecht.' Het meest aangrijpende deel van het boek betreft
de periode dat Willem in de gevangenis zit en zijn moeder hem, bijna als enige,
niet in de steek laat. Ze schrijft hem elke week een brief, zeshonderd in
totaal. Isabel heeft ze allemaal gelezen, ze citeert er geregeld uit. Bijzonder:
brieven van moeders van politieke delinquenten worden zelden openbaar.
Oorlogsouders heet Isabels boek - ook zij vond een uitgever (Just Publishers).

Het is een opmerkelijke trend - de beschrijving van de bezetting zoomt steeds
verder in, op families, op straten, op individuen. En ook op onbekende
fenomenen. Zo valt in een boek over de oorlog in de Hoekse Waard het verhaal te
lezen van bakker Terdu uit Klaaswaal die in januari 1945 nog steeds brood
bezorgt met paard en wagen. Op een kwade dag kruisen twee Duitse soldaten zijn
pad, ze vorderen zijn paard. Terdu ziet zijn handel gevaar lopen, maar kan er
niets tegen doen, hij moet toezien hoe de twee zijn paard proberen uit te
spannen.

Dat valt lang niet mee, de een wordt door het paard getrapt, de ander, die het
hoofdstel probeert af te doen, wordt gebeten. Het paard stelt zich hevig teweer
en uiteindelijk besluiten de militairen om het er maar bij te laten zitten. Ze
druipen vloekend en scheldend af. Bakker Terdu verklaart later dat het een
ingreep van de Allerhoogste moet zijn geweest. Zijn trouwe paard heeft ervoor en
erna nooit enige vorm van wederspannigheid getoond.

Er is maar één conclusie mogelijk: het dierenverzet heeft écht bestaan.

NON-FICTIE

Richard Mouw: De Laan uit

Eigen beheer; 215 pagina's; € 19,95.

NON-FICTIE

Loek Dekker, Gerda den Hartog, Dini Heijden, Dick Snijders, Simon Brand: Oorlog
in de Hoeksche Waard 1940-1945

Museum Hoekschewaard; 176 pagina's; € 17,95.

NON-FICTIE

Jan-Willem van den Braak: Spion tegen Churchill

Walburg Pers; 224 pagina's; € 19,95.

NON-FICTIE

Isabel van Boetzelaer: Oorlogsouders

Just Publishers; 288 pagina's; € 19,95.

Op nummer 28 liet een NSB'er in 1942 een Joods gezin het huis uitzetten om er
zelf te gaan wonen

Van Boetzelaer heeft het dossier van haar vader bestudeerd en concludeert dat
zijn straf terecht was




Bekijk de oorspronkelijke pagina: ,

LOAD-DATE: 28 April 2017

LANGUAGE: DUTCH; NEDERLANDS

GRAPHIC: Ansicht van de Graaf Willem de Oudelaan in Naarden, waar Joden,
verzetsstrijders en collaborateurs woonden.
Richard Mouw: De Laan uit
Loek Dekker, Gerda den Hartog, Dini Heijden, Dick Snijders, Simon Brand: Oorlog
in de Hoeksche Waard 1940-1945
Jan-Willem van den Braak: Spion tegen Churchill
Isabel van Boetzelaer: Oorlogsouders

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              175 of 200 DOCUMENTS



                                 de Volkskrant

                             29 april 2017 zaterdag

100 dagen Trump en zijn verrassende achterban in Wisconsin

BYLINE: DOOR MICHAEL PERSSON FOTO'S SANNE DE WILDE

SECTION: Zaterdag; Blz. 13, 14, 15

LENGTH: 2629 woorden


Het leven in Waumandee - Trump-stemmers


De burgemeester van Mondovi ontvangt zijn bezoek gekleed in een korte broek met
stripfiguurmotief en met zijn hond aan de lijn op de picknickplaats aan de rand
van zijn stad. Hij wilde niet afspreken in zijn kantoor of in een koffietentje:
de zon schijnt, de lange winter in Wisconsin lijkt voorbij en Treig Pronschinske
wilde naar buiten. En dat kan ook in bermuda.



Hij houdt van deze plek. Dit, zegt hij, is de plek waar hij de verkiezingen
heeft gewonnen. 'Hier komen de mensen bij elkaar voor hun festiviteiten. Ik heb
op alle barbecues en parades van mijn district pamfletten uitgedeeld. Weer zo'n
politicus, hoorde je de mensen zeggen. Dan liet ik ze mijn handen zien. Ik zei:
hiermee heb ik mijn brood verdiend. Hiermee zorg ik voor mijn familie. Ik ga ook
voor jullie zorgen.'

Pronschinske (38) is een vertegenwoordiger van de nieuwe politiek, hier in
Buffalo County, een district gedrapeerd over de heuvels langs de Mississippi, de
grote Amerikaanse rivier die hier in het noorden van het land begint. Toen
Donald Trump in dit district vorig jaar de Republikeinse voorverkiezingen won,
zag Pronschinske, een bouwvakker en vrijwillige brandweerman en burgemeester,
dat er voor hem ook een grotere politieke toekomst in het verschiet moest
liggen.

Hij werd de Republikeinse kandidaat voor het parlement van Wisconsin en stootte
de favoriete zittende Democraat, een dubbel afgestudeerde man in pak, van de
troon. 'Ik ben een van jullie, zei ik tegen de mensen. Dat kon mijn tegenstander
niet zeggen.'

Niet alleen Pronschinske won in Buffalo County de verkiezingen van 8 november,
maar ook Trump, die andere voorvechter van de gewone man. Voor het eerst sinds
1984 koos dit district voor een Republikeinse president, en daarmee was dit een
van de districten die de nieuwe politieke kleur van Wisconsin bepaalden.
Wisconsin op zijn beurt was een van de staten die de nieuwe politieke kleur van
het land bepaalden. Sterker nog: Wisconsin gaf de doorslag, om twee uur 's
nachts. In de gangen van het congrescentrum in New York waar duizenden
Clinton-aanhangers de overwinning kwamen vieren, vloeiden tranen van
verbijstering, Wisconsin deed er toch helemaal niet toe? Clinton had er zelf
niet eens campagne gevoerd.

Wisconsin deed er dus wél toe. Nu is de winnaar van toen honderd dagen aan de
macht en is de vraag: wat vinden ze ervan, die lui in Buffalo County, die hem
destijds de winst hebben bezorgd?

Pronschinske is daar helder over. Hij is voor 80 procent tevreden, zegt hij.
Maar voor echte antwoorden moeten we elders zijn. Ga naar Waumandee, zegt
Pronschinske. 'Dat is het hart van mijn district. Daar zit een soort
Trump-stemmers waarvan je niet veel hoort. In Waumandee leven ze een ander
leven, een gezond familieleven. Het is een eenvoudig leven. Ze zijn niet boos of
gefrustreerd, het zijn mensen die vooral hun eigen leven willen leiden en met
rust gelaten willen worden. In Waumandee weten ze hoe Amerika eruit moet zien.'


Het is een half uur rijden naar Waumandee. De weg wordt steeds smaller en
bochtiger en duikt van het plateau de dalen in om weer omhoog te klimmen. Dan
gaat de weg schuin omhoog tegen een heuvelrug om daarachter te belanden in een
verrassend brede vallei. Verspreid over de glooiingen staan boerderijen met rode
schuren en graansilo's. Op de erven staan de groen-gele tractors van John Deere.
De gazons rond de boerderijen zijn goed gemaaid, de pick-uptrucks zijn vuil en
groot, en in de schuren zijn stevige zwart-witte koeien te zien - dit is niet te
vergelijken met de rustbelt of de Appalachen, de achtergebleven streken met hun
armoede en pijnstillerverslaving en verborgen werkloosheid, waarvan we de
stereotiepe boze witte Trump-stemmer kennen. Hier is het best lieflijk. Rijk is
het niet, maar rijk genoeg, zo lijkt het.

Dit is de kern van Wisconsin. Al honderdvijftig jaar worden hier koeien
gemolken, meegenomen door de Duitse en Poolse kolonisten die zich hier vestigden
en van wie de achterachterkleinkinderen nu rondlopen op de plek die zij toen
uitkozen. Het is hier al anderhalve eeuw hetzelfde, zou je haast denken.

Maar dan, in deze volledig blanke omgeving, passeert een pick-uptruck met een
Mexicaan achter het stuur. Waar gaat die heen?

Voor de herberg van Waumandee, een voormalige pleisterplaats voor de postkoets
van Winona naar Eau Claire, staan nog steeds de houten hekjes waaraan je je
paard kunt vastbinden. Binnen zit Bob Sendelbach, een boer, met een biertje aan
de bar. Zijn betovergrootvader kwam in 1858 uit Duitsland via New Orleans naar
het noorden en vond een plekje in deze vallei. Sendelbach heeft nog de
eigendomsbewijzen van de grond die zijn voorouders kochten, met de namen van de
presidenten James Buchanan, Abraham Lincoln en Ulysses S. Grant erop.

'Dat was legale immigratie', zegt hij - het cruciale criterium voor veel van de
boeren hier. 'Wat we nu zien is illegaal. Wat is er zo moeilijk te begrijpen aan
het woordje illegaal?'

Hier in de vallei werken tientallen illegale Mexicanen bij de grotere
boerderijen. Voor Sendelbach is de bouw van een muur langs de grens met Mexico
nog steeds een prioriteit. Dat Trump daar nog niet mee is begonnen, maakt hem
niet zo veel uit. De nieuwe hardheid heeft hoe dan ook effect, signaleert hij.
'Grenswachten doen veel beter hun werk. Er zijn 70 procent minder illegalen het
land binnengekomen. Trump heeft nu al een afschrikwekkend effect, zelfs zonder
de muur. Ik snap niet dat de media zegt dat hij zijn belofte niet nakomt.'

Het zijn het Huis en de Senaat die dwarsliggen, zegt Wendy Pyka, een 40-jarige
onderwijzeres verderop aan de bar. 'En of hij zijn beloften probeert na te
komen! Holy crap! Er worden overal rechtszaken aangespannen. Dat betekent toch
dat hij serieus is? Hij zoekt de grenzen op. Ik noem dat geen falen. Ik noem dat
proberen. Hij neemt een positie in en trekt zich niet terug. Kijk ook naar die
bommen op Syrië. Hij laat niet met zich sollen. He means business.'

Republikeins of Democraat voelen de meeste boeren zich hier niet, in Waumandee.
Ze kiezen uit de keuze die ze hebben. Pyka, die acht jaar geleden Obama stemde,
vindt nog steeds dat Obama 'heel veel goed' heeft gedaan. 'Hij heeft het land
uit de shit gehaald. De crisis was enorm. Dat heeft hij echt knap gedaan.' Maar
daarna heeft hij niet doorgepakt. 'Hij heeft niet de juiste middenklasse
geholpen', vindt Pyka. 'Hij deinsde terug. Dat zag je ook in Syrië. Obama deed
niet wat Amerika had moeten doen. Trump wel.'

Zij denkt dat een muur niet zo veel zal helpen tegen illegalen: die komen er
toch wel langs. Zij legt de fout niet zozeer bij hen, maar bij de Amerikaanse
werkgevers die illegalen in dienst nemen. 'Dat daar dan mensen op afkomen, is
niet zo raar. Ze komen hier ook maar gewoon naartoe om geld te verdienen voor
hun familie.'

Maar ligt de fout dan bij de werkgevers? Er zijn toch geen Amerikanen die dat
werk nog willen doen? De boeren moeten toch wel, als ze willen dat hun koeien
gemolken worden?

'Maar waarom moeten die boeren dan zo groot worden dat ze illegalen nodig hebben
om de koeien te melken?', zegt Sendelbach. 'Ik red het toch ook met zeventig
koeien. Waarom moet iemand er zevenhonderd hebben? Alleen maar om meer melk te
produceren, die toch niet wordt verkocht?'

Dat is een van de kenmerken van het Trumpiaanse populisme in deze streken.
Kapitalisme en conservatisme, normaal gesproken twee kanten van de rechtse
medaille, staan in deze vallei lijnrecht tegenover elkaar. De kleine
traditionele boeren, die nog op dezelfde hoeveelheid grond met dezelfde
hoeveelheid koeien leven als vier generaties voor hen, verfoeien de
schaalvergroting die tot overschotten kunnen leiden (zeker nu Canada met een
Eigen Melk Eerst-beleid is begonnen), tot lagere melkprijzen, tot de noodzaak
van illegale werknemers, en vaak ook tot rijkere buren.

Hier in de vallei richt de afgunst en afkeer zich vooral op John en Nettie
Rosenow, die de grootste boerderij hebben en de meeste illegalen in dienst. Het
zijn progressieve Democraten, die hun gastarbeiders redelijk betalen (10 dollar
per uur), hooguit acht uur per dag laten werken en ze hebben gehuisvest in de
oude school van Waumandee. Sendelbach, die in de boerderij tegenover hen woont,
ziet het knarsetandend aan. Maar ze hebben het er nooit over, met elkaar. Dit is
zo'n streek waar de bewoners elkaar altijd groeten als ze voorbijrijden en
elkaar helpen als er een tornado overkomt. Maar meningsverschillen worden
zwijgend uitgevochten.

Er schijnen ook Trump-aanhangers te zijn die illegalen in dienst hebben, maar
die houden zich gedeisd. In de vallei komt Billy Bremer misschien het dichtst in
de buurt, zegt zijn neef Nick. Bill Bremer werkt niet met illegalen, maar vraagt
tijdelijke stagevisa voor zijn helpers aan. Mexicanen heeft hij niet; die vonden
zijn schuur te koud.

Bremer, een weduwnaar met vijf kinderen, een rood hoofd en een lichaam vol
energie, heeft een boerderij aan het begin van de vallei met een paar honderd
koeien. Een doofstomme, half-tandeloze knecht, die Bremer heeft aangenomen toen
een andere boerderij het voor gezien hield (ze communiceren in een
geïmproviseerde gebarentaal), haalt deze middag het ene na het andere kalf uit
drachtige koeien ('Storm op komst, dat voelen ze', zegt Bremer) terwijl zijn
kinderen binnendruppelen voor het eten. Zijn op een na jongste zoon (11) rijdt
tond over het erf op een crossbrommer die hij een paar dagen eerder voor zijn
verjaardag heeft gekregen. 'Wist je dat mijn jongste zoon op dezelfde dag jarig
is?', vraagt Bremer. 'Ik had vroeger altijd pas na het oogsten, na 4 juli, weer
tijd voor mijn vrouw.'

Hij is ook een Obama-stemmer die op Trump is overgestapt. 'Ik vond dat Obama een
kans moest krijgen, als eerste zwarte president. Maar ik verwachtte meer van
hem. De economie hier is sindsdien op hetzelfde niveau gebleven. Het was tijd
voor verandering.'

Trump heeft een 'contract' met zijn kiezers opgesteld, een lijst beloftes voor
de eerste honderd dagen in het Witte Huis. Voor veel media is het een lijst om
de president op af te rekenen. Voor veel van zijn kiezers is het hooguit een
intentieverklaring. 'Ik ben boer, ik weet dat dingen tijd kosten. Je doet wat je
kan op een dag, en wat je niet kan doen doe je morgen. Je zaait aan het begin
van het jaar, en dan duurt het maanden voor je kunt oogsten. Honderd dagen? Voor
infrastructuur? Obamacare? De belastingen? Dat zijn projecten die allemaal veel
meer tijd kosten.'

Hij vond dat Trump er aan het begin te hard invloog, zeker met de
moslimblokkade. 'Dat heeft te veel Amerikanen tegen de haren in gestreken. Het
was een onnodig grove maatregel.' Ook met de voorgenomen afschaffing van
Obamacare ging hij te hard, volgens Bremer. 'Obamacare was in principe goed
bedoeld; er zijn veel meer mensen door verzekerd. Ik wilde helemaal niet dat
Obamacare wordt geschrapt als dat had betekend dat er een slechter plan voor in
de plaats was gekomen.'

Zelf was hij 35 duizend dollar kwijt aan de chemokuur van zijn vrouw, en
sindsdien weet hij hoe noodzakelijk ziektekostenverzekering is. 'Trump zal met
het Congres moeten werken om een goede oplossing te vinden. Ik heb daar wel
vertrouwen in. Hij begint de laatste weken iets presidentiëler te worden. Hij
zal politieker worden.'

Hij zet het avondeten klaar: zijn moeder heeft spätzle gemaakt, noedels met ui
en gesmolten kaas. De kinderen eten er chips bij en ijs, overgoten met Fanta.

Bremer heeft een genuanceerde mening: als boer ziet hij de opwarming en zag hij
de zware eens-in-de-honderd-jaar storm die vorig jaar de bruggen in de vallei
wegsloeg. Hij is voor wind- en zonne-energie en daarmee veel klimaatbewuster dan
Trump.

Maar net als veel Trump-stemmers hier is Bremer vergevingsgezind. Bremer zou nog
steeds op hem stemmen, zegt hij, net als 96 procent van de Trump-stemmers nu nog
hetzelfde zou doen. Ze negeren of vergoelijken de schandalen en uitglijders - de
Russische kwestie, zijn verstrengelde belangen, de omgang met het buitenland -
en zien Trump werken voor de economie, met zijn deregulering en
belastingplannen. Zelfs al komt dat vooral de grote bedrijven ten goede, dan nog
denkt Bremer dat het nodig is voor banen en groei. Eindelijk gebeurt er wat,
denkt hij, en dat is goed. 'Je moet niet te lang in de modder blijven zitten,
anders verdrink je.'

Ook over Mexicanen denkt hij heel anders dan Trump. Verkrachters? Gevaarlijk?
'Dat slaat nergens op. Maar ik vind ook wel dat je de immigratie moet inperken',
zegt hij. Zijn kinderen gaan naar school in de eerstvolgende stadje, Arcadia,
waar veel Mexicanen in de meubelfabriek werken. De school moest uitbreiden om de
latinoleerlingen te herbergen, en die kosten komen allemaal bij de
belastingbetalende boeren terecht. Zijn jongste zoon kon het eerste jaar in zijn
klas nauwelijks met vriendjes praten, omdat die geen Engels spraken. 'We dachten
erover de kinderen naar een privéschool te sturen, maar uiteindelijk hebben we
dat toch niet gedaan. Het tweede jaar ging het beter met de taal van die
Mexicaanse kinderen. En bovendien: als onze kinderen nu niet leren omgaan met
immigranten, wanneer gaan ze het dan leren?

Uit de stal van een grote boerderij bij de ingestorte brug klinken Mexicaanse
geluiden. Roberto de Astacinga (37), een stevige kleine kerel met een grote
lach, heeft net zijn werkkaart in de daarvoor bestemde gleuf gestoken - boer
John Rosenow heeft gewoon een prikklok voor zijn illegalen. Hij loopt nu met een
kar vol flessen met dikke spenen langs de kalveren, die hun eigen fabrieksspul
krijgen zodat de melk van hun moeders naar de consument kan. Nee, moeilijk is
het werk niet: in het dorpje Astacinga bij Veracruz was hij ook boer, maar dan
met geiten. Het moeilijkste is dat hij zijn dochter van 2 al twee jaar niet
heeft gezien. Op zijn mobieltje luistert hij zo vaak hij kan naar de
geluidsfragmenten met haar stem, die van duizenden kilometers verderop naar hem
toe zijn gestuurd, zelfs haar huilbuien.

Of hij bang is voor de nieuwe deportatiedreiging? Dat valt mee, zegt De
Astacinga. 'Het is erger voor de mensen die hun familie hier hebben en willen
blijven. Ik wil hoe dan ook terug, over drie jaar. Als ik eerder weg moet kan ik
alleen minder geld voor mijn familie verdienen. John heeft straks het grootste
probleem.' John Rosenow (67) zegt dat zijn boerderij ophoudt te bestaan zonder
immigranten. 'Zelfs werklozen willen niet in een boerderij werken. En
terugschalen kan niet, met alle investeringen die ik heb gedaan. De marges zijn
te klein.'

De Astacinga heeft 10 duizend dollar moeten betalen om hier te komen. Hij waadde
door de Rio Grande met een tas op zijn hoofd, werd aan de andere kant van de
grens opgepikt door mensensmokkelaars die hem in etappes via Dallas en Chicago
naar hier brachten. In Dallas moest hij rennen om aan de immigratiepolitie te
ontkomen, maar hij had geluk. Van zijn groep van veertien hebben zeven het
gehaald, vertelt hij.

Waumandee is niet de slechtste plek om te werken. Sommige van de mannen
(allemaal uit de omgeving van Veracruz) spelen pool in de herberg, zondagavond
zelfs met een Trump-stemmer, met een Corona of een tequila. Met hun keurig
gescheurde spijkerbroeken en mooi gekamde haren zijn ze de netste mannen van de
kroeg. Maar, zegt De Astacinga, het racisme is voelbaar. 'Het zijn de blikken.
Ze willen ons niet.'

Ook Rosenow weet hoe de Trump-stemmers in zijn dorp erover denken. Maar hij gaat
nooit met hen in discussie, dat is verspilde adem. Zelf is hij optimistisch.
'Wat juist is zal zegevieren.'

Waarom moeten boeren zo groot worden dat ze illegalen nodig hebben om de koeien
te melken? Alleen maar om meer melk te produceren, die toch niet wordt
verkocht?'

Ik heb er wel vertrouwen in. Trump begint de laatste weken iets presidentiëler
te worden




Bekijk de oorspronkelijke pagina: , ,

LOAD-DATE: 28 April 2017

LANGUAGE: DUTCH; NEDERLANDS

GRAPHIC: IN DE VALLEIMelkveehouder Billy Bremer, links, over de eerste periode
van Trump: 'Ik ben boer, ik weet dat dingen tijd kosten.'
NIEUWE TIJDEN Anna Schmitt (84): 'Illegale immigranten zijn wel een probleem,
maar de kleindochter van mijn vriendin gaat met een van hen trouwen. De retoriek
is veel te hard.'
MELKPRODUCTIE Met de klok mee van linksboven: de Mexicaanse arbeider Roberto de
Astacinga, de boeren Bob Sendelbach en Billy Bremer in Waumandee, Wisconsin.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              176 of 200 DOCUMENTS



                                 de Volkskrant

                             29 april 2017 zaterdag

Hoe de koning Nederland voor zich won

BYLINE: REMCO MEIJER

SECTION: Ten Eerste; Blz. 11

LENGTH: 633 woorden



HIGHLIGHT: Koning Willem-Alexander geniet een populariteit die hij als prins
nooit had. Wie zitten er achter die slimme imagoverandering? Allereerst de
koning zelf. Hij wist dat hij niet zozeer zichzelf, alswel zijn ambt kon
plooien.


Analyse pr-machine koninklijk huis


In het paleis op de Dam zaten vrijdagavond 150 gewone Nederlanders. Ze dineerden
met de koning. Hun opgetogenheid was voorafgaande aan het diner in alle media te
zien. Eerder in de week legde Willem-Alexander zijn hart op tafel bij de
empathische interviewer Wilfried de Jong. Heel Nederland sprak erover.



Voorheen ongevoeligen vonden de koning plots een aardige man. Hij geniet een
populariteit die in zijn studentenjaren voor onmogelijk werd gehouden. Wie
zitten er achter deze slimme positionering?

Allereerst de koning zelf. Hij wist bijtijds dat hij zou moeten werken met wie
hij is. 'Jezelf leren kennen', noemde hij dat in het televisie-interview met De
Jong. Wat wel te veranderen is: het ambt, dat om de persoon heen kan worden
geplooid. De zakelijke aanpak van Beatrix paste hem niet, was de analyse, en
schuurt met deze tijd. Daarin het is persoonlijke voorwaarde om succesvol te
zijn.

Geen troonopvolger is daarom beter voorbereid dan Willem-Alexander, terwijl het
uitgangspunt was dat hij niet in de mal van zijn moeder hoefde te stappen. De
particulier secretaris die hem gedurende die periode begeleidde, Jaap
Leeuwenburg, kwam tijdens die voorbereiding met een belangrijk idee:
Willem-Alexander zou overal waar hij zelfstandig een bezoek aflegde op een van
zijn aandachtsgebieden, even iets tegen de pers zeggen. Bij een sportevenement,
bij een watermanifestatie, tijdens een buitenlands bezoek.

Een natuurtalent met de media is de koning niet. Geleidelijk aan gaat het wel
beter en dat hij met zijn handen praat, soit. Anders dan zijn moeder heeft hij
grote belangstelling voor de manier waarop de media werken en benut hij de
mogelijkheden ervan, in plaats van ze louter als vijandig te zien.

Al jaren klopte RTL aan de poort voor interviews, maar pas na de
abdicatie-aankondiging van Beatrix kreeg de commerciële zender belet. Zowel het
inhuldigingsgesprek als het interview van woensdag was een co-productie van NOS
en RTL.

Daarnaast is de koning geïnteresseerd in nieuwe technologie. Koningsdag in
Tilburg was een grote handreiking aan vlogs, sitefilmpjes, Facebook en wat al
niet. Dat de rest van de koninklijke stoet daaraan meedoet, met name de prinsen
Constantijn en Maurits, duidt erop dat hierover in de familie wordt gesproken en
nagedacht.

Willem-Alexander heeft ook een nieuwe functie gecreëerd, die van persoonlijk
adviseur. Deze dient als zijn ogen en oren in de maatschappij. Pien Zaaijer is
de belangrijkste van deze adviseurs, al betrokken bij de inburgering van Máxima
en steun en toeverlaat van het paar.

Ook belangrijk is de jonge Olger van Dijk, die politiek assistent was van een
aantal bewindslieden, en voor de meer ervaren speechschrijver Jan Snoek. Verder
zijn de algemeen secretaris Eric Verwaal en diens plaatsvervanger Freek Manche,
afkomstig van het ministerie van Onderwijs, Cultuur en Wetenschap, belangrijk -
vooral voor binnenlandse optredens.

Dit team vergadert op paleis Noordeinde, waarbij ook RVD-directeur Herman
Quarles van Ufford aanzit, en staat voortdurend met elkaar in contact. Het doel
is Willem-Alexander een koning te laten zijn voor het hele volk, zonder de
voeling te verliezen met de Haagse circuits .

Ook op een ander vlak is het koningschap een voortdurende balanceeract: jetset
is ongewenst, maar een zekere grandeur hoort erbij. Natuurlijk moet hier Máxima
ook worden genoemd als voorname succesfactor. Niet voor niets noemde
Willem-Alexander haar in het interview met De Jong 'sparringpartner'.

En let wel, dit blijft Nederland: in oktober gaat het bij de
begrotingsbehandeling in de Kamer gewoon weer over de financiën van het
koningshuis.

Doel is Willem- Alexander een koning te laten zijn van het hele volk, zonder de
voeling te ver- liezen met de Haagse circuits




Bekijk de oorspronkelijke pagina:

LOAD-DATE: 28 April 2017

LANGUAGE: DUTCH; NEDERLANDS

GRAPHIC: Ontvangst Koning Willem-Alexander en koningin Máxima begroeten vrijdag
een van de gasten voor het diner in het Paleis op de Dam.
Pien Zaaijer
Hans Quarles van Ufford
Olger van Dijk
Eric Verwaal

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              177 of 200 DOCUMENTS



                                 de Volkskrant

                            27 april 2017 donderdag

Geef vaders twaalf weken vrij met de baby

BYLINE: DOOR LAURA DE JONG

SECTION: Ten Eerste; Blz. 12

LENGTH: 1285 woorden



HIGHLIGHT: De formatie biedt een kans op gezondverstandoplossingen voor slepende
problemen. Wat mag straks niet ontbreken in het regeerakkoord? Vandaag: verhoog
de arbeidsparticipatie van vrouwen en verruim het vaderschapsverlof.


Als het gaat om de arbeidsparticipatie van vrouwen, kan het nieuwe kabinet
eenvoudig flinke stappen zetten. De afgelopen jaren heeft de regering geprobeerd
het aantal werkende vrouwen op te krikken door te zorgen voor
kinderopvangtoeslagen, ouderschapsverlofregelingen en door het tegengaan van
beloningsdiscriminatie. Maar er verandert te weinig. Is dat een probleem? Ja.

Nog altijd kan ongeveer de helft van de Nederlandse vrouwen financieel niet op
eigen benen staan (van de hoogopgeleide vrouwen is 71 procent economisch
zelfstandig, van de laagopgeleide vrouwen 25 procent). Zij werken vaak in
deeltijd en verdienen minder dan 70 procent van het netto minimumloon. Deze
vrouwen zijn niet opgewassen tegen economische tegenspoed. Denk aan een
echtscheiding of het ontslag of overlijden van de partner.

Vrouwen hebben uiteraard zelf de verantwoordelijkheid financieel zelfredzaam te
zijn. Maar het is eenvoudig daar een handje bij te helpen, en ook nodig omdat
het niet vanzelf gaat. De formerende partijen kunnen betere voorwaarden stellen
om werk en zorg te combineren, vrouwen gelijke kansen te bieden en mannen en
vrouwen een gelijkwaardige rol in de opvoeding te laten spelen.

Traditionele taakverdeling


Een van de redenen dat het tot nu toe is mislukt, is dat de traditionele
rolverdeling in Nederland nog altijd hoog in het vaandel staat. Veel vrouwen
gaan minder werken bij de geboorte van het eerste kind. De opvoeding is het
domein van de vrouw, en een groot deel van de zorgtaken wordt op haar
afgeschoven. Zo besteden moeders ruim twee keer zoveel tijd aan de zorg voor de
kinderen en de huishouding als vaders. Deze traditionele taakverdeling - zij
zorgt, hij werkt - wordt door het Nederlandse kabinetsbeleid in stand gehouden.


Hoe dit te veranderen? De vier partijen die nu aan de formatietafel zitten
kunnen een krachtig signaal afgeven door een ruimhartiger vaderschapsverlof van
twaalf weken te organiseren, dat ingaat nadat het zwangerschapsverlof van de
moeder is afgelopen. Nu heeft de vader vijf dagen kraamverlof, waarvan drie
dagen onbetaald. Deze verlofregeling lijkt gebaseerd op de rolverdeling uit de
vorige eeuw. 'De overheid geeft hiermee het signaal af dat de vader niet meetelt
in de opvoeding', zegt Ilze Smit van kenniscentrum Rutgers en initiatiefnemer
van een petitie die pleit voor twaalf weken betaald vaderschapsverlof.

En dat terwijl veel jonge vaders juist meer tijd aan hun kind willen besteden
maar geen ouderschapsverlof durven opnemen omdat zij vrezen voor hun
carri[rekansen, blijkt uit onderzoek van het CBS. Die angst is terecht, stelt
socioloog aan de Erasmus Universiteit Laura den Dulk. 'Uit onderzoek blijkt dat
vaders die ouderschapsverlof aanvragen negatiever worden beoordeeld door hun
werkgever dan vrouwen: van die laatsten wordt het verwacht.' De overheid doet
weinig om die huiver weg te nemen. En zo blijft ouderschapsverlof vooral een
vrouwenzaak.

Vaderverlof is niet alleen goed voor de band tussen vader en kind, het draagt
ook bij aan de carri[re van vrouwen. Uit onderzoek in Zweden blijkt dat voor
elke maand die een vader verlof opnam, het inkomen van de moeder met 7 procent
steeg. Als vaders substantieel verlof krijgen, wordt ook de ongelijkheid tussen
mannen en vrouwen op de arbeidsmarkt aangepakt, voorspelt Smit. 'Een werkgever
zal het niet snel toegeven, maar als hij kan kiezen tussen een man van 30 jaar
of een vrouw van diezelfde leeftijd, wordt eerder de man aangenomen omdat bij
hem niet het risico bestaat dat hij vier maanden met zwangerschapsverlof zal
gaan.'

En ook de kans op zwangerschapsdiscriminatie wordt met de invoering van het
vaderschapsverlof verkleind. Volgens het College voor de Rechten van de Mens
heeft 45 procent van de vrouwen die de afgelopen vier jaar een kind heeft
gekregen een ervaring gehad die de Commissie Gelijke Behandeling als
discriminatie beschouwt. In IJsland zijn de zwangerschapsdiscriminatiecijfers
sinds de invoering van het vaderverlof gedaald. Verder blijkt uit onderzoek uit
de Scandinavische landen dat vaderschapsverlof een positieve uitwerking heeft op
de taakverdeling thuis. Mannen gaan meer doen in het huishouden.

VVD is nog niet overtuigd

Anders dan vijf jaar geleden hebben bijna alle politieke partijen uitbreiding
van het vaderschapsverlof in hun programma opgenomen. De partijen waarmee de VVD
onderhandelt willen geen vaderschapsverlof van dagen maar van maanden. D66 pleit
voor drie maanden betaald vaderschapsverlof tegen 70 procent van het loon, CDA
wil ouders samen drie maanden extra verlof geven en GroenLinks wil vier weken
kraamverlof voor vaders en daarnaast twee maanden betaald ouderschapsverlof.
Alleen de VVD zegt er in haar programma niets over. De liberalen verklaarden het
onderwerp onlangs 'controversieel', waardoor het wetsvoorstel van demissionair
minister van Sociale Zaken Lodewijk Asscher om het betaalde kraamverlof voor
vaders in 2019 uit te breiden van twee naar vijf dagen op de lange baan wordt
geschoven. CDA, D66 en GroenLinks zullen het dus in de formatie moeten regelen.


Internationaal gezien wordt Nederland langzamerhand de risee van het Westen. Het
OESO-gemiddelde is acht weken. In Duitsland, IJsland, Finland, Noorwegen en
Zweden hebben vaders negen weken of meer verlof. En ook de Europese Commissie
vindt nu dat vaders minimaal tien dagen betaald verlof moeten krijgen bij de
geboorte van hun kind. Als de formerende partijen het vaderschapsverlof nu
regelen, hoeven we niet door Brussel gedwongen te worden.

D66, GroenLinks en CDA zijn het er al over eens: twee dagen vaderschapsverlof is
niet meer van deze tijd, drie maanden moet de standaard zijn. Dat een
ruimhartiger vaderschapsverlof daarnaast zorgt voor een hogere
arbeidsparticipatie van vrouwen, moet toch ook de VVD - de partij voor de
hardwerkende Nederlander - uiteindelijk overtuigen?

de oplossing royale regeling

Zo kan het kabinet de traditionele taakverdeling doorbreken.

Twaalf weken

Verhoog het betaalde vaderschapsverlof van twee dagen naar twaalf weken. Dit
geeft vaders de kans om voor hun baby te zorgen, is goed voor de ontwikkeling
van het kind, maar zorgt ook voor betere carri[reperspectieven voor en een
hogere arbeidsparticipatie van vrouwen.

Specifiek vaderverlof

Reserveer specifiek verlof voor de vader. Wanneer de man en vrouw zelf mogen
beslissen wie het verlof opneemt, zie je dat vrouwen vaker het verlof opnemen.
Vrouwen verdienen vaak minder, dus is het in veel gevallen financieel
voordeliger als de vader doorwerkt. Landen als Duitsland, Portugal en IJsland
hebben daarom zogeheten daddy quota ingesteld: nemen vaders hun verlof niet op,
dan vervalt het.

Zelfstandig zorgen

Laat het vaderverlof pas ingaan als het verlof van de moeder is afgelopen. Als
de vader zelfstandig voor het kind zorgt, zorgt dat op de lange termijn voor een
gelijkwaardige positie van de man in de opvoeding.

Wettelijk vastleggen

Regel het betaald vaderschapsverlof per wet en niet per cao. Anders zullen
verschillen tussen sectoren blijven bestaan. Nu zie je dat ouderschapsverlof
voornamelijk in de vrouwelijke publieke sector wordt opgenomen. Terwijl de
verandering ook in mannensectoren moet gaan plaatsvinden.

Betaal vaders door

Zorg voor betaald vaderschapsverlof. Volgens het CPB bedragen de kosten voor
drie maanden betaald vaderschapsverlof tegen 70 procent van het loon ongeveer
200 miljoen euro op jaarbasis. Dat lijkt veel, maar het betaalt zich op de lange
termijn terug, blijkt uit onderzoek dat is uitgevoerd in opdracht van het
Europees Parlement in 2010. Overigens moet de overheid de kosten betalen zodat
kleine ondernemers niet de dupe worden.

Voor alle partners

Alle partners, ongeacht geslacht, moeten recht hebben op de verlofregeling.




Bekijk de oorspronkelijke pagina:

LOAD-DATE: 26 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              178 of 200 DOCUMENTS



                                 de Volkskrant

                             24 april 2017 maandag

AfD in de marge

BYLINE: HANS WANSINK

SECTION: Opinie en Debat; Blz. 17

LENGTH: 367 woorden



HIGHLIGHT: Na het vertrek van Frauke Petry valt er van Alternative für
Deutschland weinig meer te duchten.


commentaar


Met het vertrek van Frauke Petry, het televisiegenieke boegbeeld van Alternative
für Deutschland, is deze rechtspopulistische partij gedoemd tot de (uiterst
rechtse) marge van de Duitse politiek. Dit weekend veegde de AfD in op haar
partijcongres in Keulen de scherven bijeen; de nieuwe leiding zal geen potten
kunnen breken op weg naar de Bondsdagverkiezingen van september.



Zo spectaculair als de partij opkwam als kampioen van het protest tegen het
vluchtelingenbeleid van bondskanselier Merkel, zo snel is het met de AfD als
uitdager van het Duitse politieke establishment gedaan. De partij volgt hiermee
de klassieke populistische logica.

Alle populistische bewegingen bestaan uit buitenstaanders die zich uit naam van
het 'gewone volk' richten tegen het gevestigde politieke bestel, dat onvoldoende
oog zou hebben voor de vraagstukken die de kiezers bezighouden. Wir sind das
Volk was de leuze die in Dresden klonk in de protestmarsen tegen de
'islamisering van het Avondland'.

Wanneer de populistische spelbrekers plotseling aan het bestuurlijke spel willen
gaan deelnemen, raken ze van de harde kern van hun achterban vervreemd. Dat
overkwam ook Petry, die vorige week een motie indiende om de partij in de
richting van het politieke centrum te sturen. Dat betekende de bereidheid om
compromissen te sluiten met andere partijen om deel te nemen aan het
landsbestuur. Petry wilde bovendien dat de AfD ondubbelzinnig afstand zou nemen
van alle 'racistische, antisemitische en nationalistische ideologieën'.

Met die motie joeg Petry de hardliners onder aanvoering van Björn Höcke in de
gordijnen. Höcke werd berucht door zijn uitspraak dat Duitsland niet langer
excuses moet maken voor zijn naziverleden. Een uitspraak die de AfD een enorme
duikeling in de kiezergunst bezorgde. In verschillende deelstaten scoorde de AfD
vorig jaar 15 tot 24 procent, nu staat zij rond de 8 procent in de peilingen.

Intussen heeft de CDU/CSU-coalitie van Merkel zijn vluchtelingenstandpunt
ingrijpend naar rechts bijgesteld. Daarmee nemen de christen-democraten de AfD
de wind uit de zeilen. Die sterft af - bij gebrek aan relevantie.

AfD volgt de klassieke populistische logica




Bekijk de oorspronkelijke pagina:

LOAD-DATE: 24 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              179 of 200 DOCUMENTS



                                 de Volkskrant

                             22 april 2017 zaterdag

De waarschuwing van Houellebecq

BYLINE: MARTIN DE HAAN

SECTION: Sir Edmund; Blz. 18, 19, 20, 21

LENGTH: 1355 woorden



HIGHLIGHT: Wat gaat er mis in het land van het woord? Martin de Haan evalueert
Frankrijk aan de vooravond van de presidents- verkiezingen. Houellebecq,
constateert hij, legde bloot hoe gespleten het land is, al klopt zijn
voorspelling niet dat Hollande wordt herkozen. Wordt het dan Marine Le Pen? Wel
in de strip op de volgende pagina's. En ook nog een gesprek met H.L. Wesseling,
gerenommeerd Frankrijkkenner.


Beschouwing


Frankrijk, voorjaar 2022. Het is weer tijd voor de presidentsverkiezingen, vijf
jaar nadat de razend impopulaire socialist François Hollande op wonderbaarlijke
wijze is herkozen, enkel en alleen omdat zijn tegenstander in de tweede ronde
nog minder populair was: ook gematigd rechts stemde tegen de extreemrechtse
kandidate, Marine Le Pen van het Front National.



Maar in 2022 haalt de socialistische kandidaat, Manuel Valls, niet eens de
tweede ronde. Die eer is voorbehouden aan, opnieuw, Marine Le Pen en een
volstrekte nieuwkomer in de Franse politiek: Mohammed Ben Abbes, leider van de
in juni 2017 opgerichte Moslimbroederschap, die met steun van links én gematigd
rechts uiteindelijk ook de verkiezingen wint. Als eerste land in Europa krijgt
Frankrijk een islamitisch bewind.

Nog maar kortgeleden leek dit scenario, door Michel Houellebecq met duivels
genoegen verbeeld in de roman Onderworpen (2015), niet eens zo onwaarschijnlijk,
maar inmiddels zijn de kaarten heel anders geschud. Het begint al met François
Hollande: de eerste socialistische president sinds het linkse boegbeeld François
Mitterrand heeft er naar het algemene gevoelen zo weinig van gebakken dat hij
zich uit angst voor een totale afgang maar liever niet herkiesbaar heeft
gesteld. In 2017 heten de kandidaten tegen elke verwachting in niet Hollande of
Valls, Sarkozy of Juppé, maar Emmanuel Macron (En marche!), Jean-Luc Mélenchon
(La France insoumise), François Fillon (Les Républicains), Benoît Hamon (Parti
Socialiste) - en nog zeven anderen, onder wie natuurlijk de onvermijdelijke
Marine Le Pen, de enige die Houellebecq goed heeft 'voorspeld'.

Toch hoeft Onderworpen nu niet meteen bij het oud papier. De opkomst van de
extreem-linkse Mélenchon (32-urige werkweek, verlaging van de pensioenleeftijd
naar 60 jaar) en de Europagezinde links-liberaal Macron mag dan voor iedereen
inclusief Houellebecq een verrassing zijn geweest, de diepe verdeeldheid van de
Franse samenleving die het boek beschrijft, is er niet minder reëel om. Veel, zo
niet alles, draait bij deze verkiezingen om de vraag hoe de Fransen hun land
willen zien: als een pluralistische, dynamische schakel in het Europese en
mondiale raderwerk of als een bastion van gallische trots dat dapper weerstand
blijft bieden aan de buitenlandse indringer, of die nu mondialisering of
immigratie heet.

Dat klinkt bekend, na Brexit (52 procent voor, 48 procent tegen), Trump (popular
vote ruim verloren, electoral college ruim gewonnen) en onze eigen recente
politieke geschiedenis. De hele westerse wereld lijkt tot op het bot verdeeld:
dit is nu eens géén 'Franse uitzondering'. En net als overal elders is de
voornaamste demografische factor bij de maatschappelijke tweedeling het
opleidingsniveau. Slimme apen hebben de menselijke geschiedenis in gang gezet en
houden die draaiende, vaak ten koste van de minder slimme apen, en het is dan
ook logisch dat juist lageropgeleiden zich bedreigd voelen door alles wat er in
dit stormachtige tijdsgewricht op hen af komt.

Eerlijk gezegd verbaast zo'n antiliberale houding ons niet van de Fransen,
immers het chauvinistische volk bij uitstek, dat overigens nog niet eens in
staat is om goede aardappelen en bouwmaterialen voort te brengen (dus die zeulen
we zelf maar mee). Frankrijk is en blijft in onze beeldvorming een wat
achterlijk, door zichzelf geobsedeerd land, leuk voor een vakantie of een tweede
huisje, maar helaas ook bevolkt met Fransen. Dat diezelfde Fransen met
persoonlijkheden als Jean Monnet, Robert Schuman, François Mitterrand en Jacques
Delors lange tijd de kampioenen van de Europese eenwording waren, vergeten we
graag, evenals de aanwezigheid van hoogwaardige technologieën
(hogesnelheidstreinen, luchtvaartindustrie, kernenergie) waar wij alleen maar
van kunnen dromen. Voor splendid isolation ben je in Frankrijk in principe aan
het verkeerde adres, zoals een nieuw handboek met de veelzeggende titel Histoire
mondiale de la France overtuigend laat zien.

Toch heeft de naar binnen gekeerde, nationalistische stroming momenteel
duidelijk de overhand, gezien het electorale succes van Mélenchon en Le Pen,
beiden fel anti-Europees en voorstander van ingrijpende protectionistische
maatregelen. Het is de zoveelste etappe in een proces dat voor het eerst goed
zichtbaar werd tijdens het referendum over het Verdrag van Maastricht in 1992.
Aanvankelijk genoot het verdrag een comfortabele 70 procent steun van de
bevolking, maar door een harde nee-campagne sloeg de stemming om en moest
president Mitterrand hoogstpersoonlijk op tv komen debatteren om de Fransen over
de streep te trekken. Het werd een zeer nipt ja (51 procent). Voor het eerst
werd de Europese eenwording niet meer gezien als een geleidelijke
verwezenlijking van het naoorlogse vredesideaal, maar als een verkwanseling van
de nationale soevereiniteit aan een technocratische moloch.

Is de vroegere wereldmacht Frankrijk al een paar decennia in de ban van een
nostalgisch verlangen naar grandeur? Je zou het haast denken, want er was maar
één gewonnen wereldkampioenschap voetbal voor nodig (in 1998) om het land weer
te doen kolken van de nationale trots, zoals de Histoire mondiale in herinnering
brengt: 'black-blanc-beur' was de nieuwe driekleur (waarin sterspeler Zidane in
zijn eentje het 'beur' - een verbasterde omkering van 'Arabe', Noord-Afrikaan -
voor zijn rekening nam), en vergeten waren de multiculturele zorgen.

Maar niet voor lang. Dat de Franse nationale trots tot niet zo heel lang geleden
juist voor een groot deel gestoeld was op de export van universeel geachte
menselijke waarden (het auteursrecht en de mensenrechten zijn Franse
uitvindingen), zal de meeste Fransen helaas een rotzorg wezen.

Toch is dat iets om bij stil te staan als je het land in al zijn gespletenheid
beter wilt begrijpen. Natuurlijk is er de kloof tussen de hoogopgeleide elite -
veelal geschoold aan de grandes écoles - en de gewone man, en natuurlijk zijn er
de hoogoplopende sociale spanningen. Maar Frankrijk is ook altijd het land van
het woord geweest, het land waar literatuur en filosofie 'de oude Kerk, het
antieke geloof, de Franse droom' vormden, zoals de criticus Pierre Lepape het
noemt in een prachtig boek uit 2003, niet voor niets Le pays de la littérature
geheten. Die verbindende cultus is sinds de dood van volksheld Jean-Paul Sartre
in 1980 vrij snel afgekalfd. Niet toevallig was François Mitterrand, die in 1981
tot president werd verkozen, de laatste schrijver-politicus in een lange reeks
(hoewel elke zichzelf serieus nemende presidentskandidaat nog snel met een boek
op de proppen komt).

Niet alleen de mondialisering en de immigratie hebben Frankrijk in een paar
decennia radicaal veranderd. De huidige malaise kan voor een groot deel ook op
het conto worden geschreven van iets wat niet anders dan een identiteitscrisis
kan worden genoemd: Frankrijk is zijn positieve (literair-filosofische)
zelfbeeld kwijt en sleept zich voort op zoek naar een nieuwe verbindende factor.
Dat een Europeesgezinde jonge kandidaat als Emmanuel Macron, een typisch
voortbrengel van het systeem van elitescholen, anno 2017 volle stadions trekt
met een boodschap die nu eens niet op ressentiment of nostalgie is gestoeld, mag
alleen al een klein wonder heten.

Mocht Macron morgen met Marine Le Pen de tweede verkiezingsronde bereiken, dan
is hij vrijwel zeker van de eindoverwinning omdat hij kan rekenen op de steun
van gematigd links en rechts. Goed nieuws voor iedereen die niet in
populistische luchtspiegelingen wil geloven, zou je denken. Maar Michel
Houellebecq steekt met Onderworpen een waarschuwende vinger op: hoe sterk kan
een president zijn die vooral is gekozen om wat hij niet is? Wakkert zo'n
president de polarisatie niet alleen maar verder aan?

En dan is Houellebecqs voorspelling voor 2022 misschien toch niet zo heel ver
gegrepen.

NON-FICTIE

Patrick Boucheron (e.a.): Histoire mondiale de la France

Seuil; € 29,00.

Frankrijk is zijn positieve, literair-filosofische zelfbeeld kwijt

Frankrijk sleept zich voort op zoek naar een nieuwe verbindende factor




Bekijk de oorspronkelijke pagina: , , , ,

LOAD-DATE: 21 April 2017

LANGUAGE: DUTCH; NEDERLANDS

GRAPHIC: Aanhangers van Marine Le Pen in het dorp Brachay, in de Haute-Marne.
Raon-l'Etape, Vogezen.
Bekladde verkiezingsposter van presidentskandidaat Marine Le Pen.
Patrick Boucheron (e.a.): Histoire mondiale de la France

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              180 of 200 DOCUMENTS



                                 de Volkskrant

                             22 april 2017 zaterdag

[We beginnen met het goede nieuws. De wereld blijkt...]*

BYLINE: KOEN HAEGENS

SECTION: Opinie en Debat; Blz. 6, 7, 8

LENGTH: 2209 woorden



HIGHLIGHT: Zijn onderzoek bewijst wat de onderbuik al aanvoelde: globalisering
maakt Aziaten rijker, maar een grote groep westerlingen valt buiten de boot.
Topeconoom Branco Milanovic waarschuwt voor 19de-eeuwse toestanden.


We beginnen met het goede nieuws. De wereld blijkt de afgelopen decennia een
nivelleringsfeestje te hebben gevierd dat zijn gelijke niet kent in de
geschiedenis. Zij is rijker én gelijker geworden. Voor het eerst sinds de
Industriële Revolutie is de groei van de mondiale welvaartskloof een halt
toegeroepen. Daar hebben vooral de hongerende Aziatische massa's van
geprofiteerd. Zij gingen er in twintig jaar tijd gemiddeld tot wel 80 procent op
vooruit. Een Chinese stedeling verdient inmiddels gemiddeld meer dan een Roemeen
of een Litouwer.



Tot zover de globalisering als feelgood-verhaal. Nu het slechte nieuws. Anders
dan liberale politici en economen jarenlang beweerden, is dit geen
win-winsituatie. Er zijn ook verliezers. Niet ergens aan de andere kant van de
wereld, maar hier, in Nederland. Terwijl Azië opstoomt en de westerse rijken nog
rijker worden, ziet de lagere middenklasse haar welvaart stagneren.

Daarmee toont de Servisch-Amerikaanse Branko Milanovic (63) glashard aan wat de
onderbuik al bespeurde. De voormalig hoofdeconoom bij de Wereldbank, nu
verbonden aan de City University of New York, baseert zich op 600 onderzoeken
naar ongelijkheid, afkomstig uit 120 landen, samen goed voor zo'n 90 procent van
de wereldbevolking. Maar hij doet veel meer dan met een indrukwekkende
hoeveelheid statistieken strooien. Milanovic biedt ook een verklaring voor de
opmars van het rechtspopulisme - de verkoop van zijn boek schoot omhoog na de
verkiezingsoverwinning van Trump. En hij waarschuwt: we dreigen terug te keren
naar de 19de eeuw.

Eerst nog even terug naar dat wonderlijk bondige, maar zo veelzijdige boek. Dat
heeft alles te maken met zijn achtergrond, beaamt Milanovic, die ter gelegenheid
van de Nederlandse vertaling van Wereldwijde ongelijkheid. Welvaart in de 21ste
eeuw (Spectrum, € 29,99) even in Amsterdam is. Geboren in Parijs, ging hij naar
school in België, om daarna in voormalig Joegoslavië economie te studeren.

'In het tweede jaar werden we verondersteld Das Kapital te lezen', vertelt hij
met zijn ontbijt net achter de kiezen. 'Waarschijnlijk ben ik een van de
weinigen die dat ook daadwerkelijk heeft gedaan. Fascinerend. De teleurstelling
kwam toen ik aan de modernere, neoklassieke economen begon. Het ging over waarom
persoon x koffie drinkt in café y, en tegen welke kosten. Zulke kleine, saaie
vraagstukken! Ik was gewend aan denkers als Marx, maar ook Adam Smith of John
Maynard Keynes. Die trachtten in het bestek van één boek de complete
geschiedenis van de menselijke beschaving te verklaren.'

Die grenzeloze ambitie is terug te vinden in zijn eigen boek, over ongelijkheid.
Dat begint al met het perspectief: Milanovic neemt de complete wereldbevolking
onder de loep. Maar hij schroomt ook niet verreikende conclusies te verbinden
aan de cijfers. Neem de fameuze 'olifantengrafiek', uitgegroeid tot zijn
handelsmerk. In één beeld wordt getoond welke delen van de mensheid de afgelopen
decennia het best geboerd hebben. Bovenaan, in de kop van het dier, bevindt zich
de Aziatische middenklasse. Ook de slurf verging het prima: daar zit de
allerrijkste 1 procent.

De lagere westerse middenklasse (de laaghangende kop van de olifant) ging er
daarentegen nauwelijks op vooruit. 'De plutocratie', legt Milanovic uit, 'is
uitstekend geïntegreerd in de geglobaliseerde economie. Ze spreekt elkaars taal,
vliegt de hele wereld rond. Lijnrecht daartegenover staat de 20 tot 30 procent
van de westerse bevolking die heel erg tegen globalisering is.'

Of dat de successen van de rechts-populisten verklaart? 'Jazeker. Als je deze
economische factoren negeert, kun je de populariteit van mensen als Wilders en
Le Pen enkel verklaren als een plotselinge uitbarsting van haat, nationalisme en
racisme. Ik denk niet dat zoiets spontaan gebeurt. Het heeft altijd te maken met
teleurstelling en onvrede. In dit geval over de gevolgen van de globalisering.'


Het onderzoek van Milanovic ontkracht een linkse én een rechtse mythe.
'Neoliberalen gaan ervan uit dat globalisering iedereen rijker maakt', zegt
Milanovic. 'Zorg voor vrijhandel, snoei in de regels en privatiseer publiek
eigendom. Uiteindelijk profiteren we daar allemaal van. Niet dus.' De
veelgeprezen meritocratie is een leugen gebleken. Ons inkomen wordt nog altijd
voor 80 procent bepaald door de plaats en het milieu waarin we geboren worden,
rekent hij voor. 'Alleen al met een Amerikaans paspoort, in plaats van een
Congolees, vermenigvuldigt een persoon zijn inkomen 93 keer.' Noem het de
wiegenbonus.

De linkse denkfout komt voort uit het anti-imperialisme. De landen in het
'Noorden', inclusief hun ooit zo uitgebuite arbeidsklasse, zouden rijk blijven
op kosten van het arme 'Zuiden'. De wereld van de 21ste eeuw blijkt een stuk
complexer, ontdekte Milanovic. 'Ik ben geboren en opgegroeid op een planeet die
netjes in drieën was verdeeld. Er was een rijke eerste wereld, een
socialistische tweede, en de arme derde wereld. Van dat overzichtelijk plaatje
is weinig meer over. De eerste wereld bestaat nog altijd, maar is stevig
gegroeid. De tweede wereld is sinds de val van SovjetUnie verleden tijd, terwijl
een aantal Aziatische derdewereldlanden is opgestuwd in de vaart der volkeren.
En dan is er nog Afrika. Dat continent is onder de streep amper gegroeid.'

Als in die chaotische wereldwanorde iets van een patroon valt te ontwaren, dan
is dat een terugkeer naar de vorige periode van mondialisering: de 19de eeuw.
'De tijd', schrijft Milanovic in zijn boek, 'waarin het grootste gedeelte van de
mondiale ongelijkheid toe te schrijven was aan de inkomensverschillen tussen
rijke en arme Britten, rijke en arme Russen en rijke en arme Chinezen, maar niet
aan het feit dat het gemiddelde inkomen in het Westen hoger was dan in Azië.'

Het is de wereld van de vlammende geschriften van Marx. Of de romans van
Dickens. De tweedeling spreidde zich afgelopen eeuw uit over de aardbol. De
verarmde miljarden in de derde wereld waren de pineut. Daarin komt nu gelukkig
verandering. Maar als we niet oppassen, keert de ongelijkheid terug naar huis.
Wat blijft, is dat de rijke bovenlaag rijker wordt. Daaronder wisselen de losers
stuivertje. Veelzeggend is het nieuws van het Internationaal Monetair Fonds deze
week: de arbeidsinkomensquote, oftewel dat deel van de koek dat ten goede komt
aan de werknemers, blijft dalen.

Wie goed kijkt, betoogt Milanovic, ontwaart tot ver buiten de economie tekenen
van zulke 19de-eeuwse toestanden. 'Neem de Verenigde Staten', denkt hij hardop
na. 'Die gedragen zich op dit moment als een ontwikkelingsland waar de macht
niet langer gecentraliseerd is. Verschillende onderdelen van het staatsapparaat
handelen op uiteenlopende wijze.

'Dat is moeilijk voorstelbaar voor ons, westerse burgers. Wij zijn gewend aan
ordentelijke staten met duidelijke hiërarchieën. Het doet meer denken aan een
land als Pakistan. Daar houdt de geheime dienst ISI er een eigen politieke koers
op na, los van de regering. Iets dergelijks zie je nu ook in Amerika. Als de
baas van de CIA spreekt, is dat dan de mening van Trump? Van zijn geheime
dienst? Of alleen van hemzelf? We weten het niet.'

Toch hoeft de 21ste eeuw geen kopie te worden van de 19de. De meest voor de hand
liggende reactie schiet op dit moment overal om ons heen wortel:
rechtspopulisme. Milanovic, zelf voorstander van mondialisering, ziet er weinig
heil in. Niet omdat het om een onvermijdelijk, onomkeerbaar proces gaat, zoals
vaak betoogd is. 'Technisch gezien kunnen we de mondialisering best
terugdraaien', meent hij. 'Dat is een kwestie van het vrije verkeer van goederen
en kapitaal aan banden leggen. Een land kan handelsbarrières opwerpen, zowel de
Wereldhandelsorganisatie als de euro vaarwel zeggen en natuurlijk de immigratie
terugbrengen tot nul.'

Maar, stelt hij, anders dan rechts-populisten beloven, keren we daarmee in
sociaal opzicht niet terug naar de naoorlogse gouden jaren van het kapitalisme.
'De mondialisering terugdraaien, vergt een uiterst ingewikkelde en pijnlijke
aanpassing. Vergelijk het met de overgang in Oost-Europa van socialisme naar
kapitalisme. Jij en ik zouden echt niet ineens stoppen met samen koffiedrinken,
nadenken en schrijven. Maar iemand moet wel de televisies en koelkasten gaan
maken die Europa veertig jaar geleden zelf produceerde.'

Gelukkig zijn er andere oplossingen. Milanovic is het niet eens met de
doemprofeten die uit de geschiedenis de les trekken dat alleen oorlog,
epidemieën en andere rampspoed een einde kunnen maken aan stijgende
ongelijkheid. 'Alsof we een Derde Wereldoorlog nodig zouden hebben om de
ongelijkheid verder terug te dringen. Alsjeblieft niet. Dan zie je de
goedaardige krachten die historisch gezien óók een rol speelden over het hoofd.
Zoals onderwijs, of vakbondsmacht. Daarmee is na de Tweede Wereldoorlog de
ongelijkheid in de westers wereld enorm teruggedrongen. Ook in Nederland.'

Milanovic is sceptisch over de hogere belastingen waarvoor menig linkse partij
pleit: 'Globalisering zorgt ervoor dat kapitaal makkelijk over de grens kan
wegvluchten. Dus moet je eerder ingrijpen. Maak de bruto inkomensverdeling
minder ongelijk.' Om de rijkdom eerlijk te verdelen, legt hij uit, moeten we
allemaal een beetje kapitalist worden. Keer een deel van de lonen uit in de vorm
van aandelen, betoogt Milanovic. Stimuleer eigen woningbezit. En belast
schenkingen zwaarder, zodat rijkeluiskinderen niet al bij hun geboorte een
enorme voorsprong hebben.

Laat dat volkskapitalisme nou net aan populariteit hebben ingeboet sinds de
crisis van 2008. De verspreiding van financiële assets - huizen, aandelen,
derivaten - onder steeds bredere delen van de bevolking bleek de financiële
instabiliteit te hebben vergroot. Niet minder omstreden is een ander voorstel
van Milanovic. Hij wil meer migranten toelaten. Maar niet met dezelfde rechten
als de eigen bevolking. In plaats daarvan mikt hij op een soort tweederangs
burgerschap.

'Ik weet dat het niet de perfecte oplossing is', zegt hij daar zelf over. 'Maar
we moeten iets. Eén op de acht bewoners van deze planeet wil graag ergens anders
gaan wonen. We staan dus pas aan het begin van de grote volksverhuizing. Laat
een deel van deze migranten hier komen om specifieke vacatures bij een werkgever
in te vullen, bijvoorbeeld voor een periode van vier jaar. Dan maken ze geen
deel uit van de arbeidsmarkt als geheel en blijft hun invloed beperkt.'

Het alternatief is de grenzen helemaal op slot te doen. Of om, heel consequent
liberaal, na kapitaal en goederen ook de factor arbeid vrijelijk over de wereld
te laten stromen. 'Beide oplossingen zijn slechter dan een middenweg. Bovendien
is datgene wat ik voorstel, hoe radicaal het ook klinkt, nu al deels realiteit.
Zelf werk ik in de Verenigde Staten met een greencard. Daarmee ben ik voor een
procent of 90 gelijk aan een Amerikaanse staatsburger, maar niet helemaal. Hoezo
gelijke rechten en plichten?'

Of de stagnatie van het Westen nou gestopt kan worden, of de opkomst van Azië
wel of niet doorzet, voor één groep voorziet Milanovic hoe dan ook een zonnige
toekomst: de economen. Hij gelooft er niets van dat, met de bestseller van
Thomas Piketty en alle andere nieuwe boeken over ongelijkheid, de grote vragen
beantwoord zijn. Integendeel. 'Dit is nog maar het begin. De toekomst in de
economie is aan big data. Dat klinkt inmiddels als een holle frase, maar we
krijgen echt steeds meer en gedetailleerdere gegevens over mensen. Nu én in het
verleden.'

De gevolgen daarvan zijn ingrijpend, ook voor gewone burgers. Milanovic
voorspelt niets minder dan een paradigmawijziging. 'Economen keken lange tijd
noodgedwongen naar abstracties. Naar fictieve modelburgers - de rationele homo
economicus - en gemiddelden, zoals het inflatiecijfer of het bruto binnenlands
product. Maar wat zegt het nou eigenlijk over onze welvaart als de economie
groeit met 2 procent? Wat merken jij en ik daarvan? Vrijwel niets!'

De nieuwe economie beschikt straks over gigantisch veel meer en gedetailleerdere
kennis over de echte wereld. Over hoe het werkelijk met individuele mensen van
vlees en bloed gaat. Met een beetje geluk leidt dat ook tot zinnigere
aanbevelingen hoe hun leven te verbeteren, hoopt Milanovic. 'Ik zeg je, de
datarevolutie luidt het einde van het tijdperk van het gemiddelde in. De
toekomst is aan wat ik de heterogeniteit noem. Dáár ben ik in elk geval heel
optimistisch over.'

(Paade-) middelen tegen ongelijkheid

Milanovic telt: lang leve het volkskapitalisme. Laat de gewone vrouw en man
bijvoorbeeld meedelen in de aandelenwinst van hun bedrijf. Vergeet het maar.
Oorlogen, epidemieën en andere rampen zijn het enige wat echt helpt tegen
ongelijkheid, luidt de sombere conclusie van historicus Walter Scheidel in zijn
nieuwste boek.

Onzin: 'demondialiseer', stellen Franse denkers als Frédéric Lordon. Oftewel:
hijs de natiestaat terug op het schild.

Econoom Piketty bepleit het omgekeerde: voer een mondiale vermogensbelasting in.


Doe als in de 20ste eeuw, betogen linkse wetenschappers als James Galbraith en
Wolfgang Streeck: zet in op sterke vakbonden

Om de rijkdom eerlijk te verdelen, moeten we allemaal een beetje kapitalist
worden

Wat blijft, is dat de rijke bovenlaag rijker wordt. Daaronder wisselen de losers

 stuivertje




Bekijk de oorspronkelijke pagina: , , ,

LOAD-DATE: 21 April 2017

LANGUAGE: DUTCH; NEDERLANDS

GRAPHIC: Branko Milanovic: 'Neoliberalen gaan ervanuit dat globalisering
iedereen rijker maakt. Zorg voor vrijhandel, snoei in de regels en privatiseer
publiek eigendom. Uiteindelijk profiteren we daar allemaal van. Niet dus.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              181 of 200 DOCUMENTS



                                 de Volkskrant

                             21 april 2017 vrijdag

Traag als een slak, maar wel vooruit

BYLINE: FRANK HENDRICKX

SECTION: Ten Eerste; Blz. 4

LENGTH: 746 woorden



HIGHLIGHT: Na elf dagen netto onderhandelen in de formatie volgen elf dagen
vakantie. De onderhande-laars zijn moe, de financiële ruimte is gering en tussen
GroenLinks en de VVD schuurt het.


de formatie Dag 36


'We hebben pas elf dagen met elkaar om tafel gezeten', benadrukte informateur
Edith Schippers donderdag bij hij haar wekelijkse persconferentie over de
vorderingen van de formatie. Boodschap: Rutte III laat nog wel even op zich
wachten, zeker nu duidelijk is geworden dat de 'budgettaire ruimte' minder
florissant is dan eerder gehoopt.



Uit de voorjaarsnota zal blijken dat het nieuwe kabinet geen 8 tot 10 miljard
extra te besteden heeft, maar aanzienlijk minder. Oorzaak: 'tegenvallers' en
'lopende dossiers'. Meer details wilde Schippers niet prijsgeven - 'dat is aan
de minister van Financiën' - maar de VVD'er voorziet wel complicaties voor de
formatie. 'De gesprekken worden nu ook weer moeilijker. We zijn er nog lang
niet.'

Na elf dagen netto onderhandelen volgen nu eerst elf dagen vakantie. Pas op 2
mei worden de gesprekken tussen VVD, CDA, D66 en GroenLinks hervat.

Het tempo van deze formatie roept inmiddels herinneringen op aan de behoedzame
onderhandelingen die voorafgingen aan de vorming van het kabinet Paars I, waarin
VVD en PvdA voor het eerst met elkaar samen gingen werken. Door de trage
voortgang werden de onderhandelende partijen destijds honend omschreven als
'drie slakken die afremmen in een bocht'. De kalme aanpak was volgens de
toenmalige betrokkenen nodig om de twee tegenpolen VVD en PvdA aan elkaar te
laten wennen.

Dat lijkt nu weer de aanpak. GroenLinks, VVD en CDA zijn geen natuurlijke
bondgenoten. De verhoudingen zijn de laatste weken desondanks verbeterd. Zelfs
in het Haagse fluistercircuit zijn nauwelijks nog sarcastische opmerkingen op te
vangen. Soms klinkt er zelfs voorzichtig optimisme over een goede afloop, al
volgt dan meteen de asterisk: het kan ook nog misgaan.

Dat is nu de stemming in de Haagse binnenwereld, maar de onderhandelende
partijen werden er gisteren aan herinnerd dat er ook nog een buitenwereld is.
'VVD'ers zeggen NEE', kopte De Telegraaf groot op de voorpagina. Liberale
'partijprominenten' en lokale bestuurders zouden niets voelen voor een coalitie
met GroenLinks. De krant publiceerde een honend redactioneel commentaar over 'de
gestaalde kaders' die schuilgaan achter Jesse Klaver: 'Een militante club van
betweterige oud-communisten, milieufanaten en pacifisten.'

Betrokkenen bij de formatie reageerden laconiek, maar zeker de VVD is van
oudsher uiterst gevoelig voor kritiek in De Telegraaf. Premier Mark Rutte doet
er sinds zijn aantreden als partijleider alles aan om de banden met de krant
goed te houden. Helemaal onbegrijpelijk is dat niet: in 2012 leidde De Telegraaf
nog met succes de campagne tegen de inkomensafhankelijke zorgpremie die 'Marx
Rutte' destijds met coalitiepartner PvdA had afgesproken.

De premier zal beducht zijn voor een herhaling nu hij moet werken aan groene
plannen om Klaver binnenboord te houden. Het zal vooral aan de uitwerking liggen
of de asfaltvleugel van de VVD daarmee kan leven. Zeker is dat de rekening voor
de autorijder en 'de hardwerkende Nederlander' niet te hoog mag oplopen.

De opdracht om GroenLinks desondanks voldoende tegemoet te komen, is er niet
makkelijker op geworden nu er minder geld is om de pijn te verzachten.
Tegelijkertijd leeft bij zowel de VVD als het CDA het besef dat er weinig
alternatieven zijn. Ook een potentiële coalitiepartner als de ChristenUnie pleit
voor radicale vergroening.

'Het kan nog steeds vreselijk misgaan', herhaalde informateur Schippers gisteren
nog maar eens, maar de wil om er uit te komen is er volgens haar wel. 'Zolang de
partijen hard werken om dichter bij elkaar te komen, ga ik door.'

De komende elf dagen zal er ook informeel weinig onderhandeld worden. Zeker twee
partijleiders, Sybrand Buma en Alexander Pechtold, gaan vakantie vieren in het
buitenland. Ook diverse medewerkers van de onderhandelaars verblijven buiten
Nederland. Volgens Schippers moet iedereen bijkomen van de lange campagne en de
nasleep van de verkiezingen.

Volgens ingewijden zijn er wel tal van vragen uitgezet bij ministeries, zodat de
onderhandelaars na het reces meer duidelijkheid hebben over de eerste
compromissen die nu besproken zijn. Niemand sluit uit dat er de komende week
wellicht al enkele telefoontjes worden gepleegd, maar concrete afspraken zijn er
niet gemaakt. Tot dusver is er volgens ingewijden nauwelijks een informeel
onderhandelingscircuit, ook omdat zoiets met vier partijen moeilijk op te zetten
is.

De formatie ligt echt stil

commentaar p21

Met lange tanden.




Bekijk de oorspronkelijke pagina:

LOAD-DATE: 20 April 2017

LANGUAGE: DUTCH; NEDERLANDS

GRAPHIC: Mark Rutte (VVD) en Alexander Pechtold (D66) donderdag na afloop van de
middagvergadering. Op de achtergrond Jesse Klaver van GroenLinks en zijn
secondant Kathalijne Buitenweg. Achter hen, nog net zichtbaar, CDA-leider
Sybrand Buma.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              182 of 200 DOCUMENTS



                                 de Volkskrant

                             15 april 2017 zaterdag

Hoe jonger hoe meer fan van Erdogan

BYLINE: JANNY GROEN, RIK KUIPER, DION MEBIUS

SECTION: Vonk; Blz. 6, 7

LENGTH: 2148 woorden



HIGHLIGHT: Hoe denken Turkse Nederlanders over de diplomatieke rel tussen het
land waar ze wonen en dat waar zij, of hun ouders, vandaan komen? De Volkskrant
liet het peilen. De uitkomst kan verontrusten.


Enquête - De gespleten identiteit van Turkse Nederlanders


Voor veel Nederlandse Nederlanders zal van het opinieonderzoek dat de Volkskrant
liet uitvoeren onder Turkse Nederlanders over de diplomatieke rel tussen
Nederland en Turkije een verontrustend signaal uitgaan. Tweederde van de Turkse
Nederlanders is negatief over het besluit van de Nederlandse regering om Turkse
ministers te weigeren. Een even groot deel steunt het beleid van de Turkse
president Recep Tayyip Erdogan, die in Nederland vooral als een dictator wordt
gezien en die Nederlanders zonder blikken of blozen voor fascisten uitmaakt.
Turks-Nederlandse jongeren blijken nog enthousiaster te zijn over Erdogan dan de
eerste generatie migranten. Ze steunen opvallend vaak de 'ambassadeurs van
Erdogan' die met Turkse vlaggen de straat op zijn gegaan, omdat 'hun' minister
de voet werd dwars gezet.



De resultaten bevestigen een trend die zich al langer voordoet, zegt de
Turks-Nederlandse cultureel antropoloog Ibrahim Yerden. 'Turks-Nederlandse
jongeren hebben een gespleten identiteit. Ze staan met hun voeten in Nederland,
maar zitten met hun hoofd in Turkije.' Vanwege hun migratieachtergrond is die
dubbele loyaliteit niet verwonderlijk. Zorgelijk vindt Yerden dat de
Turks-Nederlandse jongeren in plaats van verder te integreren steeds dichter
tegen Turkije aanschurken.

Ze voelen zich ontheemd in Nederland. Hun dubbele nationaliteit wordt
geproblematiseerd, niet alleen door de PVV, maar in toenemende mate ook door
andere partijen.

'Het sentiment van discriminatie en uitsluiting leeft heel sterk bij de tweede
en derde generatie', zegt ook Jaco Dagevos, bijzonder hoogleraar integratie en
migratie en onderzoeker aan de Erasmus Universiteit Rotterdam en bij het
Cultureel Planbureau (SCP). 'De jongeren worden voortdurend als Turk en moslim
aangesproken. Ze willen ook Rotterdammer, werknemer, student zijn, kortom een
gewone burger van dit land.'

Een bekende klacht die weerklank vindt bij andere migrantengroepen. Maar
Nederlanders met een Marokkaanse, Afghaanse, Surinaamse of Pakistaanse
achtergrond gaan in Nederland niet met vlaggen van hun land van herkomst
demonstreren. Evenmin scheuren ze, luid toeterend, door Nederlandse straten als
'hun' nationale voetbalelftal een belangrijke wedstrijd heeft gewonnen.

Turken doen dat wel. 'Omdat ze van huis uit meekrijgen dat ze trots moeten zijn
op hun Turks bloed. Ze moeten hun nationaliteit verdedigen als die wordt
aangevallen', zegt Yerden.

Erdogan en zijn AKP, die vertakkingen heeft in Europa, spelen in op het gevoel
tweederangs burgers te zijn en te blijven. Yerden: 'Jongeren zijn assertiever
dan ouderen. Eén sms'je of whatsappje met de boodschap dat een Turkse minister
wordt aangevallen is voldoende om ze in de vechtstand te krijgen.'

De jongeren verdedigen een utopie, zegt Yerden. Ze hebben een romantisch beeld
van Turkije. Ze hebben er nooit gewoond, de inperking van vrijheden nooit aan
den lijve ondervonden. Al beseffen ze terdege dat er grote verschillen zijn
tussen de Nederlandse en Turkse democratie, die zij zo fel verdedigen.

Bij de rellen in Rotterdam rond de komst van de minister Kaya van Familiezaken,
hoorde hij demonstranten in het Turks zeggen: 'Kijk uit, anders word je
opgepakt.' Waarop het antwoord kwam: 'Het is hier Turkije niet.' Die dubbele
houding vindt hij 'bijna schizofreen'.

Beide processen, het inspelen op de Turkse nationale trots en het gevoel van
uitsluiting, versterken elkaar, zegt Dagevos van het SCP. Turks-Nederlandse
jongeren gaan zich steeds meer oriënteren op Turkije. Het gewapper met Turkse
vlaggen en het niet of onvoldoende afstand nemen van de heftige uitspraken van
Erdogan roepen steeds negatievere reacties op bij Nederlanders zonder
migrantenachtergrond. Actie, reactie. Dagevos: 'Ze houden elkaar gevangen. Dat
proces is de laatste jaren behoorlijk versterkt en heeft ook politieke
consequenties.'

Interessant noemt hij de geringe steun voor Nederlandse politici in het algemeen
en premier Rutte in het bijzonder. Over de bevolking zijn Turkse Nederlanders
veel minder negatief. Dat beeld herkent Dagevos uit de onderzoeken van het SCP.
Nu zijn ze woedend over Mark Rutte met zijn 'pleur-op'-opmerking over
Turks-Nederlandse demonstranten. Anderhalf jaar geleden heerste grote
verontwaardiging over vice-premier Lodewijk Asscher, die te gretig inhaakte op
een onderzoek van Motivaction. Een grote meerderheid van de Turkse jongeren zou
moslims die voor IS strijden helden vinden. Die enquête bleek later niet te
deugen. Asscher liet in diezelfde periode drie Turkse organisaties onderzoeken
omdat ze te weinig transparant zouden zijn.

Denk heeft volgens Dagevos handig ingespeeld op de sterk negatieve gevoelens
over de Nederlandse politiek. Het leverde de partij vanuit het niets drie zetels
op.

Ook jegens de Nederlandse media is de houding overwegend negatief. Vooral bij
jongeren, zegt Dagevos, 'die veel meer meekrijgen van het Nederlandse debat dan
de ouderen'. Begin vorig jaar zette een aantal Turks-Nederlandse jongeren een
petitie op, gericht tegen de NPO en de volgens hen eenzijdige berichtgeving over
Turkije. Dagevos: 'Zij kijken ook Turkse televisie, zijn actief op Turkse
sociale media. Daardoor bestaan verschillende beelden van de maatschappelijke
werkelijkheid.'

Twee scenario's schetst de SCP-onderzoeker over de impact van Denk: een
positieve en negatieve. Positief is dat je Denk kunt zien als een vorm van
emancipatie. De partij laat de Turks-Nederlandse jongeren weer trots zijn op hun
afkomst en demoniseert niet hun andere kijk op de Turkse geopolitieke
omstandigheden. De nadruk wordt gelegd op hun Nederlanderschap. Dagevos: 'Denk
zegt: je kan hier vechten voor je rechten. Nederland is ook ons land. Maar de
partij heeft ook als risico dat tegenstellingen worden vergroot en groepen
sterker op de eigen kring georiënteerd raken.'

Yerden is voorzichtig optimistisch. De diplomatieke clash maakt veel los in de
Turkse gemeenschap, zegt hij. De interne discussie over de negatieve
consequenties van de gespleten Turkse identiteit komt eindelijk op gang. 'Mensen
worden op Erdogan aangesproken in hun direct omgeving. Ben jij ook zo'n
dictator-knuffelaar? En welke kant kies je als er oorlog komt?'

Ook de groepen die tegen Erdogan zijn en veel positiever staan tegenover de
Nederlandse samenleving, zoals de alevieten, Koerden en seculieren, hebben daar
last van.

Alle Turkse groeperingen staan voor dezelfde opgave, zegt Yerden: voorkomen dat
straks de vierde en vijfde generatie Turkse Nederlanders zich nog altijd als
ambassadeurs van Ankara gedragen.


VERANTWOORDING

Mening peilen is moeilijk

Het is moeilijk om de mening te peilen van Turkse Nederlanders, omdat ze net als
de leden van andere migrantengroepen slecht vertegenwoordigd zijn in de panels
van onderzoeksbureaus. Voor dit onderzoek heeft Ipsos daarom samengewerkt met
Het Opiniehuis, dat gespecialiseerd is in het uitvoeren van onderzoek onder
migranten en beschikt over meertalige enquêteurs.

De bureaus hebben op drie manieren informatie verzameld: online (voor groepen
die goed Nederlands spreken, zoals hogeropgeleiden en jongeren), telefonisch (om
lageropgeleide Turkse Nederlanders te bereiken, eventueel in het Turks) en
face-to-face (voor oudere, laag opgeleide mensen). Zo zijn in totaal 561 Turkse
Nederlanders gesproken.

Volgens Ipsos is overal sprake van een aselecte steekproef. De personen die zijn
geïnterviewd via computer en telefoon zijn willekeurig uit de database
getrokken. Voor de face-to-face-interviews zijn postcodes geselecteerd waar veel
Turkse Nederlanders wonen. De enquêteurs belden aan bij elk derde huis en
vroegen vervolgens of degene die opendeed voldeed aan het gezochte profiel.

INTEGRATIE

De Nederlander is oké, Mark Rutte niet

'Een bewijs van mislukte integratie', noemde CDA-leider Sybrand Buma de rellen
voor het Turkse consulaat. Buma is niet de enige in Nederland die stelt dat
Turkse Nederlanders zich in de afgelopen decennia te weinig hebben aangepast aan
de Nederlandse samenleving. Turks-islamitische organisaties als Diyanet en Milli
Görüs zouden een buitensporig grote invloed uitoefenen op Turken in de diaspora,
die zo in hun eigen zuil blijven leven. Andersom zou discriminatie van Turkse
Nederlanders, bijvoorbeeld op de arbeidsmarkt, een goede integratie van deze
groep verhinderen.

Ondanks de wederzijdse kritiek is een meerderheid (59 procent) van de Turkse
Nederlanders positief tot zeer positief over de Nederlandse bevolking. Minder
dan eenvijfde is negatief. Wat opvalt, is dat Turks-Nederlandse mannen een
positiever beeld van de Nederlanders hebben dan de vrouwen. Tweederde van de
mannen oordeelt positief, tegenover de helft van de vrouwen, die neutraler zijn.


Over Nederlandse politici zijn Turkse Nederlanders beduidend pessimistischer.
Iets meer dan de helft houdt er een negatieve mening op na. Over premier Mark
Rutte is de Turkse gemeenschap in Nederland nog minder te spreken. 61 procent is
negatief over hem, en slechts 14 procent positief. Mogelijk speelt Ruttes
hoofdrol in de politieke rel met Turkije mee bij de slechte beoordeling. In 2016
sprak de premier zich al eens fel uit over Turks-Nederlandse jongeren toen zij
journalisten lastigvielen na de militaire coup tegen Erdogan. 'Pleur op', luidde
zijn harde boodschap toen.

TURKIJEREL

Tegenhouden minister afgekeurd

Waren het simpelweg relschoppers, of vertegenwoordigden ze een groter ongenoegen
binnen de Turkse gemeenschap? Dat was de grote vraag na 11 maart, toen Turkse
Nederlanders voor het consulaat in Rotterdam demonstreerden tegen het weren van
de Turkse minister Kaya. Zij was naar Nederland afgereisd om campagne te voeren
voor de AK-Partij van president Erdogan, maar werd in Rotterdam door de politie
gestopt en richting de Duitse grens geëscorteerd. Bij het consulaat braken
daarop ongeregeldheden uit, waarbij politieagenten met stenen werden bekogeld.

Het tegenhouden van de Turkse ministers Kaya en Cavusoglu, die enkele dagen
eerder de toegang tot Nederland werd ontzegd, wordt volgens het onderzoek door
circa tweederde van de Turkse Nederlanders afgekeurd. Slechts een op de vijf
staat achter het ingrijpen van de Nederlandse regering. De felle Turkse reactie
op het weren van de ministers is door bijna de helft van de Turkse Nederlanders
positief ontvangen, tegenover eenderde die daar negatief over oordeelt. Onder
oudere en hogeropgeleide Turkse Nederlanders was meer dan de helft negatief over
de reactie van Erdogan.

Onderdeel van de felle Turkse reactie waren harde uitspraken van Erdogan over de
Nederlanders. Hij sprak van 'fascisten en overblijfselen van nazi's' toen
Nederland de landingsrechten van Cavusoglu introk. De krachttermen werden met
een mengeling van hoon en woede ontvangen in Nederland. Premier Rutte noemde de
scheldkanonnade 'bizar en zeer ongepast'. De Turkse gemeenschap oordeelt
coulanter over Erdogan. 38 procent keurt zijn nazi-uitspraken goed. Een
nauwelijks groter deel, 41 procent, staat niet achter de beschimpingen.

PARTIJ VULT GAT

Aanhang Denk is pro-Erdogan

Met het winnen van 3 zetels maakte de nieuwe politieke partij Denk indruk bij de
recente Tweede Kamerverkiezingen. In grote steden als Rotterdam (7,9 procent van
de stemmen voor Denk) en Den Haag (7,3 procent) kwam Denk zelfs boven de PvdA
uit, de partij die voorheen vaak de Turkse stem binnensleepte. Voor veel Turkse
Nederlanders vult Denk een gat op dat de andere politieke partijen hebben laten
vallen. Van de ondervraagden vindt 62 procent dat de Nederlandse politiek vóór
het ontstaan van Denk onvoldoende oog had voor de gevoelens binnen de Turkse
gemeenschap.

Tunahan Kuzu en Selçuk Özturk, de twee Turkse Nederlanders die aan de wieg van
Denk stonden, zien zichzelf als wegbereiders van een 'inclusieve Nederlandse
samenleving'. Hun achterban, die voor het groot deel bestaat uit Turkse
Nederlanders, ziet dat ook zo. Van de geraadpleegde Denkstemmers denkt driekwart
dat de partij gaat bijdragen aan de integratie van de Turkse gemeenschap in de
Nederlandse samenleving. In totaal gelooft ruim de helft van de Turkse
Nederlanders dat. Onder jongere en lageropgeleide Turken in Nederland is het
vertrouwen in zo'n Denkeffect het grootst.

Turkse Nederlanders die Denk stemmen, steunen Erdogan duidelijk vaker dan het
gemiddelde. Van de Turks-Nederlandse Denkstemmers steunt vier op de vijf het
beleid van de Turkse president. Dat lijkt reden genoeg voor Denkpolitici om zich
zo voorzichtig mogelijk over het gedrag van Erdogan uit te laten. Dat doet Denk
dan ook. Vermoedelijk liet Kuzu het afsluitende debat bij de NOS schieten om
lastige vragen over de diplomatieke rel met Turkije te voorkomen.



Meer verhalen over het Turkse referendum: volkskrant.nl/turksreferendum

66 procent van de ondervraagde Turks Nederlanders is negatief over het besluit
van de Nederlandse regering om Turkse ministers toegang te weigeren.




Bekijk de oorspronkelijke pagina: ,

LOAD-DATE: 14 April 2017

LANGUAGE: DUTCH; NEDERLANDS

GRAPHIC: STEMMEN In Deventer konden Turken begin april stemmen in het referendum
dat president Erdogan meer macht kan geven.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              183 of 200 DOCUMENTS



                                 de Volkskrant

                             12 april 2017 woensdag

Pon maakt meer fietsen dan dat het auto's importeert

BYLINE: PETER DE WAARD

SECTION: Ten Eerste; Blz. 6

LENGTH: 537 woorden



HIGHLIGHT: Het familiebedrijf dat groot werd als importeur van Volkswagen is
sinds enkele jaren, na de overname van Gazelle, terug in de fietsenbranche.


Profiel Pon


Het is een Nederlandse multinational die tenminste jager is in plaats van prooi,
al is Pon veel minder bekend dan Unilever, AkzoNobel en Philips. Toch werken bij
Pon 16 duizend mensen in bijna 500 vestigingen in 32 landen. Onder de
houdstermaatschappij hangen meer dan honderd bedrijven: van auto's en banden tot
scheepsmotoren en elektrotechniek. En hoewel Pon vooral bekend is als
auto-importeur, is in amper vijf jaar een enorme fietsenproductie uit de grond
gestampt. Pon maakt en verkoopt 800 duizend fietsen, terwijl het 450 duizend
auto's en trucks verkoopt.



Het is een familiebedrijf dat niet graag aan de weg timmert. De rijkste telg is
de Groninger Wijnand Pon, die zijn belang van 95 procent in Pon heeft
ondergebracht in zijn houdstermaatschappij De Wilg. Daarnaast is hij eigenaar
van Koepon, een runderfokkerij-multinational die mondiaal ook stierensperma
verhandelt voor Agnus-runderen, en van een golfresort in Duitsland.

Stamvader van de dynastie is Mijndert Pon, die in 1895 in Amersfoort begint met
het importeren van fietsen en naaimachines van het Duitse merk Opel. Vanaf 1920
verkoopt Pon ook auto's van Opel. Als General Motors dat merk overneemt en zelf
de distributie gaat doen, moeten de beide zonen van Mijndert - Ben sr en Wijnand
sr - in de jaren dertig een nieuwe leverancier vinden. Dat wordt Volkswagen, dat
de eerste betaalbare auto voor de gewone burger gaat produceren: de door Hitler
zo gekoesterde Kever.

Als de oorlog is afgelopen, reist Ben Pon zo snel mogelijk naar Duitsland om bij
de Britse bezetters het recht weer op te eisen als enige Nederlandse importeur.
En passant tekent hij voor VW een nieuw model bestelauto, het later zo beroemde
Volkswagenbusje, dat in 1950 verschijnt. Pon blijft intussen ook fietsen (in
1962 wordt nog Burgers uit Deventer overgenomen) en bromfietsen (de fameuze
Ponette) maken en verhandelen.

Onder de derde generatie (Mijndert jr, Ben jr en Wijnand jr) gaan de fietsen er
in de jaren tachtig uit. Pon wordt door de expansie van VW met Seat, Skoda,
Audi, Man en Porsche de grootste autohandelaar in Nederland. Van elke vijf
verkochte auto's in Nederland is er een geïmporteerd door Pon. Wijnand koopt
later zijn broers Ben jr en de in 2014 overleden Mijndert uit. Het bedrijf slaat
de vleugels uit: Continental-banden, Caterpillar-grondverzetmachines,
afvalrecyclingmachines, diesel- en gasmotoren en financiële dienstverlening.

In 2010 wordt Wijnands vertrouweling Janus Smalbraak de ceo. Die brengt Pon een
jaar later terug in de fietsenbranche met de overname van Gazelle in Dieren.
Later dat jaar wordt ook het Duitse Derby Cycle overgenomen, waardoor Pon ook
een sterke positie krijgt in de markt voor e-bikes. Die poot wordt versterkt met
overnamen van Santa Cruz Bicycles in 2015 en Faraday Bicycles. Idee is dat er
mondiaal, vooral in warme en heuvelachtige landen, een enorme markt bestaat voor
elektrische fietsen. Pon raakt in 2016 verzeild in een corruptiezaak als een
aantal medewerkers ambtenaren van de politie en brandweer blijkt te hebben
omgekocht in ruil voor orders. Met een schikking van 12 miljoen euro wordt
strafvervolging afgekocht.

Ben Pon tekent voor VW een bestelauto: de Volkswagenbus




Bekijk de oorspronkelijke pagina:

LOAD-DATE: 11 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              184 of 200 DOCUMENTS



                                 de Volkskrant

                             11 april 2017 dinsdag

SBS is proeftuin voor De Mol - of maakt zus Linda nu de overstap?

BYLINE: LOES REIJMER

SECTION: Ten Eerste; Blz. 5

LENGTH: 461 woorden


Is Fort Oranje een camping of een krottenwijk, vraagt ex-judoka Dennis van der
Geest zich elke woensdagavond af in de docusoap over een permanent bewoonde
camping met veel sociale problematiek. Het is een van de weinige nieuwe
programma's van SBS6 dat redelijk goed scoort. Afgelopen woensdag stemden ruim
700 duizend mensen af op de familiezender, goed voor een marktaandeel van 12
procent.



Natuurlijk kent de zender - straks net als Net 5, Veronica en SBS 9 volledig in
handen van John de Mol - grotere successen. Het nieuwsprogramma Hart van
Nederland en het daarop volgende Shownieuws halen dagelijks een marktaandeel van
rond de 15 procent. Mr. Frank Visser, de tv-rechter die voorheen op NPO1 zijn
licht liet schijnen over erfgrenzen en schuttinghoogtes, is de kijkcijferknaller
van SBS6. Hij trekt op maandag meer dan 1 miljoen kijkers.

Toch is de vraag 'camping of krottenwijk' de laatste zeven jaar ook een beetje
op de zender zelf van toepassing. In de hoogtijdagen droeg SBS6 de geuzennaam
'campingzender' met trots. Als geen ander zou de zender weten waar de gewone
Nederlander behoefte aan had. In 2007 woedde er nog een heuse 'ijsdansoorlog'
tussen RTL4 en SBS6, waarin beide netten gelijktijdig een roedel BN'ers het ijs
op joegen. SBS6 won die oorlog toen glansrijk.

In de jaren daarop bracht RTL4 succesprogramma's als Ik hou van Holland en The
Voice of Holland op tv. Deze formats van Talpa, het bedrijf van John de Mol,
gaven SBS6 het nakijken. De opwinding was dan ook groot in 2011 toen John de Mol
samen met Sanoma de zender kocht. De grote formatbedenker zou SBS6 uit het slop
kunnen trekken. Met de realitysoap Utopia had De Mol weliswaar een hit te pakken
- nog steeds volgen dagelijks 500 duizend mensen de niet zo utopische
microsamenleving - maar het grote succes bleef uit. SBS6 leidt zo al jaren een
sluimerend bestaan als derde zender van Nederland: niet irrelevant, maar ook
niet heel gevaarlijk voor de concurrentie. NPO1 blijft nummer 1 met een
marktaandeel van 24,5 procent (maart), RTL4 volgt met 15,1 en SBS6 met 7,5
procent.

De samenwerking tussen Sanoma en De Mol verliep niet vlekkeloos. Die laatste had
meer willen investeren, maar daar was Sanoma financieel niet toe in staat.
Inhoudelijk zal er waarschijnlijk niet veel veranderen. De Mol gebruikte SBS6 al
als proeftuin voor zijn formats. Net als in 2011 zijn de ogen gericht op zus
Linda de Mol, al jaren de publiekslieveling van RTL4. Destijds bleef ze haar
zender trouw. Wel verlengt ze haar contract steeds maar met twaalf maanden,
omdat ze 'niet houdt van wegen die al lang geplaveid zijn', zei ze twee jaar
geleden tegen de Volkskrant. Haar manager Xenia Kasper reageerde maandag niet op
meerdere verzoeken om een reactie van Linda de Mol.




Bekijk de oorspronkelijke pagina:

LOAD-DATE: 11 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              185 of 200 DOCUMENTS



                                 de Volkskrant

                             8 april 2017 zaterdag

Ouders voor altijd

BYLINE: ALEID TRUIJENS

SECTION: Sir Edmund; Blz. 22, 23

LENGTH: 911 woorden



HIGHLIGHT: Voor een generatie ouders met volwassen kinderen houdt het ouderschap
niet op. Zij blijven maar zorgen en geven. Anneke Groen en Herman Vuijsje
schetsen dit emotionele mijnenveld - zeer leesbaar, zeer herkenbaar.


Eindeloos ouderschap - Zorgen voor je kinderen houdt nooit meer op


NON-FICTIE
Anneke Groen en Herman Vuijsje: Eindeloos ouderschap - Zorgen voor je kinderen
houdt nooit meer op
****
Amsterdam University Press; 160 pagina's; € 14,95.


Een jaar of achttien zou het duren. Twintig, hooguit. De dagelijkse zorg voor
kinderen: voeden, aankleden, in slaap sussen, leren praten, lopen, fietsen en
poepen op een mensen-wc. Franse woordjes overhoren, merkwaardige producten
uitleggen. Juichen aan de rand van het sportveld. Nooit meer uitslapen.
Eindeloze hoeveelheden liefde, troost en bemoediging schenken.



Maar op een zeker moment is het klaar. Het kind is af. Het woont op zichzelf,
verdient de kost, het leeft zijn leven. Een oceaan van vrijheid strekt zich uit
voor de vijftigers en zestigers. Eindelijk komen die weer aan hun eigen leven
toe.

Maar zo is het niet voor de huidige generatie ouders met volwassen kinderen,
constateren Anneke Groen en Herman Vuijsje. Zij zien, in hun eigen leven en dat
van hun generatiegenoten, de babyboomers, een ouderschap dat nooit ophoudt. Tot
hun zeventigste of later leven zij in innige verstrengeling met hun kinderen.
Niet omdat die kinderen voor hén zorgen - of zij dat ooit zullen doen is zeer de
vraag. Het zijn de oude ouders die maar blijven zorgen en geven, omdat de
omstandigheden daarom vragen. Omdat ze vitaal en rijk genoeg zijn. Omdat hun
kinderen dat vanzelfsprekend vinden.

Noodgedwongen blijven veel jongeren tegenwoordig lang rond moeders pappot
hangen. Afgestudeerden hebben tijdelijke baantjes en kunnen zich geen eigen
woning veroorloven. Hun relatie gaat uit, of ze verliezen hun werk en komen weer
bij pa en ma wonen. Ook als ze wél een baan en een relatie hebben, is het handig
dat ouders bijspringen, als oppas voor de kleinkinderen bijvoorbeeld. Of ze
'helpen' bij het kopen van een huis. Veel babyboomers hebben flink wat spaargeld
en op de bank levert dat geen cent rente op.

Maar ja, zo raken ouder en kinderen nooit los van elkaar. Ze blijven
vastgegroeid in hun oude rollen. Is dat erg? Wat zijn de gevolgen van die zeer
hechte relatie? Wat is de oorzaak van die langdurige afhankelijkheid? En wat
zijn de valkuilen?

Vertrekkend bij hun eigen ervaringen en observaties, zoeken Groen en Vuijsje
naar antwoorden, in onderzoeksliteratuur, in interviews met ouders en volwassen
kinderen en in gesprekken met deskundigen. Hun op aangename, soms licht
spottende toon geschreven boek is een lange, zeer leesbare reportage, een fraai
portret van twee generaties. Het graaft tegelijk dieper en is een heldere
sociologische en psychologische analyse, zonder cijfers of tabellen.

Groen en Vuijsje, beiden kort na de Tweede Wereldoorlog geboren, behoren tot dat
deel van hun generatie - het gold echt niet voor alle jongeren - dat ruim
geprofiteerd heeft van de mogelijkheden van de jaren zestig en zeventig. Zodra
het kon, verlieten ze het ouderlijk huis. Ook al hadden ze aardige ouders, er
was een vanzelfsprekende kloof tussen de bezorgde, behoudende ouders, brave
hardwerkende burgers en hun naar vrijheid snakkende kinderen. Ouders vroeg je
niet op je feestje.

Deze jongeren hadden een eigen jeugdcultuur, mochten studeren, hingen jarenlang
rond op de universiteit en betaalden nauwelijks collegegeld. Na die eindeloze
studie kregen ze mooie banen en kochten ze woningen die krankzinnig in waarde
zouden stijgen. Dankzij de pil kregen ze weinig kinderen. Vrouwen bleven niet
langer thuis als ze moeder werden, zeker niet als ze interessant werk hadden. Ze
hadden de wind mee. Zo transformeerden deze antimaterialistische, idealistische
bloemenkinderen in well to do volwassenen. Ongemak daarover, schrijven Groen en
Vuijsje, speelt mee bij de ijverige inzet van deze (groot)ouders.

Want, schrijven ze, 'opeens is de gedachte dat kinderen het verder schoppen dan
jij niet meer zo vanzelfsprekend'. Ook al gaan kinderen van hoogopgeleiden vaak
studeren, of ze een goede baan krijgen is onzeker; velen hoppen van flexbaantje
naar freelance-opdracht. En ook als ze wél werk en een inkomen hebben, kunnen
veel jongvolwassenen geen huis kopen, omdat de huizenprijzen zo hoog zijn, omdat
ze geen vast contract hebben. Vrijesectorhuurwoningen zijn onbetaalbaar en voor
een sociale huurwoning verdien je al snel te veel. Geen wonder dat ouders dat
niet kunnen aanzien en bijspringen.

Veel kinderen vinden die hulp vanzelfsprekend: hun ouders hébben dat geld toch?
Ze beschikken toch over zeeën van tijd om op de kleinkinderen te passen? Kijk
eens hoe dol ze op die kleintjes zijn, en zij op hen!

Ja, ze doen het met liefde. Maar voor al die belangeloze inspanning willen
ouders ook wel eens een bedankje krijgen. 'Affectie is de smeerolie van het
moderne omgangscontract', zeggen de auteurs. Vaak wordt dat contract ietwat
eenzijdig nageleefd.

Sommige babyboom-ouders hebben iets goed te maken, ze voelen zich schuldig over
de relationele puinhoop die ze van hun leven hebben gemaakt. Ze zien heus wel
dat het hun nageslacht nooit aan iets heeft ontbroken. Ze werden vriendjes met
hun kinderen. De wereld draaide om hen, de diep gewenste prinsen en prinsessen.
Waarom zouden die nu ineens dankbaarheid moeten tonen? Aan de andere kant:
wanneer houdt dit op? Mogen ouders ook eens nee zeggen? Groen en Vuijsje
schetsen dit emotionele mijnenveld zeer herkenbaar, met warmte, humor én
verstand.

Veel kinderen vinden die hulp vanzelfsprekend: hun ouders hébben dat geld toch?




Bekijk de oorspronkelijke pagina: , ,

LOAD-DATE: 7 April 2017

LANGUAGE: DUTCH; NEDERLANDS

GRAPHIC: Anneke Groen en Herman Vuijsje: Eindeloos ouderschap - Zorgen voor je
kinderen houdt nooit meer op

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              186 of 200 DOCUMENTS



                                 de Volkskrant

                             8 april 2017 zaterdag

Sir Edmund

BYLINE: CHRIS BUUR

SECTION: Sir Edmund; Blz. 3

LENGTH: 300 woorden


Het is, zeker sinds mensen met brillen als de mijne met hun kleffe handjes André
Hazes begonnen te bepotelen, een idée fixe geworden dat in de eenvoud van de
gewone man de ultieme vorm van authenticiteit gevonden kan worden. Vreselijke
flauwekul vind ik dat - niks gekunstelder dan het levenslied, met zijn
artificieel afgeknepen snikgeluid en draailieruithalen. Maar dan lees je Koos
Alberts, die aan het begin van deze Edmund de sleutel tot een goeie smartlap
uitlegt, en dan is daar toch geen speld tussen te krijgen: 'Als ik zing 'ik liep
door de straat, stond voor je deur, je was er niet meer', dan loop ik daar echt
en voel ik het allemaal opnieuw. Ik kan wel een nummer van Hazes zingen, maar
het zal nooit zo klinken als wanneer André het zelf deed. Je zingt je eigen
levensverhaal.'



Bestaat er dan toch iets als authenticiteit? Het Belang van Echt, zoals Wieteke
van Zeil betoogt als een stilleven met kalfspootjes haar doet denken aan de
Kalverstraat, waar in vroeger tijden koe werd verkocht én geslacht, als
voorbeeld van een tijdperk waarin de mens nog meer in contact stond met zijn
eten.

Of Ranomi Kromowidjojo, die als Gids haar eigen favoriete sportmoment aanhaalt:
dat waarin ze in 2012 goud haalt op de 50 meter vrij. Ze omhelst Marleen
Veldhuis, die naast haar brons wint, en je denkt: de authentiekste vorm van
juichen, de ultieme vreugde, zoals ze zelf zegt - en zoals ze die zich als kind
had voorgesteld, als je kampioen wordt. Alleen: ze juichte vooral omdat Veldhuis
óók had gewonnen. Normaal gesproken, constateert ze nuchter, doet ze even de arm
in de lucht, bad uit, medaille ophalen. Wat is nou echter?

Lees de geweldige lofzang van Rosanne Hertzberger op E-nummers en je weet:
echtheid is ook maar een sprookje waar we graag in willen geloven.




Bekijk de oorspronkelijke pagina:

LOAD-DATE: 7 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              187 of 200 DOCUMENTS



                                 de Volkskrant

                             8 april 2017 zaterdag

Ingrijpen kan niet, niets doen ook niet

BYLINE: ARIE ELSHOUT

SECTION: Vonk; Blz. 12, 13

LENGTH: 2025 woorden



HIGHLIGHT: De gifgasaanval in Syrië raakt in het Westen een open zenuw. Niets
doen heeft een hoge prijs. Iets doen ook. Arie Elshout over een boosaardig spook
dat ons al 25 jaar achtervolgt.


Het westers tekort - De triomf van de ene interventie leidt de mislukking van de
volgende in


Weer werd het Westen deze week hard met zijn onmacht geconfronteerd. De
gifgasaanval in Syrië raakte een open zenuw. Waarom hebben we het zo ver laten
komen? Waarom hebben we al die tijd niets gedaan? Niet voor het eerst pijnigen
de westerse landen zich met zulke vragen. Hetzelfde gebeurde jaren geleden in
Bosnië. Daar werd de oorlog ook lang op zijn beloop gelaten en moesten in
Srebrenica eerst duizenden moslimmannen worden gedood voor er afdoende werd
ingegrepen. Nu was het schrijnende gevoel van een westers tekort er weer. Als
een boosaardig spook achtervolgt het ons, al 25 jaar lang. Ook voor mij, als
journalist die veel over deze thematiek heeft geschreven, was het een
persoonlijke worsteling, die steeds dicht onder de huid zat, twijfels opriep en
wonden sloeg.



De Amerikaanse president Donald Trump was het zat donderdag. 'Geen kind van God
mag ooit zoiets afschuwelijks worden aangedaan', zei hij over de baby's die
werden gedood tijdens de gifgasaanval.

Als vergelding liet hij 59 kruisraketten afvuren op een luchtmachtbasis van de
Syrische president Bashar al-Assad. Hiermee deed Trump op de 76ste dag van zijn
presidentschap al meer dan zijn voorganger Obama in zes jaar.

Die had weinig animo zich te mengen in de oorlog tussen Assad en de oppositie.
Obama liet bombardementen uitvoeren boven Syrisch grondgebied, maar alleen tegen
doelen van Islamitische Staat (IS). Hij was ervan overtuigd dat Amerika
oorlogsmoe was na uitputtende en weinig succesvolle oorlogen in Irak en
Afghanistan. Ook de meeste Amerikanen vonden dat. Zo ontstond de Obama-doctrine:
laat je niet meeslepen in uitzichtloze overzeese oorlogen en besteed in plaats
daarvan liever meer aandacht aan 'nation-building' in Amerika zelf.

De grote vraag na Trumps bliksemactie is nu of dit de week gaat worden van de
ommekeer, waarin Amerika zijn politiek van afzijdigheid tegenover Syrië
afzweert. Velen lieten na de gifgasaanval van dinsdag weten dat er een grens was
bereikt. 'Genoeg geweld, genoeg oorlog', zei Federica Mogherini, buitenland-chef
van de Europese Unie. De cijfers zijn ook schrikbarend.

De meer dan 80 gifgasdoden komen bovenop de 400.000 anderen die het leven lieten
in de Syrische oorlog. De oorlogsschade bedraagt 350 miljard dollar. Bijna 5
miljoen Syriërs zijn naar het buitenland gevlucht, nog eens 6 miljoen Syriërs
zijn ontheemd in eigen land. De door jihadisten veroverde gebieden fungeren als
springplank voor terreuraanslagen en als inspiratiebron van moslimjongeren
elders. Iran en de Arabische Golfstaten mengen zich direct of indirect in de
strijd. Rusland en Amerika voeren er bombardementen uit. Europa worstelt met
honderdduizenden vluchtelingen, honderden terreurslachtoffers en duizenden
Syrië-gangers en geradicaliseerde moslims.

Waarom kan dit maar doorgaan?

Waarom stopt niemand dit?

Wie doorbreekt de dodelijke logica van de gestaag stijgende getallen?

Verrassingsaanval

Dit was meteen na de verschrikkelijke beelden uit het Syrische stadje het
sentiment. In de Veiligheidsraad in New York liet de Amerikaanse VN-ambassadeur
Nikki Haley het A-woord vallen. De Verenigde Staten zullen desnoods eenzijdig
actie ondernemen om de bevolking te beschermen, waarschuwde zij. Dat was
verrassend. Nog verrassender was dat al een dag later de nachtlucht boven het
oostelijk deel van de Middellandse Zee oplichtte bij de lancering van een golf
Tomahawk-raketten vanaf twee oorlogsschepen.

Terug is ineens de optie van een grootschalig ingrijpen ter beëindiging van de
oorlog. De emotie is er, dat is duidelijk. Maar is er echt de wil tot een
ingrijpen dat verder gaat dan een enkele vergeldingsaanval? Een ingrijpen dat
een punt zet achter zes lange jaren van oorlog?

Rationeel is er veel voor te zeggen. Allereerst vanwege de Syriërs zelf: er moet
een eind komen aan hun lijden. Vervolgens zijn er de buurlanden, de regio en
Europa: het is ook in hun belang dat een oorlog wordt gestopt die zich tot ver
buiten de Syrische grenzen doet voelen.

Maar tekenend voor de tragiek en de weerbarstigheid van het Syrische conflict is
dat argumenten tegen grootschalig interveniëren niet minder rationeel zijn. Een
Amerikaanse campagne tegen het regime van Assad zou kunnen leiden tot een
hypergevaarlijke confrontatie met diens Russische beschermheren. Bovendien is er
bij interventies altijd het gevaar dat het middel erger is dan de kwaal.

Zo raken we opnieuw verscheurd tussen de voors en tegens, tussen idealisme en
realisme. Zoals zo vaak de afgelopen kwart eeuw waarin het Westen steeds op twee
gedachten hinkte. Ingrijpen om humanitaire redenen was een nieuw fenomeen. De
Koude Oorlog had de internationale verhoudingen op slot gegooid. Militaire
acties die een bedreiging konden zijn voor het precaire evenwicht, waren uit den
boze. Dus toen de Syrische dictator Hafez al-Assad (de vader van) in 1982 een
opstand in de stad Hama bloedig neersloeg en zijn Iraakse collega Saddam Hussein
in 1988 gifgas gebruikte tegen de Koerden, was er geen sprake van interventie.
Pas na de val van de Muur werd het een optie.

Tegelijk met de nieuwe vrijheid voor Oost-Europa was een nieuw optimistisch
tijdperk aangebroken waarin geloofd werd dat rede en democratie hadden
gezegevierd over naakte machtspolitiek en onderdrukking. Een Nieuwe Wereldorde
was het. Maar een interventionistische vingeroefening in Somalië mislukte en de
oorlog op de Balkan kon jaren voortwoekeren zonder dat Amerika en Europa er iets
wezenlijks tegen ondernamen. Pas in 1995 greep de NAVO militair in en maakte zij
een eind aan de etnische zuiveringen. Het ging gemakkelijker dan gedacht. Daarom
herhaalde de NAVO hetzelfde recept in 1999 in Kosovo. Het humanitair
interventionisme beleefde zijn hoogtijdagen.

Eeuwige vrede

Vlak voor de oorlog in Kosovo begon, was ik in Sint-Petersburg op een
conferentie over 'De Toekomst van de Oorlog'. Door de ramen in een van de zalen
van het Marmerpaleis was buiten de bevroren Neva-rivier te zien. Binnen waren er
de optimisten, die betoogden dat Europa op de drempel stond van de eeuwige vrede
als de EU en NAVO hun rol van vredestichter serieus zouden nemen. De realisten
waarschuwden voor de spill over van oorlogen waar de verliezers en berooiden van
deze wereld elkaar bevechten. Het Westen kan als een belegerd kasteel worden,
waar de golven tegen aan beuken. Sommige golven kunnen zelfs zo krachtig zijn
dat ze over de muren heen slaan, zei krijgshistoricus Martin van Creveld, niet
toevallig een Israëliër.

Ik zelf had tot dan toe afwijzend gestaan tegenover ingrijpen in
onoverzichtelijke etnische wespennesten, waar het ene dorp tegen het andere
vecht. Maar in 1999 bekeerde ik me tot interventionist, vanuit het idee dat
Bosnië en Kosovo hadden aangetoond dat het stoppen van grootschalig etnisch
geweld niet alleen moreel noodzakelijk was maar ook mogelijk. Wat ik toen nog
niet kon bevroeden was dat het succes van het interventionisme op de Balkan zijn
toekomstige mislukking in zich droeg.

Twee jaar later, op 11 september 2001, vaagde zo'n golf van Van Creveld de Twin
Towers in New York weg. De reactie van president George W. Bush was hard. Het
Taliban-regime in Afghanistan werd omvergeworpen. Daarna kwam Irak in beeld,
omdat het regime van Saddam over verboden massavernietigingswapens zou
beschikken en banden zou onderhouden met de 9/11-terroristen. Ook was er het
humanitaire argument: het werd tijd dat er een einde kwam aan Saddams wrede
onderdrukking van twee van de drie bevolkingsgroepen in het land.

Dat laatste aspect leidde ertoe dat aanvankelijk niet alleen rechts een invasie
steunde maar ook progressieven, onder wie politici als Hillary Clinton en
intellectuelen als Christopher Hitchens en Michael Ignatieff. De
neo-conservatieven, van wie er enkelen in de regering-Bush zaten en de drijvende
kracht achter de Irak-oorlog waren, hadden eveneens vaak een progressief
verleden. Zij geloofden er heilig in dat Irak van buitenaf in een democratie kon
worden veranderd die geen bedreiging meer zou vormen voor de buren. Was in
Oost-Europa niet bewezen dat gewone burgers smachtten naar vrijheid en
voorspoed? Ook ik steunde de invasie.

Die werd een mislukking. Er werden geen massavernietigingswapens gevonden. En
het allerbelangrijkste: de Irakezen stonden niet langs de kant van de weg te
juichen. Integendeel, het afzetten van Saddam werd de opmaat tot een extreem
bloedige burgeroorlog. Het was een heel dure vergissing. De neo-conservatieven
hadden aangestuurd op de oorlog vanuit de stellige overtuiging dat de Irakezen
net zo waren als de Oost-Europanen die na de val van de Muur de democratie
omarmden. Maar de Arabische wereld, met al haar sektarische, etnische en
religieuze tegenstellingen en haar onverwerkte koloniale verleden, bleek geen
Oost-Europa. De Oost-Europese triomfen werden zo paradoxaal genoeg de vader van
de mislukking in het Midden-Oosten.

'Doe het niet!'

Dat deed pijn, ook bij mij. De beelden van bloedige aanslagen sneden elke keer
weer door de ziel. Er waren er genoeg die hadden gewaarschuwd. Ik herinner me
een Nederlands-Duitse conferentie in Berlijn, waarop diplomaten, academici en
journalisten in de comfortabele steriliteit van een vergaderzaal filosofeerden
over de Amerikaanse invasieplannen. Totdat de Nederlandse ambassadeur en Arabist
Nikolaos van Dam tijdens een koffiepauze vertwijfeld uitriep: 'Doe het niet, doe
het niet. Haal niet het deksel van die ketel!'

Het gebeurde toch, met fatale gevolgen. Ik kon niet zeggen dat ik het niet had
kunnen weten. Maar ik kon het deksel ook niet meer terugplaatsen. De klepel van
het interventionisme sloeg weer de andere kant op. Weinigen wilden meer hun
vingers branden aan buitenlandse avonturen. Bush ging, Obama kwam en hij zette
de terugtocht in. Zijn minister van Defensie, Robert Gates, noemde de kans klein
dat de Amerikanen ooit nog eens met grondtroepen een land zouden binnenvallen,
pacificeren en besturen. Gates in februari 2011: 'Iedere toekomstige minister
van Defensie die de president adviseert om opnieuw een landleger in te zetten in
Azië, het Midden-Oosten of Afrika is niet goed bij zijn hoofd.' De maand erna
brak de Syrische burgeroorlog uit.

Obama deed niets, tot op het eind van zijn presidentschap. Hij nam nog wel deel
aan de interventie in Libië, maar niet van achter het stuur maar vanaf de
achterbank. En ik, inmiddels weer interventie-scepticus, begreep dat volledig.
Maar wat nu? Iedere president is vaak een reactie op de vorige. Obama zette zich
met zijn beleid van afzijdigheid af tegen de Bush van Irak, terwijl Trump zich
met zijn snelle aanval tegen Assad weer distantieert van Obama. De vraag is tot
hoever Trump wil gaan. Zijn hij en de militairen om hem heen bereid de woorden
van Gates te negeren?

Zij moeten zich realiseren dat de prijs van 'iets doen' hoog kan uitvallen.
Syrië is net zo'n gecompliceerd land als Irak. Het conflict kent krankzinnig
veel lagen. Er is de strijd tussen de verschillende etnisch-religieuze groepen,
de rivaliteit tussen Iran en de Arabische Golfstaten, de aanwezigheid van
Rusland als Assads steunpilaar. Zij moeten ook weten dat met één Amerikaanse
boot on the ground zij al gauw weer alle vuur aan trekken. Eén verkeerd gevallen
bom en ze krijgen de volle laag over collateral damage.

Daar staat het menselijk leed tegenover. Kijk naar de cijfers hierboven en zie
de humanitaire imperatief. Ook de prijs van 'niets doen' is enorm. Uiteindelijk
besefte Obama dat ook. Een oud-adviseur van hem zei in The Atlantic: 'In Irak
leerde Obama dat grootscheepse invasies gericht op regimewisseling niet werken;
in Libië leerde hij dat een beperkte invasie die leidt tot ineenstorting van het
regime niet werkt; en in Syrië leerde hij dat niet interveniëren ook niet
werkt.'

Dat zijn de dilemma's voor iedereen die begaan is met de 'kinderen van God'. En
dat verklaart al 25 jaar de worsteling van de internationale gemeenschap en
mezelf.

Trump deed op de 76ste dag van zijn presidentschap meer dan zijn voorganger
Obama in zes jaar

Is er echt de wil tot een ingrijpen dat verder gaat dan een enkele
vergeldingsaanval?




Bekijk de oorspronkelijke pagina: ,

LOAD-DATE: 7 April 2017

LANGUAGE: DUTCH; NEDERLANDS

GRAPHIC: Grens bereiktSlachtoffer van de gifgasaanval in de provincie Idlib,
Noord-Syrië.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              188 of 200 DOCUMENTS



                                 de Volkskrant

                             6 april 2017 donderdag

'We slechten het taboe op PVV'er-zijn'

BYLINE: ARIEJAN KORTEWEG

SECTION: Ten Eerste; Blz. 15

LENGTH: 808 woorden



HIGHLIGHT: Bij de raadsverkiezingen in 2018 zal de PVV in veel meer gemeenten
meedoen dan voorheen. Olaf Stuger, zelf oud-LPF-Kamerlid, legt uit hoe de partij
het aanlegt verschoond te blijven van onervaren brekebenen.


Interview Olaf Stuger, europarlementariër PVV

De PVV wil bij de gemeenteraadsverkiezingen van maart 2018 meedoen in zeker
vijftig gemeenten. Enkele honderden lokale kandidaten hebben zich aangemeld
sinds de partij in december een oproep deed. Dat zijn veelal mensen zonder
politieke ervaring.

Olaf Stuger (47), nu europarlementariër voor de PVV en in het verleden Kamerlid
voor de Lijst Pim Fortuyn (LPF), maakt deel uit van het driemanschap dat dit
lokale initiatief de afgelopen maanden vormgaf.

Verzoeken om aan gemeenteraadsverkiezingen mee te doen hield uw partijleider
Geert Wilders in het verleden steeds af. Waarom is de tijd nu rijp?

'De kiezers vragen om verandering in deze richting. Het was eerst lastig ervoor
uit te komen dat je van de PVV bent, daar hing een taboe om. Dat taboe verder
doorbreken is een positief neveneffect van meedoen in gemeenten. Zo komen we in
de haarvaten van de samenleving, van stratenmaker tot medisch specialist. De
partij, die straks twaalf jaar bestaat, is eraan toe. We hebben stabiele
fracties in de Eerste en Tweede Kamer, en in het Europees Parlement.'

Dat gold niet voor de provinciale fracties. Van de 69 Statenleden die in 2011
werden gekozen, vertrokken er 38 voortijdig. Hoe groot is het gevaar dat zoiets
in de gemeenteraden opnieuw gaat gebeuren?

'De eerste fase was lastig, maar aan het eind van de rit waren er nog steeds
functionerende fracties in de provincies. Partijen leunen vaak op mensen die al
op hun 16de gingen folderen. Wij krijgen nu ook steeds meer mensen die we langer
kunnen volgen, zodat je wederzijds kunt bezien of je bij elkaar past. Het is
niet gemakkelijk PVV-volksvertegenwoordiger te zijn. We zijn politieke
commando's, vaak opererend op vijandelijk terrein. Daar moet je tegen bestand
zijn.'

Het verwijt word vaak gemaakt dat de PVV verantwoordelijkheid ontloopt. Wordt er
gestreefd naar PVV-wethouders?

'Als je meedoet, moet je bereid zijn te besturen. Dat zal schuring geven, ik kan
niet beloven dat er nooit een college zal knallen. Ook bij gevestigde partijen
gaat het geregeld mis. Maar die verantwoordelijkheid willen we nemen.'

Gaat de PVV nu ook een ledenpartij worden?

'De ledenpartijen van nu zijn eigenlijk ondemocratisch. Vroeger
vertegenwoordigden ze grote groepen kiezers. Nu niet meer, het zijn
banenmachines geworden. Op congressen zitten de zalen vol met burgemeesters,
bestuurders, mensen die afhankelijk zijn van de partij. Zij hebben andere
belangen dan de gewone burger. De Tweede Kamer is een uitzendbureau om over te
stappen naar een mooie plek in bestuurlijk Nederland. Wij doen daar niet aan
mee.'

Is de PVV, waar Wilders' wil wet is, democratischer dan die ledenpartijen?

'Ons referentiekader is wat de kiezers willen. Daar zit dat gejaag op baantjes
niet achter. En komen er PVV-wethouders of -burgemeesters, dan worden dat geen
lanterfanterbaantjes. Die zullen in het brandpunt van de belangstelling staan.'

Forum voor Democratie, van Thierry Baudet, wil meedoen aan de gemeentelijke
verkiezingen. Was die concurrentie een drijfveer?

'Onze beslissing was al eerder genomen. Zij willen snel groeien, en hebben een
andere strategie. Ik ben blij met Forum, ze houden ons scherp.'

PVV-Kamerlid Edgar Mulder zei over de screening van kandidaten: ze moeten een
gezonde hekel aan de islam hebben. Is dat inderdaad een voorwaarde?

'Mensen moet zich goed realiseren wat het gevaar van de ideologie van de Islam
is. Ik heb een hekel aan alles wat het leven van mijn kinderen en mijn familie
in gevaar brengt. Mensen die zeggen dat de islam gaat vernederlandsen hebben bij
ons niets te zoeken. Degenen die bang zijn dat Nederland zal verislamiseren
wel.'

Het partijkader kan via gemeenteraadsleden met enkele honderden personen
groeien. Gaan er landelijke PVV-bijeenkomsten komen?

'De opbouw gebeurt van onderaf. Statenfracties hebben de regie, die doen ook de
screening. We overleggen met hen over eventuele lijsttrekkers en wethouders. Op
provinciaal niveau worden klasjes georganiseerd en zijn er bijeenkomsten. Of die
er landelijk komen, weet ik niet.'

In Rotterdam wordt de PVV een concurrent van Leefbaar Rotterdam, dat verwante
standpunten inneemt over de Islam. Waarom die broederstrijd?

'Leefbaar Rotterdam bestuurt nu samen met D66 en CDA. Wat heeft dat met het
harde anti-islamgeluid gedaan? Pim Fortuyn zei me in 2002, toen ik me bij de LPF
aanmeldde: de islam is vier keer erger dan we de mensen vertellen. De PVV wil
een harde, strakke lijn uitzetten. Ook in Rotterdam.'

Is een college van PVV en D66 straks ergens denkbaar?

'We sluiten niets uit, maar als je kijkt naar onze standpunten over moskeeën,
windmolens en azc's, dan zal D66 alleen bij hoge uitzondering kunnen. En Denk
gaat nog lastiger worden.'

Wie zegt dat de islam gaat vernederlandsen heeft bij ons niets te zoeken. Wie
bang is dat Nederland gaat verislamiseren wel




Bekijk de oorspronkelijke pagina:

LOAD-DATE: 5 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              189 of 200 DOCUMENTS



                                 de Volkskrant

                              4 april 2017 dinsdag

Wie lacht om Baudet speelt hem in de kaart

BYLINE: STEVEN SCHOPPERT IS FREELANCEJOURNALIST / TV-MAKER.

SECTION: Opinie en Debat; Blz. 22

LENGTH: 499 woorden


Heu heu heu quam nos risit. Oh oh oh, wat hebben we gelachen. Die gekke, malle,
rare Thierry Baudet toch, met zijn fratsen. Nieuwsvolgers, journalisten en
twitteraars konden de afgelopen dagen maar geen genoeg krijgen van het kersverse
Kamerlid dat in het Latijn de Tweede Kamer toesprak.



Net zoals ze zich eerder op de knieën sloegen om de 'interne peilingen' die zijn
partij Forum voor Democratie op 6 zetels hadden staan, om zijn plan om een piano
zijn werkkamer in de Tweede Kamer binnen te takelen, om het ruiken aan een zakje
lavendel in een VPRO-filmpje en om fractiegenoot - en wandelend anachronisme -
Theo Hiddema. Maar hoe grappig die dingen ook lijken, juist de spot drijven met
Baudet speelt hem in de kaart.

Bij een hoop mensen die zichzelf 'weldenkend' vinden, stuit het fenomeen Baudet
op onbegrip. Zoveel zelfs, dat ze zich gewoon niet kunnen voorstellen dat iemand
ooit op de man zou stemmen. Net zoals veel mensen in Amerika en ver daarbuiten
het ondenkbaar achtten dat iemand als Trump ooit president kon worden. En als je
iemand niet serieus kúnt nemen, dan is de stap naar de spot met hem drijven zo
gemaakt.

Vaak wordt Geert Wilders de Nederlandse Trump genoemd. Toegegeven, qua kapsel,
populisme en standpunten zijn er raakvlakken. Maar de echte Nederlandse Trump,
is Thierry. Overeenkomsten genoeg: hun vermogen om aandacht te genereren bij
voor- en tegenstanders, hun dedain voor de waarheid, het flirten met Rusland, en
het dwepen met ongewenste intimiteiten. Baudet heeft duidelijk goed naar Trump
gekeken.

Trumps 'grab them by the pussy' verschilt niet wezenlijk van Baudets opvatting
dat vrouwen 'overmand' willen worden. Trump bewondert Vladimir Poetin als een
sterk leider, en vergoelijkt de annexatie van de Krim, net als Baudet. En beiden
doen uitspraken die aantoonbaar leugens zijn. Maar hoe meer we over ze lezen,
hoe meer we willen zien. Fascinatie leidt tot verslaving. We willen meer tweets,
meer quotes en meer plaatjes. En als de hele gevestigde orde als een konijntje
in de koplampen kijkt naar zo iemand, waarom zou de gewone burger hem dan niet
serieus nemen?

Maar het is die zelfde cocktail van onderschatting en leedvermaak, die de
Democraten in de VS nu moeten bezuren. Het is al vaak beschreven hoe de
vernedering door Barack Obama tijdens het White House Correspondents' Dinner in
2011, Donald Trump motiveerde een gooi te doen naar het Witte Huis. De
speechschrijvers van toen hebben inmiddels spijt.

Laten we daar in Nederland lering uit trekken en Baudet behandelen als iedere
andere politicus in de Tweede Kamer, van een partij met 2 zetels. Want juist het
feit dat het ene deel van de samenleving nu een politicus uitlacht, maakt hem
als anti-intellectueel geloofwaardig . Elk grappig gifje, is een gift. En de 2
zetels van nu, zijn dan nog maar het begin. Ik heb nooit Latijn gehad op school,
maar één Latijnse spreuk staat me vrij helder voor de geest. Accidere ex una
scintilla incendia passim. Google 't maar.




Bekijk de oorspronkelijke pagina:

LOAD-DATE: 3 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              190 of 200 DOCUMENTS



                                 de Volkskrant

                              4 april 2017 dinsdag

Topsporters in de keuken

BYLINE: DOOR GERARD REIJN EN LIVIA BENDERS

SECTION: Economie; Blz. 26, 27

LENGTH: 869 woorden



HIGHLIGHT: Het is officieel: de werkdruk voor koks is hoger dan in welke andere
beroepsgroep ook. Dat blijkt uit onderzoek van het CBS. Toch krijgen ze relatief
weinig burn-outs en ligt het ziekteverzuim laag. Hoe komt dat?


Eén keer eten in Wok to Walk, een keten van roerbakrestaurants in Amsterdam, en
je weet genoeg: koks werken als gekken. De koks staan in de etalage, en de
klanten die in de rij staan om hun bestelling te plaatsen (zo gaat dat) kijken
minutenlang toe hoe in razende vaart de gerechten in elkaar worden gesmeten.



De maaltijd is nauwelijks een feest, maar de aanblik van die koks die geen
seconde kunnen missen om terug te kijken naar hun publiek maakt een onuitwisbare
indruk. Dit zijn de hardwerkende Nederlanders. Nu ook officieel: het Centraal
Bureau voor de Statistiek (CBS) heeft vastgesteld dat de werkdruk voor geen
beroepsgroep hoger is dan voor koks.

Het was een nek-aan-nekrace met artsen, juristen, managers in de zakelijke en
administratieve dienstverlening en leerkrachten in het basisonderwijs. Al deze
beroepsgroepen scoorden evenveel punten in de enquête (2,6 op een schaal van 1
tot 4), maar de koks sprongen er op één aspect ruimschoots uit: dat ze heel snel
moeten werken. Andere harde werkers zeggen niet zozeer dat ze heel snel moeten
werken, maar vooral dat ze heel veel moeten werken. Daarin scoren de
onderwijzers zelfs het hoogst.

De resultaten van de enquête komen deels overeen met eerder onderzoek van het
CBS. Vorig jaar meldde het CBS al dat de horeca de bedrijfstak is waar het het
meest op snelheid aankomt. En dat het onderwijs de bedrijfstak is waar het meest
wordt gezucht onder de grote hoeveelheid werk.

Burn-out en ziekte

Dat werken in het onderwijs geen feest is, blijkt uit meer statistieken. Zo
becijferde het CBS een jaar geleden nog dat 13 procent van de Nederlandse
werknemers met burn-outverschijnselen kampt, maar in het onderwijs is dat 18
procent. Het gemiddelde ziekteverzuim is landelijk 6,9 dagen per jaar, in het
onderwijs 9 dagen, een van de hoogste scores.

Maar met die koks is iets geks aan de hand. Ze werken als krankzinnigen, maar er
zijn juist weinig burn-outs in de horeca, en het ziekteverzuim is er erg laag.
Komt het doordat koks minder goede arbeidscontracten hebben, waardoor ze zich
niet ziek durven melden? Het CBS heeft ernaar gekeken, maar vond daarin geen
verklaring.

Dan kunnen er nog twee dingen aan de hand zijn, zegt Jac van der Klink,
hoogleraar arbeid en gezondheid aan de Universiteit van Tilburg. Het kan zijn
dat koks gewoon veel waarde ontlenen aan hun werk, en goed gemotiveerd zijn.
'Maar het kan ook dat ze zich niet ziek willen melden omdat ze dan hun collega's
in de problemen brengen. Ze werken vaak in kleine teams, dus ze weten: als ik
niet kom, moeten de anderen nog harder werken.'

Dat verklaart een deel, zegt Anton Dijk, voormalig meesterkok. Maar er is nog
een verklaring. 'Kok zijn is topsport. Je doet dat tot je 50ste, en daarna red
je het niet meer. Bijna alle koks gaan dan in het onderwijs werken, of in
instellingen en bedrijven waar de keuken wat minder hectisch is.' Dijk zelf is
een goed voorbeeld: hij stopte op zijn 37ste.

'De tijdsdruk geeft een kick'

Jasper van Vlijmen (39), chef-kok bij restaurant De Tuin van de Vier Windstreken
in Rotterdam

Al 23 jaar staat Jasper van Vlijmen te zweten in de keukens van restaurants die
er stuk voor stuk hetzelfde uitzien: druk en onderbezet. 'In de horeca heb je
vaak te weinig mankracht. De enige manier om dat te compenseren is door harder
te lopen, bakken en braden.'

Inmiddels werkt hij bij een restaurant aan de rand van het Kralingse Bos in
Rotterdam. Negen jaar geleden kwam hij daar terecht als zelfstandig kok. 'Ik was
van plan een jaartje rustig aan te doen, maar toen moest ik inspringen omdat er
problemen waren met de chef-koks.' Nu heeft Van Vlijmen als chef-kok al acht
jaar de leiding in de Rotterdamse keuken.

'Halverwege de avond wens ik weleens dat ik een ander beroep had gekozen.' Maar
de orderbonnen stapelen zich op, dus de enige optie is doorbuffelen. Af en toe
met een flinke scheldpartij tot gevolg. 'Toch geeft die continue tijdsdruk een
kick. Als de shift er weer op zit, ga ik met een voldaan gevoel naar huis.'

'Ziek melden is er niet bij'

Benno Brink (41), hoofdpatissier bij Hotel Pulitzer in Amsterdam

Als chef-kok van een Amsterdams restaurant had Benno Brink de leiding over een
brigade van Pakistaanse en Indische koks die geen Nederlands en nauwelijks
Engels spraken. De prestatiedruk was enorm. 'Door de taalbarrière kon die druk
niet moeiteloos wegvloeien naar collega's, dus alles kwam op mij aan.' Binnen de
kortste keren werkte Brink negentig uur per week, zonder echt te functioneren.
'De horeca heeft naast het leger de grootste machocultuur. Er is ook een enorme
teamgeest, maar ziek melden is er niet bij.' Hij leefde in een vertraagde film:
een kratje spinazie wassen kostte hem 25 minuten in plaats van de normale 10.

Op een dag werd het te veel. 'Ik rende de tram uit en stond te kotsen op het
Damrak.' Negen maanden zat hij op de bank met een burn-out. Telefoontjes bleven
onbeantwoord en brieven ongeopend totdat een oud-collega hem aanspoorde
geleidelijk aan weer te gaan werken bij het Pulitzer. 'Nu heb ik een
droomcontract. Ik werk vier dagen per week, twaalf uur per dag, ik ben drie
dagen vrij en bouw ook nog overuren op.'

Dit werk doe je tot je 50ste, en daarna red je het niet meer




Bekijk de oorspronkelijke pagina: ,

LOAD-DATE: 3 April 2017

LANGUAGE: DUTCH; NEDERLANDS

GRAPHIC: Benno Brink zat maanden thuis met een burn-out.
Jasper van Vlijmen: 'Halverwege de avond wens ik weleens dat ik een ander beroep
had gekozen.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              191 of 200 DOCUMENTS



                                 de Volkskrant

                             1 april 2017 zaterdag

Likes, ratings, duimpjes, sterren: scoren maar

BYLINE: DOOR KOEN HAEGENS ILLUSTRATIE NOCANDY

SECTION: Vonk; Blz. 8, 9

LENGTH: 2073 woorden



HIGHLIGHT: Ineens wordt alles en iedereen met één tot vijf sterren beoordeeld.
De ratingeconomie schept vertrouwen tussen vreemden, maar haar snelle opmars
boezemt ook angst in.


Sterrensamenleving - We leven in een permanente toetscultuur


Stel je een wereld voor waarin iedereen, telefoon in de hand, voortdurend
rapportcijfers uitdeelt aan elkaar. Waar het aantal sterren dat je op die manier
krijgt, bepaalt welk werk je kunt krijgen, waar je mag wonen en met wie je het
bed in duikt.

Over zo'n maatschappij gaat het in de populaire serie Black Mirror, aflevering
'Nosedive'. We zien een jonge vrouw, Lacie, die in alles nep is, en haar
geforceerde vrolijkheid de hele dag vastlegt op social media. Van de gemaakte
lach 's ochtends voor de spiegel tot de door haar gefotografeerde en online
gedeelde cappuccino. Stiekem smaakt het nergens naar, maar het plaatje levert
flink veel likes op. Door dit zorgvuldig geconstrueerde online imago is Lacie
een '4.2'. Niet slecht, maar om haar droomappartement te krijgen, moet ze
opschuiven in de richting van de hoogste score van 5 sterren. In het
daaropvolgende etmaal zorgen haar wanhopige pogingen voor het omgekeerde
resultaat. Lacie neemt het f-word in de mond in de rij voor het vliegtuig,
krijgt een volle ster aftrek van een politieagent, en ziet haar score
uiteindelijk kelderen tot onder de '1.0'. De laatste scène speelt zich af in de
gevangenis.



Vergezocht?

Binnen drie jaar is dit toekomstbeeld realiteit. Vanaf 2020 moet elke volwassen
Chinees naast een identiteitskaart een 'sociaal kredietnummer' hebben. Die toont
je betalingsmoraal, iets wat in Nederland gebeurt via het Bureau
Kredietregistratie. Maar ook uitingen op sociale media tellen mee. En net als
bij Black Mirror kunnen burgers elkaar beoordelen.

Voor wie meent dat het in Nederland zo'n vaart niet loopt: blikt u eens terug op
de afgelopen week. Wie of wat heeft u geliket of gerate? Welke online
beoordelingen heeft u meegewogen in uw beslissing? Zelf kocht ik voor 2.000 euro
een 12 jaar oude auto bij een mij onbekende autohandelaar. De geruststelling
kwam van Google: de garage krijgt bijna 5 sterren. 'Zeer fijn geholpen', luidt
één van de commentaren, 'zeker te vertrouwen!!' De Zweedse camping voor deze
zomer wordt op soortgelijke wijze geselecteerd met behulp van Zoover.

Deze permanente toetscultuur is niet altijd zo comfortabel. Het raakt aan je
eigenwaarde. Vonden vroeger de beoordelingen met grotere tussenpozen plaats -
via het schoolrapport, in een jaarlijks functioneringsgesprek - tegenwoordig
worden elke dag cijfers uitgedeeld. Van de ELO-score waarmee een dating site als
Tinder bepaalt hoe aantrekkelijk je bent (en dus ook met wie je online kunt
flirten) tot het aantal instemmende reacties op Facebook. Dat maakt kwetsbaar.
Het aangename feit dat mijn laatste grote stuk 654 hartjes kreeg bij
online-kiosk Blendle, is geen garantie dat dit artikel niet met de grond gelijk
gemaakt wordt. De 'ratingeconomie' is als een proeftijd die nooit ophoudt:
bewijs wat je in je mars hebt, 24 uur per dag, je leven lang.

Het verschil met China is dat dit systeem in het Westen niet van bovenaf wordt
opgelegd. Het sluipt naar binnen via de achterdeur, in de gedaante van honderden
handige apps, sites en andere spontane initiatieven.

Schrijvers en filmmakers waren het al gewend om hun werk aan de hand van één tot
vijf sterren beoordeeld te zien worden. Nu volgen ook bakkers, taxichauffeurs en
klussers. Via zorgkaartnederland.nl krijgen artsen en andere zorgverleners een
rapportcijfer. Op beoordeelmijnleraar.nl kunnen scholieren hun leraar
recenseren. Een afdelingsleider wordt met naam en toenaam genoemd: 'Hij is echt
een nachtmerrie. Best zielig dat hij leerlingen en sommige leraren moet pesten.
Puur machtsmisbruik.'

Zelfs politici en bedrijfsbestuurders ontkomen er niet aan. Commerciële
kredietbeoordelaars als S&P en Moody's kunnen hen maken of breken. Groot was de
paniek toen Nederland in 2013 zijn AAA-status verloor.

En dat alles is nog maar het topje van de ijsberg, de voor iedereen zichtbare
voorkant van de ratingmaatschappij. Van veel rapportcijfers die wij zelf krijgen
hebben we nauwelijks weet. Bedrijven ontwikkelen die om hun klanten mee te
beoordelen. Risicogevallen kunnen fluiten naar hun diensten. De ontwikkeling van
dit soort ratings, schrijft de Amerikaanse ngo World Privacy Forum in een
rapport, neemt stiekem een hoge vlucht 'met de uitbreiding van scores voor
consumenten naar financiële producten, verzekeringen, gezondheid en meer.' Met
andere woorden: zonder goede ratings krijgt de klant geen hypotheek, geen lening
en geen verzekering.

Het regent likes en duimpjes maar vooral: die alom aanwezige één tot vijf
sterren. Het enige wat lijkt te ontbreken, is de handige toepassing die alle
afzonderlijke ratings samenvoegt in één rapportcijfer. Dat zou wel zo helder
zijn - toch?

De geboorte van dit nieuwe, onbekende sterrenstelsel gaat terug tot de jaren
twintig van de vorige eeuw. Niet lang nadat de Sovjet-Unie de (rode) ster tot
symbool van het communisme had gepromoveerd, begon de Michelingids ze in de
westerse wereld uit te delen aan goede restaurants. In 1928 introduceerde de New
York Daily News ze bij haar filmrecensies. The Port of Missing Girls kreeg er
slechts één. Van die film is sindsdien weinig meer vernomen, maar de sterren
zijn een daverend succes gebleken.

Het verweer ligt voor de hand: niks nieuws onder de zon. Het onderlinge oordelen
heeft zich enkel verplaatst van het schoolplein of de herensociëteit naar het
internet. Maar die uitleg negeert de ingrijpende, historische gevolgen van de
rise of the ratings.

Die zijn het meest zichtbaar in de economie. Gedurende het overgrote deel van de
menselijke geschiedenis was deze lokaal georganiseerd. Ondanks spannende
verhalen over de Zijderoute, ontdekkingsreizigers en kostbare scheepsladingen
goud en specerijen vond er in de praktijk nauwelijks handel met vreemden plaats.
Te veel risico's. Neutrale rechtbanken waar slachtoffers van bedrog hun gelijk
konden halen, waren er immers nauwelijks. Niet voor niets steunden de weinige
buitenlandse handelsnetwerken die er waren vaak op familiebanden of hechte
relaties binnen minderheden, van Armeniërs tot Joden.

Zoals de onlangs overleden econoom en Nobelprijswinnaar Kenneth Arrow heeft
opgemerkt: 'Vrijwel elke commerciële transactie bevat een stukje vertrouwen.'
Dat is precies wat ratings doen. Ze maken economische transacties mogelijk
tussen volslagen onbekenden. Het zijn spotgoedkope machines die bakken met
vertrouwen produceren. Door simpelweg de reputatie van mensen en bedrijven voor
iedereen zichtbaar te maken, stimuleren ze handel en consumptie, en daarmee
economische groei.

Als grondstof voor deze machines dienen nu vaak uitsluitend de beoordelingen van
andere gebruikers. Maar de toekomst is aan de big analytics: schijnbaar
objectieve algoritmes die alle mogelijke variabelen bijhouden, van koopgedrag
tot gezondheidsstatus. Uiteindelijk zal daar ook één, alomvattende
reputatiescore uit rollen. 'Dat is onvermijdelijk', meent Michael Fertik. Hij is
auteur van The Reputation Economy en oprichter van een bedrijf met honderden
medewerkers dat klanten helpt hun beschadigde online imago te repareren. Want
reputatie, stelt Fertik, wordt de komende jaren waardevoller dan geld of macht.
'Daar moeten we mee leren leven', constateert hij berustend. 'Maar als mens
staan we niet machteloos tegenover de algoritmes. Je kunt ze leren hoe ze over
je moeten denken.' Een van zijn adviezen: voedt het internet met zoveel
positieve input over jouw persoon dat eventuele negatieve informatie
overschaduwd wordt. Overspoel dus sociale media als Instagram en Facebook met
leuke berichten, en dat rottige nieuwsitem van twee jaar geleden zakt vanzelf op
de resultatenlijst van Google.

Net zoals mensen rijkdom en macht najagen, zullen ze naar een smetteloze
reputatie streven. Ook dat biedt mogelijkheden, menen voorstanders. Neem de
werkvloer. Waren vroeger opzichters en prikklokken nodig om de arbeiders in het
gareel te houden, in de nabije toekomst zorgen de sterren daarvoor. Zo moeten
Uber-chauffeurs wier score onder de 4,6 zakt, vrezen voor hun broodwinning. Bang
voor een slechte score, zullen zij hun beste beentje voor zetten, hoopt
hoogleraar bedrijfspsychologie Tomas Chamorro-Premuzic. 'Misschien wel het
aantrekkelijkste aan dit systeem is dat het druk zet op mensen om een wenselijke
reputatie te verkrijgen en behouden, iets waartoe zij zich anders misschien niet
gedwongen zouden voelen', schreef hij in 2015 in The Guardian.

De mentaliteitsverandering waar de ratingrevolutie toe leidt, zal zich niet tot
de economie beperken. Dat is meteen ook de grootste vrees. In de ogen van
critici vormen de vijf sterren de kroon op de lange, door Michel Foucault
beschreven evolutie van toezicht en discipline. Een hoogtepunt in die
geschiedenis was volgens de Franse filosoof het panopticum. In zo'n gebouw,
zoals de koepelgevangenissen van Haarlem en Arnhem, kon iedereen worden
geobserveerd vanuit één punt. De ratingeconomie gaat nog een stap verder. Zij is
als een glazen panopticum. In deze nieuwe wereld zijn we allemaal naakt. Maar
gewone burgers zijn naakter dan machthebbers.

In een dictatuur als China ligt het gevaar van die eenzijdige transparantie voor
de hand. Met zijn 'sociale kredietscore' wil het systeem 'socialistische
kernwaarden' bevorderen. De vraag is: wie beslist wat goed gedrag is? 'In een
democratie bepalen we dat via een publiek debat', merkte de Belgische
China-specialist Rogier Creemers eerder op in de Volkskrant. 'In China bepaalt
de overheid dat. Mensen kunnen dus wel meedoen door ratings te geven, maar niet
meebepalen wat wel en niet goed is.'

In de westerse democratieën zal de dressuur een verfijndere vorm aannemen. Ook
reputatieman Fertik ziet de schaduwzijde daarvan. 'Nog meer dan de macht van big
brother vrees ik de little brothers, commerciële bedrijven', vertelt hij.
Misschien, zo denkt Fertik hardop na, helpt het als ondernemingen gedwongen
worden om in elk geval deels inzage te geven in hun meest populaire
rating-algoritmes. Zodat een onafhankelijke commissie of toezichthouder ze kan
controleren. Fertik: 'Nu verbiedt de wet bijvoorbeeld om witte mensen goedkopere
leningen te verstrekken dan zwarte. Maar een algoritme dat ervoor zorgt dat
alleen witte mensen zo'n aanbieding te zien krijgen, is niet illegaal. Dat vind
ik vreemd.'

Hoe de ratingeconomie zich ontwikkelt, zal ook afhangen van ogenschijnlijke
details. Zoals de vraag of klanten alleen hun dienstverlener beoordelen, of ook
omgekeerd. Dat eerste is het geval bij sites als TripAdvisor. Concurrent Airbnb
heeft de tweede, wederzijdse variant omarmd. Onderzoekers van Boston University
ontdekten dat dat laatste tot veel mildere, positievere oordelen leidt. Het
aantal adressen dat op beide reissites stond en 4,5 ster of meer kreeg, lag 14
procent hoger bij Airbnb. 'Verschrikkelijk', oordeelden klanten op TripAdvisor
over een budgethotel in San Francisco. Op Airbnb heette het etablissement
'relatief schoon (wat haren op de kussens etc.)'.

Zo kampt de opkomende ratingmaatschappij met meer dilemma's. Wat te doen met
neprecensenten? Met wraakzuchtige beoordelaars, of juist met te lieve scores? En
moet het oordeel van experts niet zwaarder meewegen dan dat van leken?

Uitgerekend de producent van Black Mirror, Netflix, stopt per 1 april helemaal
met de sterren. Het bedrijf stapt over op een simpeler systeem: duim omhoog of
omlaag. 'Mensen zijn geneigd hun sterren te geven op basis van hoe relevant ze
een film of serie vinden', legde een vertegenwoordiger afgelopen maand uit. 'Een
documentaire over Syrië krijgt dan de volle vijf sterren en een comedy drie.
Terwijl ze misschien die comedy daadwerkelijk uitkijken en de documentaire
niet.'

Wanhopig proberen duizenden managers en programmeurs zulke zwakke plekken in de
ratingeconomie te repareren. Beter lijkt het dit geworstel met een glimlach aan
te zien. Het systeem rammelt en hapert nog aan alle kanten. Gelukkig maar. Zodra
het onophoudelijke be- en veroordelen zo rimpelloos gaat verlopen als in de
serie, hebben we pas echt een probleem. Wie had dat gedacht: het einde van de
vrijheid dient zich aan in de vorm van vijf onschuldig ogende sterren.

Nog meer dan de macht van big brother vrees ik de little brothers: commerciële
bedrijven

De toekomst is aan de big analytics: algoritmes die allerlei varianten
bijhouden, van koopgedrag tot gezondheidsstatus

De ratingeconomie is als een proeftijd die nooit ophoudt: bewijs wat je in je
mars hebt, 24 uur per dag, je leven lang




Bekijk de oorspronkelijke pagina: ,

LOAD-DATE: 31 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              192 of 200 DOCUMENTS



                                 de Volkskrant

                             31 maart 2017 vrijdag

geachte redactie

SECTION: Opinie en Debat; Blz. 25

LENGTH: 714 woorden

Zwarte Nederlanders

In het informatieve artikel over het ontbreken van zwarte Nederlanders in het
parlement (Ten eerste, 30 maart) is de belangrijkste reden weggelaten: op het
laatste moment trok Sylvana Simons zich van de Denk-lijst terug. Had ze dat niet
gedaan, dan was de vertegenwoordiging naar kleur, als dat al een rol zou mogen
spelen, redelijk in evenwicht geweest.

Reinjan Mulder, Amsterdam

Eerlijke Roemer

Het is evident dat Max Pam een probleem heeft met de SP en waar die partij voor
staat (O&D, 29 maart). Zijn onder-de-gordelcolumn is duidelijk geschreven met
een randstedelijke arrogante pen. Het dieptepunt is wel de kop en de lage aanval
op Emile Roemer. Ik wil me niet verlagen om op het laatste te reageren.

Voor mij is het een verademing dat er in Den Haag een eerlijke en betrouwbare
politicus zit die een heleboel mensen in Nederland vertegenwoordigt. Ik hoop dat
de heer Pam zich nog jaren mag ergeren aan de SP.

I. Arts, (jawel, uit) Boxmeer

Corruptie

Geld bijdragen aan acties voor het bestrijden van hongersnood zal ik blijven
doen. Tegelijkertijd zal ik de bijdrage van Alphonse Muambi niet meer vergeten,
zijn verhaal haakte zich vast (O&D, 29 januari).

Natuurlijk weten we het: de corruptie in sommige Afrikaanse landen en de rijkdom
van sommige Afrikaanse leiders. Als echter iemand uit Congo een aantal zaken
opsomt komt dat hard binnen.

Dank, meneer Muambi, het dwingt mij om weer wat kritischer ter zijn.

Aike van der Hoeff, Utrecht

Hoezo moet ik doneren?

Menno de Vries adviseert om 'gewoon te doneren aan Giro555' (geachte redactie,
30 maart). Wij 'hebben door onze ongeremde vraag naar grondstoffen en oneerlijke
handel corrupt leiderschap in de hand gewerkt'. Wij 'hebben de Afrikaanse boer
gewoon laten spartelen'.

Wij 'zijn zelfs de laatste die aan de zijlijn moeten staan klagen over hun
nood'. Wij zijn dus belast met een eeuwige schuld door de nietsontziende
handelsgeest van de VOC, SHV, Shell, Nokia, China, koningen uit Europa? Wij? Ik
voel mij (niet meer) aangesproken. Multinationals, koningshuizen,
investeringsmaatschappijen, aandeelhouders en politieke elites moeten eindelijk
hun verantwoordelijkheid nemen voor de langdurige economische plundering van
Afrika en zélf de helpende hand reiken.

Absurd dat de gewone burger 'gewoon moet doneren aan 555'.

Karel Labberté, Leiden

Smakeloze selfies

De foto van de Westminster Bridge twee dagen na de aanslag waar mensen selfies
maken terwijl het bloed net is verwijderd heeft me geraakt (Uitgelicht, 30
maart). Hoe kun je als mens zo harteloos en onnadenkend zijn? Lachend en alleen
maar met jezelf bezig. Op een plek die zo beladen is vanwege de recente aanslag.
Ik heb jaren als verpleegkundige op een eerstehulpafdeling gewerkt en was
onlangs nog getuige van een dodelijk ongeval. Ik kan na het zien van deze foto
maar tot één conclusie komen: deze mensen hebben te weinig meegemaakt in hun
leven.

Louise van der Ham, Rotterdam

O denneboom

Bij de reportage 'Heel Polen ruikt naar zaagsel' (Ten eerste, 30 maart) staat
een foto waarop te zien is hoe Grzegorz Bienkowski een spar in stukken zaagt.
Het betreft echter geen spar (Picea) maar een grove den (Pinus syvestris).

Leo Hulshof, Welberg

Idolaat over Dylan

Wat is dat toch met dat idolate gedoe over het zingen van Bob Dylan? Op Shadows
in the Night klinkt zijn stem als een toonloze rasp. Ik durf eigenlijk niet naar
de nieuwe cd te luisteren, bang voor weer een verkrachting van prachtige
nummers, meestal in dezelfde toonsoort. En alsof een lapsteel c.q. steelguitar
een prachtig, sluw gearrangeerd orkest zou kunnen vervangen.

Luister liever naar Frank Sinatra, Jack Teagarden con sorten. Hun tijd is
geweest, ik weet het, maar Bobs tijd ook allang.

Arie van der Klooster, Rotterdam

Kunstalvleesklier

De kunstalvleesklier kan de gezondheid en kwaliteit van leven van de
diabetespatiënten aanzienlijk verhogen (Wetenschap, 30 maart). Maar vindt de
zorgverzekeraar dat ook? Ik loop al enkele jaren tegen het feit aan dat er een
prachtige glucosemeter met sensor op de markt is. In België en Duitsland zitten
deze meters in het vergoedingssysteem. Echter, de zorgverzekeraar in Nederland
laat dit nog steeds afweten. En ondertussen maakt de fabrikant ons hier lekker
mee.

Frank Smit, diabetesverpleegkundige, Blokker




Bekijk de oorspronkelijke pagina:

LOAD-DATE: 30 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              193 of 200 DOCUMENTS



                                 de Volkskrant

                             31 maart 2017 vrijdag

Vertrouwen

BYLINE: SHEILA SITALSING

SECTION: Ten Eerste; Blz. 2

LENGTH: 558 woorden


Sheila Sitalsing column


Bij Stand.nl, het inbelprogramma op NPO Radio 1 dat al gewone mensen aan het
woord liet lang voordat eerbiedige interviews met Henk en Ingrid in de mode
raakten, werd het gisterochtend nog als een stelling geponeerd waarover debat
mogelijk is. Iets waar je voor of tegen kunt zijn: 'De problemen van de
Groningers zijn niet serieus genoeg aangepakt, ja of nee?'



Vroeger informeerde je dan of de paus katholiek was.

Voor de constatering dat de Groningers in het aardbevingsgebied al jaren
schandelijk worden behandeld, in hun onverkoopbare huizen ver buiten de ring
A10, hadden we niet nóg een rapport nodig van de Onderzoeksraad voor Veiligheid.
Maar prettig is het wel dat OVV-voorzitter Tjibbe Joustra in de gisteren
verschenen evaluatie Aardbevingsrisico's in Groningen nogmaals helder uitlegt
wat alle vrome ik-voel-uw-pijnpraatjes van het vertrekkende kabinet waard zijn:
niet veel.

Zeker, er is geld gekomen om extra Alabastine in de scheuren te smeren en een
coördinator die door geen hond wordt vertrouwd, alsmede de belofte dat er minder
gas zal worden opgepompt - al kan er niet bij worden beloofd dat daarmee de
aarde minder zal beven. Ze hebben er schamper de schouders over opgehaald, de 14
duizend Groningers die zich niet veilig voelen in hun huis, en de 4.000 mensen
met psychische klachten, en de 76 duizend gedupeerden die schade hebben
gerapporteerd, en de 30 gezinnen die met spoed uit hun huis moesten, en de 100
huishoudens wier huis moest worden afgebroken.

Het woord 'vertrouwen' staat drie keer in het nieuwe evaluatierapport. In de
mondelinge toelichting noemde Joustra het veel vaker, want dat is de kern: naar
vertrouwen is het lang zoeken in Groningen. Vertrouwen in een overheid die aan
de kant van de mensen staat, heel simpel, een overheid die dingen doet die in
het belang zijn van de mensen.

Het was inspecteur-generaal Harry van der Meijden van het Staatstoezicht op de
Mijnen, de instantie die de risico's van de gaswinning in het Noorden moet
vaststellen, ook al opgevallen: 'Burgers vragen zich af of overheden het wel
goed met hen voorhebben', constateerde hij afgelopen november in Het Financieele
Dagblad. Het homerische gelach dat daarop uit het gaswingebied opsteeg, konden
we tot diep in de Randstad horen.

Om het vertrouwen terug te winnen - als het al terug te winnen valt - moet veel
meer gebeuren dan royale, materiële compensatie voor geleden schade en
versterking van wankele huizen, stelt Joustra. Zo is het idioot dat de NAM -
veroorzaker van de schade, eerste belanghebbende bij voortgaande gaswinning -
nog steeds een rol speelt bij het afhandelen van de schade, of preciezer: bij
het traineren van de afhandeling. En zo is het nog raarder dat het dossier
gaswinning in Den Haag de primaire verantwoordelijkheid is van het ministerie
van Economische Zaken, een ministerie dat zoveel verschillende petten op heeft
dat het er zelf ook geregeld van in de war raakt. Het belangrijkste, Joustra
herhaalde het vijf keer, is dat de mensen in het wingebied een nieuw
toekomstperspectief krijgen, een antwoord op de vraag waar het heen gaat, met
hen, met de grond waarop ze wonen.

Dat vanuit Den Haag geen serieus antwoord op die vraag wordt geformuleerd, is de
echte tragiek van de gasbel van Slochteren.

Homerisch gelach konden we in de Randstad horen




Bekijk de oorspronkelijke pagina:

LOAD-DATE: 30 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              194 of 200 DOCUMENTS



                                 de Volkskrant

                             29 maart 2017 woensdag

De Feldwebel

BYLINE: DERK JAN EPPINK

SECTION: Opinie en Debat; Blz. 24

LENGTH: 747 woorden


derk jan eppink column


Raakt Duitsland 'Merkel moe'? In Saarland niet. De vuurproef wacht medio mei bij
de deelstaatverkiezingen van Noordrijn-Westfalen met zijn 17 miljoen inwoners.
Martin Schulz, topkandidaat van de SPD en ex-voorzitter van het Europees
Parlement, daagt Merkel uit bij de Duitse parlementsverkiezingen in september.
Hij werd tot Kanzlerkandidat gekozen met 100 procent van de stemmen. Een
percentage dat alleen Kim Jong-un, leider van Noord-Korea, nog weet te bereiken.
De Duitse minister van Financiën, Wolfgang Schaüble, noemde Schulz de 'Duitse
Trump'. Hij heeft een punt.



Schulz verwierf bekendheid in juli 2003 toen de Italiaanse premier Silvio
Berlusconi hem in het Europees Parlement de ideale figuur noemde als Kapo in een
film over een concentratiekamp. 'U past perfect'. Berlusconi veroorzaakte een
ware rel.

De Duitse bondskanselier Gerhard Schröder bombardeerde Schulz, ex-burgemeester
van het dorpje Würselen, meteen tot lijsttrekker bij de Europese verkiezingen
van 2004. De loopbaan van Schulz onderging de 'wet van de omgekeerde
zwaartekracht'. Hij viel omhoog. Kort daarop werd hij voorzitter van de
socialistische fractie die hij leidde met ijzeren vuist.

Schulz is een autoritaire figuur met sentimentele trekken. Als Europees
parlementslid botste ik soms op hem. Schulz sprak niet, hij blafte. Wie het niet
met hem eens was, werd uitgescholden. 'Naar het gekkenhuis met u', werden zijn
gevleugelde woorden voor critici van 'meer Europa'. Ik heb zijn verwensingen
eens beantwoord met de term 'Feldwebel'. Het hielp. Ineens bedaarde hij.

Een academische studie heeft Schulz nooit voltooid, wat een inhaalbehoefte
naliet. De SPD kende vroeger veel Europese parlementsleden die dankzij
avondscholen waren opgeklommen. Ze waren kortaf en spraken de taal van de gewone
man. Schulz was jarenlang boekhandelaar, een eerbaar beroep.

In de politiek werd hij voortgestuwd door een onbeperkte geldingsdrang. Schulz
is geen denker, maar een uitvoerder zonder scrupules. Zijn mening over Europa
beperkt zich tot het recycleren van bezwerende formules voor 'meer Europa'. Zou
Schulz in de DDR zijn geboren, hij zou het ver hebben geschopt.

De socialistische fractie kreunde onder Schulz en was opgelucht dat hij verder
naar boven viel. Hij werd voorzitter van het parlement waar hij zich profileerde
als 'sterke man'. Ooit kwam de Belgische koning op bezoek en ik mocht erbij zijn
op voorwaarde dat ik geen 'stoute vraag' stelde. Ik vroeg: 'Sire, denkt u dat de
euro overleeft'? Schulz keek me aan met een woeste blik.

Ik heb hem maar een keer kunnen dwarszitten. In het parlement werd een
forumdebat georganiseerd over de euro met Jean-Claude Juncker, voorzitter van de
eurogroep, Jean-Claude Trichet, ex-voorzitter van de Europese Centrale Bank, en
Dominique Strauss-Kahn (DSK), ex-directeur van het IMF. DSK was in opspraak
wegens vrouwenhandel. Ik vroeg Schulz per brief of de deelname van DSK 'gepast'
was. Geen antwoord. Daarop stuurde ik de brief opnieuw, met een cc aan de leden
van de vrouwencommissie. Een revolte ontvlamde en DSK trok zich 'spontaan'
terug. De Feldwebel moest capituleren voor het feministisch protest.

Schulz heeft een uitgekiend machtsinstinct. Hij is als geheelonthouder, een
weinig voorkomend gebruik in Brussel, ook altijd helder. Na Europa viel hij
verder omhoog: naar Berlijn en mogelijk richting Bundeskanzleramt. Populisme is
hem niet vreemd. Hij belooft hogere uitkeringen, hogere lonen en is 'volksnahe'.
Grap op sociale media: 'Als Schulz in het water springt, wordt hij niet nat,
maar wordt het water sociaal-democratisch.'

Duitsland kan zich ook opmaken voor het 'Erdogan-effect'. Hoe vaker de Turkse
pers Merkel beledigt als 'nazi', hoe meer sympathie zij oogst. Maar Erdogan kan
miljoenen Turken met een Duits paspoort stemadvies geven: 'stem Schulz'. De
'Turkse stem' bepaalt mede de politieke toekomst van Duitsland. En dus van
Europa.

Schulz is voetbalgek. Ooit sloot ik vrede met hem dankzij felicitaties voor een
overwinning van de Duitse Nationalmannschaft. Hij was als een kind zo blij. Zijn
jeugdherinnering gaat terug naar de FC Köln van Wolfgang Overath: Duits
landskampioen in 1978. Een Nederlandse premier die met 'Bundeskanzler Schulz'
overweg wil, moet zijn voetbalklassiekers kennen.

Martin Schulz is klaar voor de machtigste positie in Europa. Europa is echter
niet klaar voor een 'Duitse Trump'.

DERK JAN EPPINK is senior fellow bij het London Policy Center in New York.




Bekijk de oorspronkelijke pagina:

LOAD-DATE: 28 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              195 of 200 DOCUMENTS



                                 de Volkskrant

                             29 maart 2017 woensdag

Stemgegevens verdwijnen in het grote vergeetboek

BYLINE: DION MEBIUS, TIMO NIJSSEN, GEART VAN DER POL

SECTION: Ten Eerste; Blz. 2

LENGTH: 523 woorden



HIGHLIGHT: Het is voor onderzoekers, politieke partijen en andere
geïnteresseerden moeilijk om een goed overzicht te krijgen van de
verkiezingsuitslag per stembureau. De Kiesraad verzamelde die informatie niet
omdat het dit jaar verboden was om de uitslag digitaal door te sturen.


Uitslag per stembureau nauwelijks te achterhalen


Een groot deel van de 388 Nederlandse gemeenten publiceert de uitslagen op
stembusniveau niet uit eigen beweging. De verkiezingsuitslagen van dit jaar
dreigen zodoende onherleidbaar te worden.

Het ministerie van Binnenlandse Zaken moet er bij de gemeenten op aandringen om
de gegevens per stembureau alsnog te openbaren, vindt hoogleraar staatsrecht Wim
Voermans, die de Kiesraad adviseert. 'De digitale burger verwacht transparantie
van de overheid. Daarom moeten de uitslagen ook zo volledig mogelijk worden
gepubliceerd. Anders voed je complottheorieën over de verkiezingsuitslag.'



Uit angst voor kwaadwillende hackers werd bij de verkiezingen van dit jaar zo
veel mogelijk handmatig geteld. Het doormailen van uitslagen was niet
toegestaan. Stembureaus moesten hun uitslagen doorbellen naar het gemeentehuis.
Dat telde de uitslagen van de stembureaus bij elkaar op en belde die weer door
naar het hoofdstembureau van de kieskring. Dat droeg de uitslagen over aan de
Kiesraad.

Bij de verkiezingen in 2010 en 2012 werden de uitslagen nog digitaal verstuurd.
De Kiesraad kon de uitslagen op stembusniveau daardoor 'als bijvangst'
beschikbaar stellen voor onderzoekers en het publiek. Nu kan dat niet.

De uitslagen per stembureau liggen achter slot en grendel en zijn alleen op door
de gemeente te bepalen inzagemomenten in te zien. Drie maanden nadat de
verkiezingsuitslag onherroepelijk is verklaard, worden ze vernietigd en zijn de
uitslagen van de 9.400 stembureaus niet meer te achterhalen. Tenzij gemeenten de
uitslagen op eigen initiatief publiceren, maar dat gebeurt nauwelijks.

De Politieke Academie - een bureau dat voor politieke partijen in kaart brengt
waar hun kiezers wonen - zag dat aankomen en investeerde tienduizenden euro's in
uitzendkrachten. Die moesten langs de 300 Nederlandse gemeenten die de uitslagen
niet zelf publiceerden om de processen-verbaal over te schrijven. 'Maar die
inzagemomenten zijn een farce', zegt voorzitter Frank van Dalen. 'De
inzagetermijn was te kort. Bovendien moest je in 80 procent van de gevallen
eerst een afspraak maken. Dat maakt het voor de gewone burger onmogelijk om de
landelijke uitslagen te controleren.'

Alleen de Politieke Academie heeft nu een overzicht van alle uitslagen per
stembureau. Een onwenselijke situatie, zegt hoogleraar Voermans. 'De
mogelijkheid voor het publiek om de stembusgang te controleren is dit jaar zeer
beperkt. Gemeenten proberen het wettelijke recht op inzage af te knijpen door de
uitslagen slechts kort in een zaaltje beschikbaar te stellen.'

Het ministerie van Binnenlandse Zaken zegt de gemeenten erop te hebben gewezen
dat geïnteresseerden de uitslagen mogen inzien. Het digitaal bewaren van de
gegevens zou geen praktisch nut hebben, omdat de verkiezingsuitslag
onherroepelijk is. Mogelijk wordt het handelen van de gemeenten nog wel tegen
het licht gehouden bij het evalueren van de verkiezingen.

De Kiesraad gaat contact opnemen met alle gemeenten om de uitslagen per
stembureau te achterhalen, zo laat een woordvoerder weten. 'We kijken of dat in
drie maanden lukt.'




Bekijk de oorspronkelijke pagina:

LOAD-DATE: 28 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              196 of 200 DOCUMENTS



                                 de Volkskrant

                             28 maart 2017 dinsdag

Breed beeld

BYLINE: DOOR FLOOR BOUMA EN HARO KRAAK

SECTION: V Opening; Blz. 4, 5, 6

LENGTH: 2114 woorden



HIGHLIGHT: Sinds de verkiezing van Trump zijn redacties van talkshows en
actualiteitenprogramma's erop gespitst 'de gewone man' aan tafel te krijgen.
Welke Nederlander zien we eigenlijk als we naar onze dramaseries kijken?


Media - ACHTERGROND: NEDERLAND VOLGENS DE TV-SERIES


Neem het gezicht van een blonde, witte man in gedachten, eind 30, een type als
Thijs Römer. Stelt u zich voor dat hij op een politiebureau aan het werk is. Hij
valt op vrouwen en woont in de Randstad. Heeft u hem helder voor de geest? U
denkt nu aan het meest voorkomende personage in Nederlandse dramaseries.



Hoe wordt de Nederlandse bevolking weerspiegeld op televisie? Regelmatig wordt
geturfd hoe het ervoor staat met de diversiteit van gasten in
actualiteitenprogramma's en talkshows. Even vaak wordt er gediscussieerd over de
vraag in hoeverre we 'de gewone man' zien op tv. Op de nieuwjaarsreceptie in
2016 meldde de NPO nog dat diversiteit zwaarder gaat meewegen in de keuze voor
nieuwe programma's.

Toen Trump in november onverwacht tot president van de Verenigde Staten was
gekozen, vroeg NPO-bestuurder Shula Rijxman zich in een reactie af of
mainstreammedia 'het geluid van alle Nederlanders voldoende laten horen, of
alleen dat van de hoogopgeleide, kosmopolitische Nederlander'. De media moesten
leren van Trumps onvoorziene populariteit, vond ze, vooral de publieke omroep.

Dit gesprek over diversiteit heeft zelden betrekking op dramaseries op de
Nederlandse televisie. Wie naar Amerikaanse tv-series kijkt, kan de indruk
krijgen dat iedere Amerikaan een narcist is die in Los Angeles of New York woont
en in de creatieve sector werkt. Welk beeld van Nederland zou een buitenstaander
krijgen als hij de series hier zou zien?

De Volkskrant bestudeerde de vijftig (lineair) best bekeken Nederlandse
dramaseries van de afgelopen vijf jaar (van begin 2012 tot eind 2016). Van elke
serie selecteerden we de vijf hoofdrollen: waar wonen ze, wat voor werk doen ze,
hoe zien ze eruit, wat is hun geaardheid en welk opleidingsniveau hebben ze? En:
door wie worden die personages gespeeld? Is het waar dat je in vrijwel elke
Nederlandse serie hetzelfde handjevol acteurs ziet?

Ook vroegen we ons af: wie kijkt er naar die series? Stichting Kijkonderzoek
(SKO) leverde de kijkcijfers, gesorteerd naar geslacht, opleidingsniveau en
regio. Zou de hypothese kloppen dat mensen graag naar varianten van zichzelf
kijken? Of kijken we liever naar een heel ander type, als een ontsnapping uit de
eigen wereld?

Niet ieder personage laat zich makkelijk in een hokje plaatsen. Tot welke
sociale klasse behoort een topcrimineel, bijvoorbeeld? Om te checken of we de
juiste indeling hadden gemaakt, stuurden we de bevindingen naar de
desbetreffende scenaristen, die het laatste woord hadden. De meesten reageerden
enthousiast. Anderen waren een tikje huiverig.

'Leuk initiatief', zegt Pieter Bart Korthuis, die meeschreef aan Vechtershart en
Penoza. 'De conclusie laat zich raden ben ik bang: blank, hoogopgeleid en
Randstedelijk zal wel de boventoon voeren.'

'Ik hou niet van labels', zegt Will Koopman, die namens Talpa Fictie onder meer
betrokken was bij de productie van de RTL-series Divorce, Centraal Medisch
Centrum en Familie Kruys. 'In fictie heb je juist de mogelijkheid voorbij hokjes
te denken. Om te laten zien dat het leven niet zwart-wit is.'

In een enkel geval bleef een hokje dan ook open. 'Ik voel me er niet gemakkelijk
bij om de personages als 'hetero' of 'homo' te classificeren', zegt een
scenarist - deels uit angst spoilers voor volgend seizoen weg te geven.

'Als ik dat lijstje zo zie, voel ik me een enorme diversiteitscrimineel', zegt
Frank Ketelaar, schrijver van De Prooi en Overspel. Wellicht ten overvloede: het
is niet de bedoeling individuele scenaristen te bekritiseren. Zij zijn
bijvoorbeeld weer niet verantwoordelijk voor de casting. Het ging ons om het
totale beeld.

Een belangrijke kanttekening: dit onderzoek pretendeert geen wetenschap te zijn.
Het is een verkenning. Om conclusies te trekken over Nederlands drama zouden
meer series onder de loep moeten worden genomen.

In totaal brachten we 248 personages in kaart (bij twee series was er geen
vijfde hoofdrol aan te wijzen). Hoewel de Nederlandse bevolking in werkelijkheid
uit net iets meer vrouwen (50,5 procent) dan mannen bestaat, zijn ze in onze
data in de minderheid: 119 vrouwelijke rollen tegenover 129 mannelijke. Bijna 94
procent van de personages is hetero, wat min of meer strookt met de Nederlandse
populatie: 6 procent van de mannen en 7 procent van de vrouwen noemt zich homo
of bi.

De voorkeur voor de stad is inderdaad aanwezig in drama. De overgrote
meerderheid van de personages (ruim 70 procent) woont in de Randstad. 19 procent
woont in de provincies, waarvan een flink deel in provinciesteden als Leeuwarden
(Moordvrouw) of Maastricht (Flikken Maastricht). Slechts een paar series spelen
zich af op het platteland, zoals Hollands Hoop en Zwarte Tulp.

Een klein aantal series is gesitueerd in een fictieve locatie (zoals het dorpje
Meerdijk in GTST) of in het buitenland (Hoe duur was de suiker?). 'We zouden ons
graag meer buiten de Randstad begeven', zegt Ketelaar. 'Maar dat levert weer
budgettaire problemen op.' Studio's, apparatuur, cast en crew concentreren zich
allemaal rond Amsterdam.

'Ik wil al heel lang een historische serie maken over de Limburgse mijnen', zegt
Koopman. 'Maar dat gaat nooit lukken. Het is veel te duur om te draaien op
afgelegen plekken.'

Scenaristen én kijkers hebben een voorliefde voor de werkvloer van de politie:
38 van de in totaal 248 personages werken bij de politie, bijvoorbeeld als
rechercheur, agent, psycholoog of teamchef. In de kijkcijfertoptien staan drie
politieseries: Flikken Maastricht, Moordvrouw en Flikken Rotterdam.

Andere populaire 'blauwe' series: Rechercheur Ria, Noord Zuid, Bureau Raampoort
en Smeris. Acteur Thijs Römer zien we terug in twee politierollen. Als
rechercheur Evert in Moordvrouw en als agent Steef in Nieuwe Buren, beide van
RTL.

Niet gek natuurlijk, die oververtegenwoordiging van de politie in drama. Agenten
komen met alle lagen van de maatschappij in aanraking en doen spannend werk.
Elke zaak die een agent probeert op te lossen, biedt bovendien een mooie kapstok
om een aflevering aan op te hangen; de zoektocht zet de aflevering in beweging
en aan het eind is de moordenaar of de dief gevonden.

Huisvrouwen staan met 29 rollen op een veelzeggende tweede plek. In veel series
is plaats voor een vrouwelijke rol die zich laat omschrijven als de moeder van
de familie, of als steun en toeverlaat van haar man, die belangrijke dingen
doet, terwijl zij thuiszit. Ook scholieren en studenten vormen een flinke groep.
Zo maak je het sitcomgezin af.

Andere populaire groepen: artsen (11), juristen (11) en criminelen (9).
Scenaristen houden van beroepen waar het werk een kwestie van leven of dood is.
En ondanks de geringe aandacht voor het platteland zijn er toch 12 boeren te
zien.

Ook opvallend: relatief veel hoofdrollen voor mensen die werken in de media,
showbizz en cultuur. Zoals schrijvers vaak over schrijvers schrijven, zijn
tv-makers bovengemiddeld geïnteresseerd in het entertainmentwereldje. Neem
series als Petticoat, Moeder, ik wil bij de revue, Goedenavond, Dames en Heren
(over de opkomst van televisie) en Familie Kruys, waarin Linda de Mol een
stylist van de sterren speelt.

Zoals verwacht, kijken we in series overwegend naar witte mensen. 92 procent van
de onderzochte personages is wit, terwijl van alle Nederlanders 12,5 procent van
niet-westerse komaf is. Ook van de autochtone Nederlanders is lang niet iedereen
wit. De etnische diversiteit laat dus te wensen over in dramaseries. Vooral in
de politieseries is vaak ruimte voor één niet-witte hoofdrol: zoals Sergio
IJssel in Flikken Maastricht, Achmed Akkabi in Moordvrouw en Eric van Sauers in
Bureau Raampoort.

Een wrange vaststelling hierbij is dat de series met een meer diverse cast,
zoals het kickboksdrama Vechtershart of de serie A'dam- E.V.A, buiten de
kijkcijfertopvijftig vallen - waarmee natuurlijk nog geen causaal verband is
aangetoond.

'Het blijkt toch elke keer weer lastig in drama een afspiegeling van de
maatschappij te zien', zegt Karin van der Meer, die scripts schreef voor Penoza,
Nieuwe buren en Als de dijken breken. 'Dat heeft ook te maken met het aanbod bij
castingbureaus. Om een voorbeeld te noemen: als je een Marokkaans karakter in
een serie schrijft, moet je dikwijls een heel Marokkaans gezin daaromheen
bouwen. Dat is vaak niet te vinden.'

Het gebrek aan diversiteit hangt bovendien samen met de achtergrond van
scenaristen zelf, die bijna allemaal wit zijn. Voor de serie Shouf Shouf! werd
tevergeefs gezocht naar een Marokkaanse schrijver, zegt scenarioschrijver Luuk
van Bemmelen. 'Uiteindelijk zaten we met vier witte Amsterdam-Zuidjongens aan de
schrijftafel.'

Omroepen zijn vaak bang een te klein publiek aan te spreken, denkt Van Bemmelen.
'Dat geldt vooral voor commerciële zenders, maar ook voor de NPO. Ze willen
graag meer diversiteit, maar koersen ook op kijkcijfers.'

Dan de acteurs. Loes Luca is de enige acteur die vier rollen vertolkt, waarvan
twee maal hetzelfde personage in verschillende series ('t Schaep in Mokum en 't
Schaep Ahoy). Zes acteurs spelen in drie van de vijftig populairste series een
hoofdrol: Daan Schuurmans, Anna Drijver, Noortje Herlaar, Anniek Pheifer en
Ricky Koole. 28 acteurs spelen twee rollen. De overige 169 personages worden
onder evenveel acteurs verdeeld.

Zo bekeken valt het wel mee met de concentratie van acteurs: 248 personages
worden door 205 mensen vertolkt. Populaire en veelgeprezen acteurs als Barry
Atsma en Pierre Bokma bezetten in deze topvijftig respectievelijk één en twee
rollen.

De stelling dat we graag naar onze evenbeelden kijken, wordt deels bevestigd. Zo
heeft Flikken Maastricht een gemiddelde kijkdichtheid van 16 procent in het
zuiden, tegenover 13 procent landelijk. Flikken Rotterdam trekt juist weer meer
kijkers in de Randstad dan in de provincie. Dokter Deen, dat zich afspeelt op
Vlieland, wordt beduidend meer bekeken in het Noorden dan in de grote steden:
14,6 procent kijkdichtheid tegenover 10,6. De cijfers van 't Schaep in Mokum
pieken dan weer licht in de steden, ten opzichte van het landelijke gemiddelde.


Maar de theorie gaat zeker niet altijd op. Mensen met een wetenschappelijke
opleiding kijken het liefst naar Als de dijken breken, een mozaïekserie met veel
verschillende rollen: van de laagopgeleide Robert en Marion, tot de
minister-president en zijn vrouw, gespeeld door Gijs Scholten van Aschat en
Janni Goslinga. Ook kijken hogeropgeleiden graag naar de koninklijke familie in
Beatrix, Oranje onder vuur, naar een onderzoeksjournalist in De zaak Menten en
naar bankiers in De Prooi - voorkeuren die tamelijk logisch lijken.

Mensen die alleen basisonderwijs hebben genoten kijken naar de nostalgische
series Moeder, ik wil bij de revue (met een kijkdichtheid van 36,7 procent) en
't Schaep in Mokum (28,4 procent), twee series waarin haast alle personages
laagopgeleid zijn. Ook populair bij laagopgeleide kijkers: Dokter Deen, Iedereen
is gek op Jack (een remake door Linda de Mol van Everybody loves Raymond ),
GTST, Dokter Tinus en De man met de hamer (waarin Jeroen en Martijn Krabbé een
vader en zoon met een moeizame relatie spelen).

Over het verschil tussen mannen en vrouwen kunnen we kort zijn: bijna alle
dramaseries worden meer door vrouwen dan door mannen bekeken. Eenzelfde
mechanisme zie je op de boekenmarkt: mannen houden van waargebeurd, vrouwen
geven de voorkeur aan fictie. Overigens kijken vrouwen sowieso meer televisie
dan mannen, op een aantal onderwerpen en genres na: sport, wetenschap, auto's,
natuur, cabaret en satire.

Mannen kijken op tv wél vaker dan vrouwen naar gefictionaliseerde bierbrouwers
(Freddy, leven in de brouwerij), vastgoedmannen (De ontmaskering van de
vastgoedfraude) en voetballers (Johan) - niet toevallig series die alledrie zijn
gebaseerd op waargebeurde verhalen.

---

129

Dit is het aantal hoogopgeleide personages in de populairste Nederlandse
dramaseries. Het staat gelijk aan 52 procent van alle karakters die de
Volkskrant onder de loep nam. Volgens het CBS heeft 29 procent van de
Nederlanders een studie gedaan op hbo- of universitair niveau. Voor een precieze
weerspiegeling van ons land zouden er dus bijna 58 dramapersonages lager
opgeleid moeten zijn. Scenaristen kiezen vaak voor personages die beroepen
uitoefenen die een universitaire studie vereisen: menig dramapersonage werkt in
de advocatuur, in de bankwereld of als ondernemer. Ook werken 11 van de
onderzochte personages als arts.

'Uiteindelijk zaten we met vier witte Amsterdam-Zuidjongens aan de schrijftafel'

Vooral in politieseries is vaak ruimte voor één niet-witte hoofdrol

'Ik wil al heel lang een historische serie maken over de Limburgse mijnen. Maar
dat gaat nooit lukken'




Bekijk de oorspronkelijke pagina: , ,

LOAD-DATE: 27 March 2017

LANGUAGE: DUTCH; NEDERLANDS

GRAPHIC: Thijs Römer en Wendy van Dijk in Moordvrouw.
Loes Luca in 't Schaep in Mokum.
Leopold Witte en Monique van de Ven in Dokter Deen.
Abbey Hoes in Petticoat.
Thijs Römer (r) in Nieuwe buren.
Susan Visser in Als de dijken breken.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              197 of 200 DOCUMENTS



                                 de Volkskrant

                             28 maart 2017 dinsdag

De tv-held is wit, Randstedeling, hetero en meestal politieman

BYLINE: HARO KRAAK

SECTION: Ten Eerste; Blz. 2

LENGTH: 372 woorden


Een blonde witte politieman, eind dertig, hetero en wonend in de Randstad. Zie
daar het meestvoorkomende personage in Nederlandse dramaseries. Dit blijkt uit
onderzoek van de Volkskrant naar de vijftig best bekeken dramaseries van de
afgelopen vijf jaar. 'Als ik dat lijstje zo zie, voel ik me een enorme
anti-diversiteitscrimineel', zegt Frank Ketelaar, schrijver van De Prooi,
Overspel en Klem.



Regelmatig wordt er gekeken hoe divers actualiteitenprogramma's en talkshows
zijn. Even vaak wordt er gediscussieerd over de vraag in hoeverre 'de gewone
man' op televisie is te zien. Die discussie gaat zelden over het beeld dat we
van Nederland krijgen als we naar drama kijken. Dus turfde de Volkskrant van
elke onderzochte dramaserie vijf hoofdrollen. Waar wonen ze, wat voor werk doen
ze, hoe zien ze eruit, welk opleidingsniveau hebben ze?

In totaal konden zo 248 personages in kaart worden gebracht (bij twee series was
er geen vijfde hoofdrol aan te wijzen). Hoewel vrouwen een lichte meerderheid
hebben in de Nederlandse bevolking (50,5 procent), staan ze op een kleine
achterstand in tv-series. De keuze voor geaardheid strookte wel min of meer met
de Nederlandse populatie: bijna 94 procent van de personages is hetero.

De voorkeur voor de Nederlandse stad is groot in drama. En dan vooral in de
Randstad: dik 70 procent van de personages woont er. Ook tekent zich bij
scenarioschrijvers en kijkers een voorliefde voor de politie af. 38 van de 248
personages werken bij de politie, bijvoorbeeld als rechercheur, agent,
psycholoog of teamchef. In de kijkcijfertoptien staan drie politieseries:
Flikken Maastricht, Moordvrouw en Flikken Rotterdam.

Wie kijkt er eigenlijk naar die series? Stichting Kijkonderzoek (SKO) leverde de
kijkcijfers, uitgesplitst naar geslacht, opleidingsniveau en regio. De stelling
dat we graag naar onze evenbeelden kijken, wordt deels bevestigd. Zo heeft
Flikken Maastricht een gemiddelde kijkdichtheid van 16 procent in het Zuiden,
tegenover 13 procent landelijk. Flikken Rotterdam trekt juist weer meer kijkers
in de Randstad dan in de provincie. Dokter Deen, dat zich afspeelt op Vlieland,
wordt beduidend meer bekeken in het noorden dan in de grote steden.




Bekijk de oorspronkelijke pagina: ,

LOAD-DATE: 27 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              198 of 200 DOCUMENTS



                                 de Volkskrant

                             25 maart 2017 zaterdag

Rechtbank voor de betere bedrijven

BYLINE: DOOR KOEN HAEGENS ILLUSTRATIE GEES VOORHEES

SECTION: Economie; Blz. 30, 31

LENGTH: 1522 woorden



HIGHLIGHT: Nu onder grote druk het Nederlandse fiscale sprookjespaleis steen
voor steen wordt afgebroken, staat een nieuw verdienmodel in de steigers: de
Commercial Court in Amsterdam, rechtbank voor internationale bedrijven.


De Fiat-familie deed het. Net als farmaceut Mylan, kabelmultinational Altice en
tal van andere bedrijven. Allemaal trokken zij de afgelopen jaren richting
Noordzee. Naar het beloofde juridische land.

De nieuwste trekpleister moet dit jaar in Amsterdam de deuren openen. Nog één
wetswijziging en de Netherlands Commercial Court (NCC) kan van start. Het wordt
de eerste Engelstalige rechtbank van Nederland. Speciaal voor internationale
bedrijven die grote, complexe geschillen moeten uitvechten. Daarbij hebben ze
behoefte aan een vlotte, gespecialiseerde rechtsgang.



Het idee ontstond in de crisis, vertelt voorzitter Frits Bakker van de Raad voor
de rechtspraak. 'De politiek wilde bezuinigen, ook op de rechtspraak. Ik had
daarbij het gevoel dat de samenleving amper een beeld heeft van wat goede
rechtspraak kan opleveren. We zijn een open economie. Nederland heeft het altijd
moeten hebben van handel, van onderwijs en een goed vestigingsklimaat. Hard
economisch onderzoek toont aan dat goede rechtspraak daar een cruciaal onderdeel
van is.'

Geïnspireerd door soortgelijke, maar veel duurdere rechtbanken in steden als
Londen en Singapore stelde de Raad voor de rechtspraak een Nederlandse
commercial court voor.

Die staat nu in de startblokken. De interesse in zo'n Engelstalige,
gespecialiseerde rechtsgang onder bedrijven is groot, denkt Bakker. 'Neem
Amerikaanse ondernemingen. Die hebben een hekel aan twee dingen. Ten eerste dat
zo'n juridische procedure nu nog helemaal vanuit het Nederlands in het Engels
vertaald moet worden. Dat kost klauwen met geld. Ten tweede: als ze in de
rechtszaal zitten, kunnen ze niet volgen wat er gebeurt. Dat is jammer, want
voor de rest doet Nederland het ontzettend goed.'

Wat heet: Nederland staat nummer 5 in de mondiale 'rule of law index'. Op de
ranglijst van het World Economic Forum neemt het als het om civiele procedures
gaat zelfs een tweede plaats in.

Fiscaal paradise lost

De komst van de NCC lijkt onderdeel van een bredere trend, waarbij Nederland
zichzelf internationaal op de kaart zet als juridisch vestigingsland. Dat is
geen overbodige luxe. De dagen van de oude bedrijvenmagneet, het Hollandse
belastingparadijs, lijken geteld. Eerder dit jaar kondigde de Europese Commissie
opnieuw maatregelen aan tegen belastingontwijking. Nederland doet verwoede
pogingen om tijd te rekken, maar zoveel is duidelijk: eerder vroeg dan laat is
een alternatief nodig. En graag iets wat ethisch minder omstreden is.

Van een gecoördineerde strategie om Nederland om te bouwen tot juridisch
walhalla is geen sprake, benadrukken betrokkenen. Diverse puzzelstukjes vallen
min of meer toevallig in elkaar. Maar feit is dat de Nederlandse rechtsstaat
steeds populairder wordt onder internationale bedrijven. Dat ziet het kabinet
ook. De afgelopen jaren is vol ingezet op Nederland als juridische
topbestemming. De regering streeft 'naar een concurrerend ondernemingsrecht',
schreef toenmalig minister Van der Steur van Justitie in december aan de Tweede
Kamer, want dat 'draagt bij aan een goed vestigingsklimaat.'

Het NCC is daarbij zeker niet de enige troef. Het Nederlandse juridische succes
steunt op nog minstens drie andere pijlers. De eerste is een overblijfsel van
het langzaam verdwijnende belastingparadijs: internationale bedrijven kiezen
graag voor een Nederlandse vennootschap vanwege de mogelijkheden die dit biedt
om de fiscus te omzeilen. Ook coöperaties genieten populariteit; die zijn
vrijgesteld van dividendbelasting. Het aantal coöperaties steeg tussen 2010 en
2016 dan ook met tweederde, naar 8.328.

Het tweede rechtskundige unicum is van recenter datum. Nederland wordt steeds
populairder als locatie om massaclaims in te dienen. Zo begon in januari in
Rotterdam een zaak van internationale beleggers tegen de Braziliaanse
oliemultinational Petrobras. Speciale wetgeving maakt zo'n proces hier relatief
eenvoudig en efficiënt. Dat is fijn voor gedupeerden, maar kan ook voordelig
uitpakken voor ondernemingen. 'Vaak is zo'n zaak een kanalisering van een
probleem dat er toch al is', legt Christiaan de Brauw, partner van het
gerenommeerde internationale advocatenkantoor Allen & Overy, uit. 'Dan kun je
beter hier in Nederland zitten en snel en efficiënt schoon schip maken.'

De Brauws specialisme is de derde pijler onder het juridische vestigingsklimaat.
Governance, noemt hij het. In simpel Nederlands: de manier waarop bedrijven
bestuurd worden. De Nederlandse wet biedt concerns veel speelruimte. Vooral
constructies tegen vijandige overnames, die bedrijven de mogelijkheid bieden
zich op de langere termijn te richten, zijn populair. Als advocaat heeft De
Brauw al een reeks grote, beursgenoteerde vennootschappen begeleid die zich om
die reden statutair in Nederland vestigden. Daaronder Mylan. De Amerikaanse
farmaceut kwam hier in 2015 om aan een vijandige overname te ontsnappen. Dat
deed hij met behulp van een typisch Nederlandse stichting preferente aandelen.
'It's Stichting Time', kopte The Wall Street Journal toen.

Een ander voorbeeld is de Italiaanse familie Agnelli. De eigenaren van Fiat
wisten hun stemrecht in het concern op te vijzelen van 30 naar 45 procent,
zonder ook maar één extra aandeel te hoeven kopen. Met dank aan de Nederlandse
wet. De Brauw ziet grootse kansen. 'De problematiek van short-termism,
kortetermijndenken dus, wordt wereldwijd alleen maar groter. Door zich op dit
vlak te onderscheiden, kan Nederland het Delaware van Europa worden.' Delaware
is de Amerikaanse staat waar duizenden ondernemingen zich statutair vestigen -
puur vanwege de gunstige juridische en fiscale voorwaarden.

Hoogwaardige banen

De voordelen van zo'n strategie liggen voor de hand. Meer internationale
bedrijvigheid levert hoogwaardige banen op voor Nederland. Al is het alleen maar
door het extra werk dat de Nederlandse zakelijke dienstverlening, waaronder
advocaten als De Brauw, krijgt. Wie weet, betogen de voorstanders, volgen vroeg
of laat ook hoofdkantoren of onderzoeksafdelingen.

En de nadelen? Die zijn in elk geval stukken kleiner dan bij het
belastingparadijs. Kritiek klinkt wel uit de hoek van institutionele beleggers,
zoals pensioenfondsen. 'Constructies zoals bij Fiat gaan ten koste van
minderheidsaandeelhouders', zegt directeur Rients Abma van belangenbehartiger
Eumedion. 'Dan komt de reputatie van Nederland als beleggingsland onder druk te
staan.' Hij waarschuwt voor de terugkeer van de beruchte Dutch discount. Het
woud aan beschermingsconstructies zou de beurskoers van Nederlandse bedrijven
drukken.

Het meest serieuze bezwaar komt echter van de rechters zelf. Vorige maand liet
de Nederlandse Vereniging voor Rechtspraak (NVvR) in een uiterst bezorgde brief
aan de minister weten 'principiële' problemen te hebben met de oprichting van
het NCC. De hogere griffiekosten zorgen volgens het bestuur van de organisatie
voor een tweedeling. Er zou mogelijk sprake zijn 'van een voorkeursbehandeling
in onze rechtspraak, voor partijen die dat kunnen betalen'.

Tekort aan rechters

Minstens zo bezorgd toont de beroepsorganisatie zich over de gevolgen voor het
volgens de NVvR reeds bestaande tekort aan rechters. Leidt de komst van het NCC,
dat immers ook gespecialiseerde rechters nodig heeft, straks niet tot nog meer
ondercapaciteit? En wat zijn dan de gevolgen voor gewone burgers die binnen een
schappelijke termijn hun recht willen halen?

Voorzitter Frits Bakker van de Raad voor de rechtspraak is het daar niet mee
eens. Van klassenjustitie is geen sprake, vindt hij. Jawel, bedrijven bij de NCC
betalen extra griffiekosten. Maar het is niet zo dat zij vervolgens een
voorkeursbehandeling krijgen. Het is om te voorkomen dat de Nederlandse
belastingbetaler opdraait voor internationale rechtszaken. 'We willen juist de
grote bedrijven bedienen met een specialistische procedure', zegt Bakker, 'maar
de burger die bijvoorbeeld een zaak heeft lopen rond een verkeerd gebouwd huis
mag er geen last van hebben.'

En het personeelstekort? Bakker ontkent dat dit er is. 'Wel zijn er de komende
tijd extra vacatures. Maar dat is omdat we het aantal rechters uitbreiden om de
burger beter te kunnen bedienen en de druk op de rechter wat te verlichten.'

Bovendien, voegt hij daaraan toe: 'De NCC zal geleidelijk groeien richting 125
procedures per jaar. Ervan uitgaande dat een civiele rechter jaarlijks zo'n 40
zaken kan doen, verwacht ik dat er in 2021 misschien vier of vijf extra rechters
nodig zijn. Dat valt te overzien, lijkt me. Door de hogere griffiekosten kunnen
deze mensen worden aangetrokken zonder dat de rest van de rechterlijke
organisatie hinder ondervindt.'

Voor een nieuw kabinet heeft hij nog wel een wens. 'De rule of law is geen hobby
van ons juristen, die alleen maar geld kost. Het brengt ook euro's in de
portemonnee. Zo bezien mag de rechtspraak wel eens iets minder bij het
ministerie van Veiligheid en Justitie komen te liggen en wat meer bij
Economische Zaken.'

De NCC zal geleidelijk groeien naar 125 procedures in 2021

Nederland heeft het altijd moeten hebben van handel, van onderwijs en een goed
vestigingsklimaat. Goede rechtspraak is daar een cruciaal onderdeel van




Bekijk de oorspronkelijke pagina: ,

LOAD-DATE: 24 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              199 of 200 DOCUMENTS



                                 de Volkskrant

                             25 maart 2017 zaterdag

Kenianen kopen obligaties met de mobiel

SECTION: Economie; Blz. 35

LENGTH: 123 woorden



HIGHLIGHT: Fintech in afrika


De nu al bijzonderste staatslening van het jaar is donderdag uitgezet door de
Keniase minister van Financiën. Onder de naam M-Akiba kunnen Kenianen via een
mobiele app obligaties kopen. Akiba is Swahili voor sparen - iets dat Kenianen
in vergelijking met hun buren nogal weinig doen. De minister hoopt de spaarzin
van de gewone burger aan te wakkeren door de obligatie zo laagdrempelig mogelijk
te houden. Zo ligt de uitgifteprijs van deze obligatie met 27 euro aanzienlijk
lager dan de gangbare uitgifteprijs van 450 euro voor Keniaanse obligaties. De
rentevergoeding bedraagt 10 procent. Volgens het Twitteraccount van het
ministerie van Financiën lag de app er gisteren even uit wegens de enorme
belangstelling.




Bekijk de oorspronkelijke pagina:

LOAD-DATE: 24 March 2017

LANGUAGE: DUTCH; NEDERLANDS

GRAPHIC: Smartphones zijn ook in Kenia zeer populair.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              200 of 200 DOCUMENTS



                                 de Volkskrant

                             24 maart 2017 vrijdag

Is Klaver opzichtig normaal aan het doen om de VVD te paaien?

BYLINE: JOS MAALDERINK, SAKE VAN DER WALL

SECTION: V DIDU; Blz. 24

LENGTH: 236 woorden



HIGHLIGHT: Mensen die de politiek op de voet volgen, is het misschien al
opgevallen: Jesse Klaver heeft sinds de verkiezingsuitslag geen
ambulancepersoneel meer het ziekenhuis in getrapt. Ook beticht hij gewone
Nederlanders niet van racisme. Is de GroenLinks-leider opzichtig normaal aan het
doen om de VVD te paaien?


DE SPELD: Jouw vaste prik voor Betrouwbaar Nieuws


Volgens politiek journalist Ron Fresen is het duidelijk: Klaver doet normaal uit
strategische overwegingen. 'De vraag is of zijn achterban het accepteert. Die
ziet Klaver natuurlijk ook op een stoel zitten terwijl-ie een beetje normaal
loopt te doen en heeft zoiets van: dat is niet waarom we op je gestemd hebben,
makker. Maar de realistischere GroenLinks-stemmer zal ook wel beseffen dat
Nederland nou eenmaal een normaal land is.'



Buma en Pechtold waren al tijdens de campagne aan het bijdraaien. 'Buma heeft al
maandenlang niet meer met een Turkse vlag op de Singel bloembakken naar de
politie gegooid, om van Pechtold maar te zwijgen. Daarmee willen ze laten zien
dat ze serieus te nemen zijn als mogelijke coalitiepartners voor de VVD.'

De grote vraag is volgens Fresen natuurlijk wat de andere partijleiders
terugkrijgen voor al die normaaldoenerij. 'Voor Rutte is normaal doen een harde
eis, maar hij zal ook moeten inleveren. Moet de VVD dan akkoord gaan met goed
onderwijs en verandering? Of wil hij samen meer kunnen? Dat zou een bittere pil
zijn voor de liberale achterban.'

Eén ding is duidelijk: Rutte mag wel inzetten op een centrum-normale coalitie,
maar het is nog geen gelopen race. Het is best mogelijk dat die onderhandelingen
op niets uitlopen en er over een paar maanden een bizar-christelijk kabinet op
het bordes staat.




Bekijk de oorspronkelijke pagina:

LOAD-DATE: 23 March 2017

LANGUAGE: DUTCH; NEDERLANDS

GRAPHIC: Centrum-normale coalitie of een bizar-christelijk kabinet?

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved





Download Request: Selected Items: 201-265
Time Of Request: Sunday, October 28, 2018  20:46:31

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2017) and leq(31/12/2017)))


Source: De Volkskrant
Project ID:



                               1 of 65 DOCUMENTS



                                 de Volkskrant

                            23 maart 2017 donderdag

Fractiediscipline zonder fractie

BYLINE: STEPHAN SANDERS IS JOURNALIST EN COLUMNIST.

SECTION: Opinie en Debat; Blz. 26

LENGTH: 741 woorden


Column


Het is uiteindelijk nummer 19 geworden. Ik bedoel niet het gerecht van de Thai,
ook niet het parfum van Chanel, maar de kandidaat die op plaats 19 stond op de
kieslijst voor de VVD. Dilan Yesilgöz, vrouw, Nederlands-Turkse, die zich sterk
maakt voor de liberaal-democratische beginselen. Dat kan geen kwaad als je door
je afkomst direct te maken krijgt met een Turks-Nederlandse cohorte. Ik zeg
'Turks Nederlands' omdat ze met hun eendrachtige steun voor Erdogan zelf hun
nationale prioriteiten hebben gesteld. Dat mag. Wat niet mag: dat een
Nederlandse burger, van Turkse komaf, door diezelfde cohorte wordt
geïntimideerd.



Eerst maakte ik me plaatsvervangend kwaad dat Yesilgöz in 'eigen kring' de
verradersrol krijgt toebedeeld. Nu bedreigt Erdogan heel Europa - dus dat
plaatsvervangend kan ik schrappen. Het idee is dat in een pluralistische
rechtsstaat de veelheid van meningen is gegarandeerd, ook als die mening dwars
door kleur, afkomst, seksualiteit en nog zo wat snijdt.

Bijkomend voordeel is dat Yesilgöz door alle politieke wateren is gewassen. Ik
onthul geen geheim als ik vertel dat zij eerder actief is geweest voor de SP, de
PvdA en GroenLinks. Je kunt zo iemand van opportunisme verdenken, en wat is er
bevredigender dan dat, maar voor mij weerspiegelt haar gang langs linkse
partijen de emancipatie van de migrant.

Ik herinner me nog goed hoe links in de jaren tachtig meende 'de allochtoon',
zoals het toen nog heette, te kunnen annexeren, zoals ze vroeger de arbeiders
hadden opgeëist. Het was een dure plicht van 'de allochtoon' op ze te stemmen en
daarna zou het partijbestuur, niet te zeer gehinderd door zijn multiculturele
stemmers, voor ze opkomen.

Hoe treurig het enorme verlies van de sociaal-democraten ook is - voor 15 maart
jongstleden heetten ze trouwens nog gewoon PvdA - het is het overspringen naar
steeds weer een andere achterban die veel PvdA-stemmers, groep na groep heeft
vervreemd van de partij.

Ander voorbeeld van gestaald groepsdenken, nu 'van onderop', zoals dat
veelbelovend heet. Een Nederlands-Surinaamse vriendin heeft zich sterk gemaakt
voor GroenLinks, en stemde op Jesse Klaver. Dat liet ze de wereld, althans haar
wereld via haar Facebookpagina weten, waarna een andere Nederlands-Surinaamse
haar gepikeerd vroeg waarom ze niet op Sylvana Simons had gestemd, van Artikel
1.

Antwoord van vriendin: 'Omdat ik op Jesse Klaver wilde stemmen.'

Zo simpel kan het zijn.

Er zijn twee manieren waarop de Nederlandse burger in de tang wordt genomen.
Allereerst zijn er de politieke partijen, die aan een doelgroepenbeleid doen en
er baat bij hebben de verschillende groepen zo monolithisch mogelijk voor te
stellen. De VVD heeft z'n 'hardwerkende Nederlander' - al weet iedereen dat het
hier om een heel divers gezelschap gaat. De PVV heeft 'de moslims' als afzet- en
antigroep gekozen: een enorme strik rond salafisten, gewone gelovigen, en
in-naam-moslims. Denk werpt de lasso op gelijke wijze, maar nu is de migranten-
en moslimachtergrond voor de kiezer de verplichtende reden om juist op die
partij te stemmen.

Enfin, iedereen begrijpt dat politieke partijen er belang bij hebben de zaken zo
overzichtelijk mogelijk voor te stellen, maar treuriger is de grassrootsbeweging
van 'de mensen zelf', die aan 'fractiediscipline' doen zonder fractie. Eenheid
is vereist in Surinaamse, Turkse, christelijke of feministische gelederen.
'Solidariteit' noemen ze dat.

Afwijken doe je maar achter gesloten deuren, daar kan je die individuele mening
van je mooi parkeren. Maar in het openbaar: één front.

En het klopt nooit.

Moslims heten homofoob te zijn, en zeker Nederlands-Marokkaanse moslims.

Uit het leven gegrepen: er is een beveiliger in de supermarkt waar ik kom, een
knappe man, met wie ik op groetende voet verkeer. Handshake, praatje, alles. Hij
zal van Marokkaan-se komaf zijn, maar zijn Amsterdams is zo puur, dat het alleen
nog in Purmerend wordt gesproken. Nu meldt zich een blanke Brit annex zwerver,
ongeschoren, ongewassen, dat kan je op afstand ruiken, met een onduidelijke
hoeveelheid plastic tassen. Hier moet de beveiliger achter aan, dit vertrouwt
hij niet. Zodra hij de tasjesman aanspreekt, krijgt hij een stortvloed over zich
heen, waarin de woorden 'faggot' en 'Arab' de weerkerende thema's zijn.

Nee, dé Nederlandse identiteit bestaat niet, weten we van koningin Máxima. Maar
hét Nederlandse paspoort wel.

Afwijken doe je maar achter gesloten deuren




Bekijk de oorspronkelijke pagina:

LOAD-DATE: 22 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               2 of 65 DOCUMENTS



                                 de Volkskrant

                            23 maart 2017 donderdag

Museum over oorlog splijt Polen

BYLINE: JENNE JAN HOLTLAND

SECTION: Ten Eerste; Blz. 16, 17

LENGTH: 1431 woorden



HIGHLIGHT: Het nieuwe oorlogsmuseum in Gdansk (kosten: 100 miljoen) opent
vandaag z'n deuren, maar de kans is groot dat het begin april weer sluit. De
nationalistische regering vindt het niet heroïsch genoeg.


Reportage in gdansk

Een velletje voedselbonnen uit belegerd Leningrad. De typemachine van de Poolse
regering in ballingschap. Een eetkommetje uit Dachau. Het zijn maar drie van de
grofweg vierduizend objecten die het nieuwgebouwde Tweede Wereldoorlogmuseum in
de Poolse havenstad Gdansk tentoonstelt. Kosten: ruim 100 miljoen euro.

Aan het prestigieuze museum is acht jaar gewerkt. Het moest een project worden
dat zijn weerga in de wereld niet kende. Historici van binnen en buiten Polen
kwamen lovende woorden tekort. Het verhaal van de oorlog zou voor het eerst
vanuit meerdere perspectieven verteld worden, en niet door één particuliere,
nationale lens. Een museum over gewone burgers, wars van heroïek of nationale
zelffelicitatie.

Precies dat universalisme zit de Poolse regering in Warschau niet lekker. Het
museum beleeft vandaag zijn feestelijke opening, maar zou zomaar over twee weken
al gesloten kunnen worden. Een instituut met zo weinig oog voor het 'Poolse
perspectief' past namelijk niet bij de nationalistische wind die onder
regeringspartij Recht en Rechtvaardigheid (PiS) over Polen raast. De regering
van sterke man Jaroslaw Kaczynski gelooft in 'Poland first', of het nu gaat om
politiek, onderwijs, bedrijfsleven of cultuur. Dit museum hoort thuis in
Brussel, sneerde een PiS-parlementslid.

Fopmuseum


Formeel is het geen sluiting, houdt de PiS-regering staande, maar een 'fusie'.
Minister van Cultuur Piotr Glinski heeft namelijk een tweede, veel kleiner
museum aangekondigd op het schiereiland Westerplatte, niet ver van waar museum
nummer één staat. De twee instellingen moeten één worden, volgens Glinski niet
op politieke, maar op 'administratieve' gronden. Betrokkenen zien er een
fopmuseum in, een dekmantel, maar de rechter stelde Glinski in het gelijk.

Op Westerplatte hielden tweehonderd Poolse strijdkrachten het in september 1939
zeven dagen vol tegen een overmacht van Duitse artillerie en torpedo's (daarna
moesten ze alsnog capituleren). Zo ziet PiS de eigen geschiedenis graag:
onversaagd en dapper, het volkslied eer bewijzend. 'Nog is Polen niet verloren.'


Op zijn kantoortje in de gereconstrueerde oude binnenstad van Gdansk erkent de
lichtkalende museumdirecteur Pawel Machcewicz (51) de absurditeit van de
situatie. Het Westerplatte-museum bestaat alleen op papier en is, zo zegt hij,
'een Trojaans paard, bedoeld om ons museum van binnenuit over te nemen'. Hij
tekende hoger beroep aan, daarbij geruggesteund door de Poolse ombudsman.

Strijden zullen ze, Machcewicz en zijn internationale vakgenoten, in een
loopgravenoorlog die het best te omschrijven is als culture wars op z'n Pools.
Een voorbeeld is de pogrom van Jedwabne (1941), waarbij honderden Joden door hun
opgehitste Poolse buren in een schuur bijeengedreven werden en werden vermoord.
Het museum in Gdansk stelt nu de sleutels van de Joodse huizen uit Jedwabne
tentoon. PiS reserveert er graag de term 'pedagogiek van schaamte' voor. Jonge
Polen mogen daar niet mee worden lastiggevallen, en moeten juist trots kunnen
zijn op hun land. Eind vorig jaar verloor het hoofd van het Poolse
Cultuurcentrum in Berlijn haar baan, nadat ze het gewaagd had de Oscar-winnende
speelfilm Ida te vertonen - een productie die antisemitisme in Polen aankaart.

Gêne

Het hoger beroep ging voor Machcewicz verloren, waarna hij zijn bureau begon op
te ruimen. Per 1 februari zou hij op straat staan. Op 31 januari, terwijl hij
poseerde voor een afscheidsfoto met zijn staf, volgde een verrassend
telefoontje: de kantonrechter in Warschau heeft de fusie voor onbepaalde tijd
uitgesteld.

Die uitspraak maakt in Machcewicz hernieuwd optimisme los. 'We zijn aan de
winnende hand.' Inderdaad behaalden hij en zijn team van zestig historici en
onderzoekers een pr-overwinning van jewelste door het museum eind januari een
dag lang gratis open te stellen voor publiek en internationale journalisten. Het
opzetje slaagde. De vierduizend bezoekers waren vol lof, en vergrootten daarmee
de gêne voor Warschau. Met spoed liet Machcewicz de catalogus drukken en
uitdelen.

Gezaghebbende historici als Timothy Snyder (VS), bekend van het baanbrekende
Bloedlanden, en Norman Davies (Groot-Brittannië), beiden lid van de adviesraad,
verzetten zich in opiniestukken en interviews tegen de geplande sluiting. Zie je
wel, reageren PiS-parlementariërs: buitenlanders die ons de les lezen over ons
verleden. In 2018, wanneer Polen 100 jaar onafhankelijkheid viert, opent de
regering in Warschau op haar beurt een 'park' met drie musea, de een nog
vaderlandslievender dan de ander.

Machcewicz: 'Wat is dat, 'het Poolse perspectief'? Ik denk dat er talloze Poolse
perspectieven zijn. Het lot van Polen was in de oorlog uniek, daar ben ik het
mee eens. Maar dat unieke komt pas tot uitdrukking in vergelijking met andere
landen.'

'Communistische propaganda'

Wat hij bedoelt, is goed terug te zien op de vijfduizend vierkante meter van de
museumvloer. Machcewicz en zijn collega's hebben de hele 20ste eeuw willen
omspannen, beginnend bij de opkomst van de 'grote ideologieën' - communisme,
nazisme, Italiaans fascisme, Japans imperialisme. De tentoonstelling is waar
mogelijk thematisch ingericht, en niet naar land. Onder het lemma 'honger' staan
foto's van de Joodse getto's naast een nis gewijd aan de Nederlandse
Hongerwinter.

In een rapport geschreven in opdracht van het ministerie krijgt het museum onder
meer het verwijt de leus 'nooit meer oorlog' te propageren. Dat is volgens de
auteurs - onder wie een PiS-senator - een 'communistisch propaganda-stereotype'.
Het museum nodigde minister Glinski en diens viceminister Jaroslaw Sellin uit om
de tentoonstelling te komen bekijken, maar kreeg geen antwoord. Brieven blijven
onbeantwoord, communiceren doet het ministerie via de website. Machcewicz, met
een knipoog: 'Ze wilden een juridische Blitzkrieg, maar kregen een
uitputtingsslag.'

Sinds jaren is Gdansk in handen van de centristische partij Burgerplatform (PO),
niet toevallig de partij van EU-president Donald Tusk. De Hanzestad is Tusks
geboorteklei. Hij was het die acht jaar geleden als premier opdracht gaf tot de
bouw en Machcewicz (geen partijlid) aanstelde. Nu wil PiS-partijvoorzitter
Kaczynski onder het mom van een 'culturele contrarevolutie' af van alles dat aan
de Tusk-jaren herinnert. Wie niet in de regeringsplannen meegaat, rekent hij tot
de 'Polen van de ergste soort'. Daarmee is het steekspel rond het museum ook een
strijd om macht tussen PO en PiS, tussen Gdansk en Warschau.

'Ik ben een patriot', verdedigt burgemeester Pawel Adamowicz (PO) het museum,
'maar ik maak ook deel uit van Europa, van de mensheid.' Adamowicz bemoeit zich
nadrukkelijk met het dispuut, en heeft gedreigd de pacht van de museumgrond
desnoods stop te zullen zetten. In zijn ogen 'koloniseert' de
'zacht-autoritaire' regering alle domeinen van de maatschappij: eerst het
Constitutioneel Hof, de media, de scholen en de economie, nu de cultuur en de
nationale geschiedenis.

Het Westerplatte-museum is een idee uit 2006, toen PiS al kortstondig regeerde.
Nu stoft de regering het plan af. Burgemeester Adamowicz ziet een 'lege huls'
met 'één of twee medewerkers'. Een bezoek aan de website leert dat de door PiS
aangestelde directeur een amateurhistoricus is met een omstreden reputatie. De
staf van het museum wil niet reageren, en verwijst naar het ministerie van
Cultuur. Ook daar blijven interviewverzoeken onbeantwoord.

Nabestaanden

Vandaag opent Machcewicz dan eindelijk de deuren van zijn museum. Over twee
weken, op 5 april, volgt de uitspraak van de rechter in hoger beroep. De kans
dat Machcewicz op termijn zijn baan behoudt, is klein, erkent hij zelf. Maar de
regering krijgt er nog een harde dobber aan om de tentoonstelling naar eigen
believen in te richten. 'Dat zou een enorm schandaal geven.'

Honderden nabestaanden doneerden familiestukken. In het geval van een
regeringsovername, zo zegden enkele tientallen toe, trekken ze die weer in.
Adamowicz: 'De tentoonstelling is af, terwijl minister Glinski dat wilde
voorkomen. De overwinning is aan onze zijde.'

Mocht het tot een sluiting komen, dan trekt ook de familie Wnuk haar donatie in.
Verloren gaat dan het verhaal van de Poolse broers Boleslaw en Jakub Wnuk.
Boleslaw werd omgebracht door de nazi's in 1940, Jakub door de Sovjets in
hetzelfde jaar.

De erven schonken het museum de zakdoek van Boleslaw, met daarop een gekrabbeld
afscheid aan zijn vrouw, moeder en zus: 'Vandaag word ik door de Duitse
autoriteiten geëxecuteerd. Voor mijn vaderland sterf ik met een glimlach op m'n
gezicht, maar ik sterf onschuldig.'




Bekijk de oorspronkelijke pagina: ,

LOAD-DATE: 22 March 2017

LANGUAGE: DUTCH; NEDERLANDS

GRAPHIC: Het museum over de Tweede Wereldoorlog in Gdansk toont het lot van de
Polen en burgers uit andere landen in een breed, internationaal perspectief.
Eind januari kon het publiek alvast een kijkje nemen in het museum.
De bouw van het museum nam acht jaar in beslag.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               3 of 65 DOCUMENTS



                                 de Volkskrant

                            23 maart 2017 donderdag

De strijd om de ziel van Rutte III

BYLINE: FRANK HENDRICKX

SECTION: Ten Eerste; Blz. 5

LENGTH: 1040 woorden



HIGHLIGHT: Ze zijn allebei gepokt en gemazeld in het Haagse onderhandelingsspel,
en nu staan Sybrand Buma (CDA) en Alexander Pechtold (D66) tegenover elkaar.
Inzet: de vierde coalitiepartner in Rutte III.

Wat Wil Buma?

Sybrand Buma heeft zich tijdens de verkiezingscampagne op de kaart gezet als een
onbuigzame, rechtse leider. Op termijn hoopt hij zo uit te groeien tot een
alternatief voor Mark Rutte, de premier waarvan iedereen verwacht dat hij aan
zijn laatste termijn begint.



Buma stuurt koersvast aan op een coalitie met VVD, CDA en D66 als degelijk
'motorblok'. Het charmeoffensief van linkse partijen om onder leiding van het
CDA een kabinet te vormen zonder Rutte, heeft hij resoluut afgewezen. De steile
Fries kent de stelling van politicoloog Hans Daudt: confessionele partijen gaan
'alleen in uiterste noodzaak' met links regeren.

Die noodzaak is er niet. Ook met de ChristenUnie als vierde coalitiepartij kan
Rutte III een nipte meerderheid in de Eerste en Tweede Kamer krijgen. Daar is
GroenLinks-leider Jesse Klaver niet voor nodig.

Buma had in het verleden al moeite met de PvdA; GroenLinks staat helemaal ver
van hem af. Klaver gelooft in het evangelie van Thomas Piketty en wil de
inkomensverschillen verder verkleinen. Buma heeft net 4,5 jaar lang oppositie
gevoerd tegen het 'ontzettend stupide' nivelleringsbeleid van Rutte II. Tijdens
de campagne fulmineerde hij nog dat de rekening van Klavers inkomensplannen bij
de 'hardwerkende Nederlander' terecht komt.

Voor Buma lijkt het ondoenlijk om nu toch in te stemmen met nivellering. Het zou
funest zijn voor het rechtlijnige imago dat de CDA'er de afgelopen jaren
nauwgezet heeft opgebouwd.

Buma heeft bovendien weinig heel gelaten van de milieuplannen van GroenLinks.
'De dagdromen van Klaver zijn een nachtmerrie voor Nederlanders', constateerde
de CDA'er tijdens de campagne.

Een nog groter struikelblok is immigratie en integratie. Buma heeft tijdens de
campagne voortdurend gehamerd op een streng immigratiebeleid dat volgens hem
recht moet doen aan de grote zorgen bij veel burgers. Zo wil de CDA'er dat het
nieuwe kabinet zich hard maakt voor het aanscherpen van het
vluchtelingenverdrag. GroenLinks pleit er juist voor om vluchtelingen
ruimhartiger op te nemen.

Buma staat niet alleen in zijn bedenkingen over Klaver. Binnen de VVD lijkt er
ook een voorkeur voor de degelijke ChristenUnie. Veel meer dan Klaver wordt
Gert-Jan Segers gezien als 'een realist' op het gebied van integratie en
immigratie. De ChristenUnie-leider is dan ook al voor de verkiezingen informeel
en voorzichtig gepolst als eventuele coalitiepartner.

Wat Wil Pechtold?

Alexander Pechtold heeft jarenlang goed samengewerkt met de ChristenUnie. Samen
sloten ze vanuit de oppositiebankjes het ene na het andere gedoogakkoord met
Rutte II. De onderlinge afstemming verliep vlekkeloos.

Toch was Pechtold ook voor de verkiezingen nooit enthousiast over een mogelijke
coalitie met VVD, CDA en ChristenUnie. D66 kan goed door één deur met de
ChristenUnie - en zelfs de SGP - als het over sociaal-economische thema's gaat,
maar bij immateriële onderwerpen loopt het al snel spaak.

En juist die speelden een grote rol bij de afgelopen verkiezingen. In de
debatten over stervensbegeleiding bij voltooid leven, de orgaandonorwetgeving,
de legalisering van softdrugs en de nationale identiteit profileerde D66 zich
als een moderne en vooruitstrevende partij. Bij al die thema's staat GroenLinks
veel dichter bij D66 dan de ChristenUnie.

Hetzelfde geldt voor het buitenlandbeleid. D66 is net als GroenLinks onversneden
pro-Europees. De ChristenUnie heeft een andere insteek. Segers is nog
sceptischer over de macht van Brussel dan Buma en Rutte.

Pechtold weet wat er gaat komen als er verder geen enkele andere progressieve
partij aanschuift. De linkse oppositie zal de ene naar de andere motie indienen
om D66 kleur te laten bekennen. De partij komt dan al snel klem te zitten tussen
de oude idealen en de meer conservatieve instincten van de nieuwe
coalitiepartners.

De inhoudelijke risico's lopen parallel met de politieke risico's. De
D66-kiezers zitten zowel links als rechts van het politieke midden. Het is de
vraag of die electorale coalitie overeind blijft als Pechtold drie relatief
rechtse partijen aan een meerderheid helpt. De populaire oud-partijleider Jan
Terlouw heeft al gezegd dat D66 zonder GroenLinks niet aan een avontuur in Rutte
III moet beginnen.

Pechtold heeft er alle belang bij om Klaver zo lang mogelijk aan de
onderhandelingstafel te houden. Aan zijn achterban moet hij laten zien dat het
niet aan hem ligt als GroenLinks uiteindelijk toch afhaakt. Bovendien versterkt
de D66-leider zijn eigen onderhandelingspositie. Pechtold zal gecompenseerd
willen worden als hij tegen heug en meug moet samenwerken met de ChristenUnie.

De vraag is hoe hard D66 zich gaat opstellen. De afgelopen jaren heeft Pechtold
zich geprofileerd als een man die bereid is om onder moeilijke omstandigheden
verantwoordelijkheid te nemen. Bovendien weet iedereen op het Binnenhof dat D66
ernaar snakt om weer te regeren. VVD en CDA zullen hopen dat D66 binnenboord
blijft, ook als Klaver afhaakt.

Wilders dringt zich op

Vaak over het hoofd gezien in alle speculaties over regeringscoalities met
GroenLinks of de ChristenUnie: een rechtse coalitie. Met de PVV, het CDA, de SGP
en 50Plus zou de VVD ook een meerderheid kunnen vormen in beide Kamers. En
PVV-leider Wilders maakte woensdag duidelijk dat hij er alles aan gaat doen om
te benadrukken dat Rutte (VVD) en Buma (CDA) die kans laten lopen. Nadat Wilders
in de campagne had beloofd niet onder premier Rutte te gaan werken, kwam hij
daar na de verkiezingen al van terug. Hij wil graag vicepremier worden in een
rechts kabinet, onder Rutte. Woensdag voegde hij daar in een gesprek met
verkenner Edith Schippers aan toe dat hij bereid is om 'te werken aan het
herstellen van het vertrouwen' met VVD en CDA. Rutte en Buma reageerden
stoïcijns en lieten Schippers meteen weten dat zij daar niet voor voelen. Beiden
beloofden voor de verkiezingen niet met de PVV in zee te gaan. Wilders sprak
vervolgens zijn verbazing uit: 'Het is jammer dat onze kiezer door Rutte en Buma
weer opzij wordt gezet.' Wilders zei wel dat hij zolang de formatie duurt
'beschikbaar en constructief is'.

Pechtold heeft er alle belang bij om Klaver zo lang mogelijk aan tafel te houden

Buma had al moeite met de PvdA; GroenLinks staat helemaal ver van hem af




Bekijk de oorspronkelijke pagina:

LOAD-DATE: 22 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               4 of 65 DOCUMENTS



                                 de Volkskrant

                             22 maart 2017 woensdag

geachte redactie

SECTION: Opinie en Debat; Blz. 26

LENGTH: 666 woorden

PvdA heeft ballen getoond

De electorale afstraffing van de PvdA is in mijn ogen onterecht. Zoals Wouter
Bos het vorige week bij Pauw & Jinek treffend zei: 'Dit kabinet is een zegen
geweest voor dit land.'

Ik heb deze verkiezingen voor de eerste maal PvdA gestemd. Enkele jaren geleden
besefte ik wat de grote zwakke plek is van onze democratie: wat populair is, is
niet altijd de beste beslissing en de beste beslissing is niet altijd populair.
En dit is de reden dat de PvdA mijn hart gewonnen heeft: zij bleek de laatste
vier jaar bereid beslissingen te nemen die niet populair zijn, maar wel
noodzakelijk. De PvdA heeft in mijn ogen ballen getoond door verder te durven
kijken dan het eigen partijprogramma.



Helaas heeft de ondankbare kiezer de PvdA ervan langs gegeven. Want waarom zou
je het midden opzoeken terwijl je ook koppig bij je ideologie kunt blijven?
Waarom zou je samenwerken terwijl je ook in je bubbel kunt blijven?

Ik ben ervan overtuigd dat de PvdA er weer bovenop zal komen. Wel zou ze er goed
aan doen haar eigen successen voortaan beter te 'verkopen'. Laat de burger maar
weten waarom zijn portemonnee dankzij de PvdA erop vooruit is gegaan. Vertel de
hardwerkende Nederlanders maar gerust waarom hun zekerheid is toegenomen en dat
ook de ex-werkloze de PvdA bedanken mag voor het feit dat hij weer een baan
gevonden heeft. Dit kabinet is een regelrecht succes geweest.

Menno de Vries (27), Zeist biomedisch wetenschapper

Wonderbare herrijzenis

Het kan zijn dat ik iets heb gemist, maar bij het vele gepraat en gemor over de
uitslag voor de PvdA is amper gerefereerd aan de wonderbare herrijzenis van de
SPD bij onze oosterburen. Een eurofiele(!), oude(!), witte(!) man(!) van 61
heeft in zeer korte tijd een in de peilingen sukkelende SPD teruggebracht op het
niveau waarop de positie van Angela Merkel ernstig wordt bedreigd. In het land
waar de sociaal-democratie zo'n beetje is uitgevonden en de Grünen een vaste,
maar bescheiden omvang innemen, speelt de vraag naar het bestaansrecht kennelijk
geen rol. Nederland en Duitsland verschillen niet zo gek veel van elkaar. Als na
een deelname van GroenLinks aan Rutte III de politieke ontmaagding van Jesse
Klaver heeft plaatsgevonden en het stof van de 'vernieuwing' werkelijk is
neergedaald, kan de PvdA zich opmaken voor een fantastisch resultaat.

Jan Ludwig, Aduard

Chuck Berry

Gijsbert Kamer eindigt zijn necrologie over Chuck Berry met de constatering dat
de popmuziek na Maybellene uit 1955 nooit meer dezelfde was. Dat klopt. Vóór
1955 bestond er geen popmuziek.

A. Bolks, Hardenberg

Verkeers- en stoplicht

Als je voor een rood licht stil gaat staan en ander verkeer hierdoor de
gelegenheid heeft om zijn weg veilig voort te zetten, dan is er sprake van een
verkeerslicht. Als je echter voor een rood licht stil gaat staan en er komt geen
ander verkeer dan kan er dus ook geen sprake zijn van een verkeerslicht. Want
wat niet is, kan niet worden geregeld. In zo'n situatie hebben we dan dus te
maken met een stoplicht (zie O&D, 18 en 20 maart).

Dirk Kuiper, Haarlem

Reclamejongens

Teun van de Keuken meent reclamejongens en hun spotjes op hypocrisie te
betrappen en vraagt zich af wat ze zouden zien als ze in de spiegel kijken. Hij
vermeldt maar niet dat zijn eigen columns en televisiewerk mogelijk worden
gemaakt door de opbrengsten uit exact diezelfde reclames. Wat dat betreft kijken
Teun van de Keuken en de reclameboys naar precies hetzelfde spiegelbeeld.
Namelijk naar dat van iemand waar de schoorsteen ook gewoon moet roken.

Jan-Hermen Ploeg, Amsterdam

Torgny Lindgren

Mijn man en zoon verzamelen koelkastmagneten. Ik bezie deze verzameldrift soms
met jaloezie. Tot ik een paar maanden geleden in ons boekenkamertje met mijn
ogen over de titels dwaalde. Wat ik zag riep grote tevredenheid op: ik verzamel
de boeken van Torgny Lindgren!

Dank voor de gepaste aandacht die Arjen Peters gaf ter nagedachtenis aan deze
fantastische schrijver uit Zweden (V, 20 maart).

Marion Brouwer, Nijmegen




Bekijk de oorspronkelijke pagina:

LOAD-DATE: 21 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               5 of 65 DOCUMENTS



                                 de Volkskrant

                             20 maart 2017 maandag

Jimmy Breslin (88) overleden

BYLINE: MARK MOORMAN

SECTION: V Opening; Blz. 3

LENGTH: 219 woorden



HIGHLIGHT: Legendarische columnist inspireerde Martin Bril.


De bekende Amerikaanse krantencolumnist en Pulitzerprijs-winnaar Jimmy Breslin
is op 88-jarige leeftijd overleden aan de gevolgen van een longontsteking. In
Nederland liet columnist Martin Bril zich door het snelle proza van krantenman
Breslin, altijd ter plekke, inspireren. 'Vermijd de journalisten die zich rond
de winnaar hebben verzameld en ga direct naar de kleedkamer van de verliezer',
zei hij over zijn journalistieke benadering, want daar lag het verhaal. Voor de
Herald Tribune schreef hij in 1963 een beroemde column over Clifton Pollard, de
man die het graf van president Kennedy groef. Vind het veelzeggende detail, de
onverwachte getuige en je kunt de grote geschiedenis op een unieke manier
vertellen. De New York Times schreef in de necrologie dat vele journalisten zich
geroepen voelden in de voetsporen van Breslin achter hun eigen 'gravedigger' aan
te gaan, maar dat dit vooral tot veel armoedige imitaties leidde. Voor Breslin,
die op zijn 16de begon bij de Long Island Press, was de techniek van de goede
columnist duidelijk: 'Houd je mond dicht en je ogen open en blijf bewegen.' Hij
bewoog zich onder de gewone burgers: 'Naar wie wil je luisteren: Warren Buffett,
de op twee na rijkste en allersaaiste man op aarde, of naar Burt Kaplan uit
Bensonhurst, Brooklyn?'




Bekijk de oorspronkelijke pagina:

LOAD-DATE: 19 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               6 of 65 DOCUMENTS



                                 de Volkskrant

                             18 maart 2017 zaterdag

Wie zal hem nog onderschatten

BYLINE: FRANK HENDRICKX

SECTION: Vonk; Blz. 2, 3, 5

LENGTH: 2583 woorden



HIGHLIGHT: In zijn favoriete toko in de Haagse China Town droomde Jesse Klaver
al een klein decennium over de campagne die alles moest veranderen. Een
terugblik op zijn politieke doorbraak in vijf lunches.


Profiel -- Jesse Klaver -- Lunchen met de verkiezingsbelofte



DONDERDAG 26 JANUARI

Koe lo Kai met witte rijst. Peilingwijzer: 14 tot 16 zetels.

Een van de vier vrouwen achter de balie speurt traag de koelkast af op zoek naar
het door Jesse Klaver bestelde drankje. 'Altijd hetzelfde', mompelt de
GroenLinks-leider ongeduldig. 'Het is dat blauwe flesje!'



Maaze Tropical is het beproefde medicijn van Klaver tegen de afterlunchdip: een
vloeibaar suikershot. Geen overbodige luxe, want lichte kost is niet de
specialiteit van deze toko aan de rand van de Haagse China Town. Een recensie op
Tripadvisor: 'Het is niet mooi, het is niet 100 procent schoon en zelfs niet
altijd begrijpelijk, maar het is heerlijk.'

Ming Kee Fast Food is ook het restaurant waar Klaver sinds zijn tijd als
stagiair bij GroenLinks tien jaar geleden meerdere keren per week luncht. Vaak
alleen, ergens aan een tafeltje achterin. Met oordopjes in, gebogen over
papieren. Soms met een select groepje medewerkers om zich heen.

Bij GroenLinks twijfelden ze even over het verzoek om gedurende de campagne
enkele keren met Klaver informeel bij te praten over het verloop van de
verkiezingsstrijd. Niemand weet hoe het avontuur gaat aflopen. Als het mis gaat,
komt er straks een verhaal over een jonge leider die te vroeg voor de leeuwen is
gegooid. Bij tegenstanders valt die voorspelling ook al te horen: Klaver had
beter nog even kunnen wachten.

Uiteindelijk komt er groen licht voor de Ming Kee-sessies. 'Hij moet toch eten.'


Klaver draait zijn Maaze Tropical open. GroenLinks zit in de lift, eigenlijk al
sinds hij in mei 2015 het fractievoorzitterschap overnam. Toen schommelde de
partij rond de vijf zetels, nu rond de vijftien. De lijsttrekker wil zichzelf
niet te veel onder druk zetten. Hij heeft geen haast. De meeste van zijn
tegenstanders zitten tegen hun houdbaarheidsdatum aan. Hij niet. Hij is 30 jaar.
Als het nu niet lukt, dan maar over vier jaar.

Klaver wil kalm zijn, maar tegelijkertijd noemt hij het 'geconstrueerde kalmte'.
Iedere lijsttrekker bouwt tijdens een campagne een virtuele werkelijkheid. Vaak
uit zelfbescherming. Lodewijk Asscher blijft geloven dat het tij nog keert.
Geconstrueerd optimisme. Mark Rutte voelt de steun alleen maar toenemen.
Geconstrueerd zelfvertrouwen.

De campagne stopt voor niemand; de lijsttrekker ploegt voort, desnoods met een
dosis zelfbedrog.

Klaver is kalm, maar eigenlijk vindt hij dat het godverdegodverdegodver nu moet
gebeuren. En waarom niet? Van de campagnes van zijn tegenstanders is hij niet
onder de indruk. De VVD heeft net de krantenadvertentie geplaatst met de slogan
'Doe. Normaal'. Van de SP hangen fantasieloze posters op treinstations. Iedereen
richt zich nu op begin februari, als RTL op basis van peilingen bekend maakt
welke vier lijsttrekkers mogen deelnemen aan het premiersdebat. De gamechanger.


Klaver spuit met een rode knijpfles sojasaus over zijn witte rijst. Het mag geen
dingetje worden als hij straks buiten de boot valt bij het RTL-premiersdebat.
Maar toch. Als hij mee mag doen, is alles mogelijk. En de afstand met D66 en CDA
in de peilingen is nog te overbruggen.

Al tien jaar heeft hij deze campagne in zijn hoofd. In het werkstuk over zijn
stage bij GroenLinks schreef hij al hoe de partij eindelijk uit de politieke
marge kon komen. Hoe er gewerkt moest worden aan een beweging die breder was dan
alleen partijleden.

Nu Klaver eindelijk op dit moment is aanbeland, moet hij de onzekerheid
uitbannen. God geeft de mens alleen beproevingen die hij aankan. Dat houdt hij
zichzelf voor. En Machiavelli schreef al dat Fortuna, de godin van geluk, een
voorkeur heeft voor jonge mannen omdat die moediger zijn en minder voorzichtig.


Op wiens hand kan Fortuna anders zijn dan Jesse Klaver? 30 jaar. De jongste van
allemaal.

MAANDAG 13 FEBRUARI

Gebakken egg tofu met rijst. Peilingwijzer: 15 tot 17 zetels.

Het geluk duurde een uur.

De GroenLinks-leider kucht en dept met een zakdoekje zijn voorhoofd en achter
zijn oren. Hij heeft zich verslikt in een pepertje.

Een dag eerder werd hij door zijn vrouw wakker gemaakt tijdens een middagdutje
met zijn zoontje. De uitnodiging van RTL Nieuws: hij mag als enige linkse
lijsttrekker aanschuiven samen met Rutte, Wilders, Pechtold en Buma. Het debat
dat alles mogelijk kan maken en hij is erbij.

Een uurtje later werd hij opnieuw wakker gemaakt. RTL had het debat geannuleerd
na afzeggingen van VVD en PVV.

Klaver zit weer op z'n vertrouwde plek. Helemaal achterin. Het restaurant met
een paar versleten plastic flappen als voordeur ligt zo'n 800 meter van de
Tweede Kamer, maar het Binnenhof lijkt opeens ver weg. Hier komen bijna geen
mannen in pak. Bij GroenLinks vergelijken ze Ming Kee Fast Food wel eens met
Freddy's BBQ Joint, het aftandse restaurantje waar het hoofdpersonage uit de
politieke dramaserie House of Cards zich afzondert van de politieke intriges. De
Jessias als Nederlandse Frank Underwood.

Hardheid is hem niet vreemd. Klaver kan praten over een debat met een collega
alsof het een vechtsport is. De sensatie om een politieke tegenstander te
bestrijden met een betere beheersing van de feiten, een beter doordachte
tactiek. Het gevoel: nu heb ik je te pakken. Zak hooi.

Soms kan het niet anders. In 2007 zat Klaver in het bestuur van Dwars, de
goedmoedige jongerenorganisatie van GroenLinks. Hij werkte prima samen met de
zittende voorzitter. En die jongen wilde door. Klaver twijfelde: moest hij hem
uitdagen of gewoon loyaal blijven?

Diederik ten Cate, destijds ook bestuurslid van Dwars, sprak op hem in. Als
Klaver echt iets wilde bereiken in de politiek moest hij soms hard zijn voor
anderen. Keep your eyes on the ball.

Klaver stelde zich kandidaat en won. Wat er van die oud-voorzitter van Dwars is
geworden? Bestuurslid van de afdeling Amsterdam.

Diederik ten Cate is nu al tien jaar zijn trouwste politieke metgezel,
boezemvriend en woordvoerder.

Het is een andere reden waarom Fortuna volgens Machiavelli een voorkeur heeft
voor jonge mannen, al heeft Klaver dat deel van het citaat eerder weggelaten.
Jonge leiders zijn niet alleen moediger en minder voorzichtig, maar ook
'gewelddadiger', zo valt in De heerser te lezen.

Voor de buitenwereld is hij nog steeds de snotneus. Klaver is ervan overtuigd
dat zijn tegenstanders hem onderschatten. Hij lijkt er niet door beledigd,
eerder verbaasd en geamuseerd.

Wie is er nou naïef?

De debatten boezemen hem geen angst in. Hij is al zeven jaar Kamerlid. Hij kent
de belangrijkste dossiers, zijn eigen cijfers uit de CPB-doorberekeningen en de
cijfers van anderen.

Mannen als Mark Rutte en Geert Wilders zijn bijna maniakaal met politiek bezig,
maar hij ook. Thuis heeft hij een doos vol notitieblokjes. Allemaal
aantekeningen over confrontaties met andere politici, citaten, ideeën,
belangrijke gebeurtenissen uit de fractievergaderingen. Op zijn computer staan
ook nog allerlei bestandjes. Hij leest politieke boeken, luistert naar politieke
speeches, kijkt politieke films en series. Als hij zich even wil ontspannen,
neemt hij scenario's voor de formatie door. Klaver is een politieke crack
vermomd in het lichaam van een 30-jarige jongeman.

Klaver zoekt in zijn schaaltje met tofu naar het pepertje dat de boosdoener is
voor zijn gehoest en gekuch. Hij weet ook wel wat hem nu te wachten staat. De
PvdA heeft Jeroen Dijsselbloem achter hem aangestuurd. De aanvallen zullen niet
uitblijven.

Klaver veegt zijn mond af. Laat maar komen.

MAANDAG 20 FEBRUARI

Bami met Cha sieuw. Peilingwijzer: 15 tot 17 zetels.

De aanval is gekomen. Lodewijk Asscher heeft nu zelf het zwaard van Dijsselbloem
overgenomen. De milieuplannen van GroenLinks zijn volgens de PvdA-leider 'een
prestigeproject'. 'Gewone Nederlanders' moeten ervoor opdraaien.

Zo frontaal had hij het niet verwacht. Asscher is waarschijnlijk verder gegaan
dan goed voor hem is. Eerst had de PvdA-leider nog op allerlei manieren
geprobeerd om bondjes te sluiten met GroenLinks. En nu dit. Een campagne die zo
zwabbert, zit in zwaar weer.

Klaver gaat zijn milieubeleid gewoon verdedigen. En ook het omstreden
leenstelsel voor studenten zal hij overeind houden. Het is belangrijk om niet te
weifelen. De PvdA kan hem aanvallen, maar die partij mist wat GroenLinks wel
heeft: geloofwaardigheid.

Klaver weet meestal precies wat hij gaat eten in Ming Kee, maar dit keer kijkt
hij langer naar de menulijst die op een versleten ogende pilaar bij de kassa is
geplakt. Hij bestelt Cha sieuw, een gerecht dat zijn oma vroeger altijd maakte.
Klaver herinnert zich nog het chemische spulletje waardoor het varkensvlees zijn
rode kleur kreeg.

Hij heeft een telefoontje gehad van zijn oma: 'Er stond wat in de krant... Komt
allemaal goed.'

De GroenLinks-leider staat vandaag op de voorpagina van De Telegraaf. In
chocoladeletters: 'Klaver ziet complot'. En: 'GroenLinks-leider op tilt na
onthullingen over verleden.'

Volgens De Telegraaf is het onwaarschijnlijk dat pastoors weigerden om Klaver te
dopen omdat hij het kind was van een alleenstaande moeder, zoals de
GroenLinks-leider schreef in zijn eerste boek. Ook zou hij geen echte stapelaar
zijn geweest, aangezien hij op een vrije school zat waar iedereen vmbo-examen
deed. En de buurt waar hij opgroeide was minder slecht dan Klaver deed geloven.


Klaver praat er nonchalant over, maar het lijkt geconstrueerde nonchalance.
Staccato loopt hij de verwijten langs. Dat zijn moeder wel is afgewezen door een
pastoor. Dat de helaas overleden pastoor die hem uiteindelijk doopte later ook
zijn huwelijk voltrok. En hij heeft als scholier wel degelijk een vmbo-advies
gekregen en vakken op vmbo-niveau gedaan, in tegenstelling tot leerlingen die
hoger waren ingedeeld.

Over de Westrand, de buurt in Roosendaal waar hij opgroeide, is al genoeg
gezegd. De Volkskrant is er toch ook geweest? Hij heeft de term probleemwijk
nooit in de mond genomen, maar er is wel veel veranderd. Dat was zijn hele punt.
De mensen in Westrand zijn niet verhuisd, maar ze wonen wel in een andere buurt.
Het is een verklaring voor de onvrede.

En dan schrijft er iemand opeens in een opiniestuk in NRC Handelsblad dat Klaver
nooit iets heeft betekend voor Westrand. De auteur van dat stuk is verbonden met
het wetenschappelijke bureau van D66. Stond er alleen niet bij.

Over het artikel in De Telegraaf voelde hij vorige week al nattigheid. Een
andere fractievoorzitter begon opeens te plagen dat hij niet de waarheid had
gesproken over zijn opleiding. Vanochtend stond de fractievoorzitter opeens weer
in zijn kamer om te verzekeren dat hij echt niet de bron was van het verhaal in
De Telegraaf.

Klaver eet de Cha sieuw, het gerecht van zijn oma. De woorden zijn zacht, de
blik hard. Als iemand zegt dat hij de bron niet is, dan is dat gewoon zo. De
naam van de fractievoorzitter gaat hij niet noemen.

De aanvallen zijn ook een teken dat het goed gaat. Vier jaar geleden reageerden
niemand ooit op GroenLinks. Wat ze ook deden: stilte. Iets ergers is er
eigenlijk niet voor een politicus.

Nu is alles anders. It's happening. Als alles meezit, kan GroenLinks de grootste
worden. Bij peilingbureau I&O valt het verschil met de VVD al binnen de
foutmarge.

Niets is onmogelijk. Ook een premierschap van Jesse Klaver niet.

DONDERDAG 2 MAART

Gebakken egg tofu met rijst. Peilingwijzer 15 tot 17 zetels.

Bij Ming Kee is de verkiezingskoorts nu pas voelbaar. Een stel Aziatische
vrouwen op leeftijd wil selfies met hem maken. Andere eters kijken hem na. Op
weg naar het restaurant is hij ook al meerdere keren aangehouden door
voorbijgangers. Klaver gaat met iedereen op de foto. Natuurlijk, zegt hij er
steeds bij.

Klaver denkt terug aan het RTL-debat in de Rode Hoed in Amsterdam. In een
discussie met Sybrand Buma over het veiligheidsbeleid moest hij lachen om een in
zijn ogen belachelijk argument van de CDA'er. Buma reageerde meteen: veiligheid
is niet grappig. Daarna kwam Asscher er ook nog eens overheen.

Klaver heeft het debat teruggekeken. Hij had misschien beter niet kunnen lachen.
Het is een constatering die hij met enige tegenzin lijkt te doen.

Debatten blijven spannend. Je weet niet wat je tegenstander gaat doen. Hoe je
zelf reageert. Elk foutje kan uitvergroot worden. Straks staat hij voor
vijfduizend mensen in AFAS live, de voormalige Heineken Musical Hall in
Amsterdam, maar dat is toch anders. Beter te controleren. Hij heeft er straks
zeventien gedaan, steeds met meer publiek, en steeds ging het hem makkelijker
af. Een kwestie van oefenen en ervaring.

Tegenstanders schilderen de bijeenkomsten af als politieke Idols. Het suggereert
leegheid. Spottend wordt hij 'de Jessias' genoemd. Alles zou alleen maar om
Klaver draaien, maar de speeches van wel een half uur zijn juist steeds
inhoudelijker geworden. Bij GroenLinks zeggen ze: Klaver is meer Fidel Castro
dan Barack Obama.

Klaver blijft zeggen dat hij premier wil worden, maar het geloof lijkt langzaam
te verdwijnen. Hij hoort het nu ook van zijn partijgenoten: hadden we maar een
teletijdmachine om vooruit te gaan naar 15 maart. Om vast te houden wat we nu
hebben.

WOENSDAG 15 MAART

Mihoen Singapore. Peilingwijzer: 16 tot 18 zetels.

Klaver kan nu bijna geen stap meer zetten zonder een selfie te maken. 'Succes
Jesse!', roept een oudere man. Een student schudt hem de hand. 'Mijn stem heb je
binnen.' 'Die van mij komt nog', zegt een andere jongen.

Bij Ming Kee kijkt iedereen hem nu na. Een Aziatische vrouw komt aan zijn
tafeltje staan. 'U bent toch meneer Klaassen van GroenLinks?' Selfie?
Natuurlijk, zegt meneer Klaassen.

De geconstrueerde kalmte lijkt nu soms plaats te maken voor euforie of op z'n
minst toch opluchting. Hij heeft alle scenario's al doorgenomen: van tien zetels
tot twintig zetels, maar de campagne is hoe dan ook geslaagd. Klaver is overeind
gebleven. Nu lijkt het vanzelfsprekend, maar het had ook heel anders kunnen
aflopen. Er was maar weinig voor nodig geweest of hij was de snotneus geweest,
een tikje arrogant, ten onder gegaan aan hoogmoed.

Klaver heeft met iedereen gedebatteerd. Met Pechtold. Met Asscher. Met Buma. Met
Roemer. Met Rutte. En nooit is hij echt in de problemen geweest. Hij was de
nieuwkomer, een 30-jarige debutant, maar wie zal hem nu nog onderschatten? Ook
het beeld van GroenLinks is bijgesteld. Zelfs tegenstanders die in het verleden
sneerden over de linnen tasjes van GroenLinks spreken nu bewonderend over de
campagne. En dat terwijl de partij niet kon tippen aan de budgetten van de VVD
of SP.

Rutte wordt de grootste. Dat staat voor Klaver nu wel vast. De diplomatieke rel
met Turkije heeft de premier in de kaart gespeeld. Hij kreeg een podium om zich
te tonen als standvastig leider. Heeft Fortuna dan toch een voorkeur voor
ervaren 50-jarige VVD'ers? Het was volgens de GroenLinks-leider meer dan dat.
Rutte heeft het gewoon goed gedaan. De kans gegrepen.

Premier Klaver was voor veel kiezers nog een brug te ver. Maar het zaadje is
gepland. Het idee is niet meer zo lachwekkend als een paar maanden geleden.

Klaver was al tien jaar bezig met deze campagne. Hij loopt door de plastic
flappen van Ming Kee Fast Food naar buiten. Iets in zijn tred verraadt dat hij
ook al een plan heeft voor de komende tien jaar.

De zon schijnt. Jesse Klaver is op weg.

DIT VERHAAL
kwam tot stand op basis van vijf lunches met Klaver bij Ming Kee, gesprekken met
partijgenoten en politieke tegenstanders

In zijn stagewerkstuk voor GroenLinks schreef hij al hoe de partij uit de
politieke marge kon komen

Als Klaver echt iets wilde bereiken in de politiek moest hij soms hard zijn voor
anderen




Bekijk de oorspronkelijke pagina: , ,

LOAD-DATE: 17 March 2017

LANGUAGE: DUTCH; NEDERLANDS

GRAPHIC: Jesse Klaver op 12 maart in Ming Kee in Den Haag.
Jesse Klaver op 12 maart in Ming Kee in Den Haag.
Jesse Klaver op 12 maart in Ming Kee in Den Haag.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               7 of 65 DOCUMENTS



                                 de Volkskrant

                            16 maart 2017 donderdag

Villawijk-noord stemt als vanouds

BYLINE: OLAF TEMPELMAN

SECTION: Ten Eerste; Blz. 17

LENGTH: 801 woorden


S tereotypen moet je niet constant herhalen, maar als je er tegenaan botst, kun
je moeilijk anders. Op woensdagmorgen staat midden op het ruime trottoir voor
Brasserie 155 in Vughts groene villarijke noordzone een recent model Mercedes
geparkeerd waaruit, enigszins gehaast, een goed gekapte heer in blauw maatpak
met een stembiljet stapt. In mijn jeugd heette Brasserie 155 café-restaurant
Eldorado, maar de partij die in dit Vughtse stembureau als grootste uit de bus
komt, is al minstens een halve eeuw dezelfde.



Spreek hier kiezers aan en je vermoedt dat de electorale voorkeur van 2017 niet
gaat afwijken van die van 2012, 1986 en 1977. Geert Amijs, woonachtig nabij dit
stembureau en directeur van Credit Alliance in Den Bosch, zegt het zo: 'Rutte
heeft het gewoon uitstekend gedaan en vooral de laatste dagen zijn leiderschap
nog eens goed getoond.' Die analyse wordt breed gedeeld. Koen en Miriam, Kees
Jan en Machteld: allen stemmen zij hier vandaag op de Volkspartij voor Vrijheid
en Democratie.

Als je twee maanden in een landelijke krant over een gemeente van 26 duizend
schrijft, blijft dat in die gemeente niet onopgemerkt. Eén Vughtse dame verzoekt
mij beleefd doch dringend 'niet weer alle clichés over Vught-Noord van stal te
halen'. Ik beloof haar dat ik het ga proberen, maar dat clichés zich lastig
laten omzeilen als ze statistisch worden gestaafd.

Een interessante uitzondering in Brasserie 155 is een gepensioneerde jurist en
ondernemer die normaliter VVD stemt, maar ditmaal CDA kiest 'om de ruggegraat
van onze samenleving te versterken'. Onze maatschappelijke ruggegraat: dat is
het christendom, vindt hij. De rechtsstaat, onze sociale zekerheid: we danken
die aan onze christelijke wortels. 'Het christendom trekt zich noodgedwongen
steeds verder uit onze samenleving terug, ik trek electoraal aan de rem.'

Ten zuiden van Rijksweg 65 die Vught doorsnijdt, zijn niet-VVD-stemmers
makkelijker te vinden. Hoe lager de huizenprijzen en hoe hoger het aantal
huurwoningen, hoe groter PvdA, SP en PVV in Vught worden - het is een cliché, er
zijn cijfers beschikbaar. In het stembureau in Basisschool De Wieken in de
Lidwinastraat won bij de Tweede Kamerverkiezingen van 2010 de PVV, bij die van
2012 de PvdA en bij de provinciale statenverkiezingen van 2015 de SP.

Praat hier met de kiezers die willen vertellen wat ze hebben gestemd en je geeft
de SP een goede kans opnieuw de grootste te worden. Henk begeleidt zijn zieke
vrouw Hennie die op krukken loopt - zij zijn Emile Roemer al jaren trouw en
hopen dat hij zal voorkomen 'dat de zorg helemaal kapot bezuinigd wordt'. De
oudere mevrouw Hannie komt met haar rollator. Zij overwoog eventjes op Henk Krol
te stemmen, maar ze knapte helemaal af op die dure helikopterreis waarmee de
50Plus-leider de provincies aandeed. 'Hoeveel ouderen had hij van dat geld niet
kunnen helpen?' Bij mevrouw Hannie is het weer gewoon SP geworden.

Af en toe stuit je hier op kiezers die verklaren 'om strategische redenen' op
Rutte te stemmen. Een ouder echtpaar stemt normaal 'links van midden'. Echter:
'die man met dat witte haar mag gewoon niet de grootste worden. Die ruit de boel
op en vervolgens neemt hij geen beslissingen, dat moet Rutte voor hem doen.'

Dat 'die man met dat witte haar' in dit stembureau toch de grootste zal worden,
mag niet op voorhand worden uitgesloten. Wie zich op deze verkiezingsdag door
Vught verplaatst, ontdekt al snel een wetmatigheid: bij de stembureaus waar in
2010 en 2012 veel PVV werd gestemd, stuit je op veel meer kiezers die niet
willen vertellen wat ze hebben gestemd, die afwerende gebaren maken of die
nieuwsgierige lui met een duwtje op afstand houden.

In de loop van de middag wil een vrouw van rond de zestig mij wel vertellen dat
we in Nederland met veel te veel mensen zijn, dat de moslims zich niet aanpassen
maar wel van onze voorzieningen profiteren, dat het leven voor gewone
Nederlanders steeds moeilijker wordt en dat Erdogan 'zijn Turken hier' gebruikt
om Nederland te islamiseren. Ik zeg dat Erdogan dat volgens mij niet
een-twee-drie klaarspeelt omdat die Turken in Nederland nog niet eens 2,5
procent van de bevolking vormen, en ze steunen niet eens allemaal Erdogan. Zij
zegt: 'Wij worden het toch niet eens.'

Vlak bij de spoorlijn in de Esschestraat staat een billboard waarop bijna alle
partijen flink hebben geplakt behalve die ene. Lokale adepten zijn in dat vacuüm
gesprongen en hebben de voor- en achterkant met een spuitbus van de hoofdletters
PVV voorzien. Nederland is nog niet 'weer van ons', Vught evenmin, dit billboard
wel.

Olaf Tempelman berichtte tot aan de Tweede Kamerverkiezingen vanuit Vught over
de stand van het land. Slot: naar de stembus.

Die man met dat witte haar ruit de boel op en vervolgens moet Rutte voor hem de
beslissingen nemen




Bekijk de oorspronkelijke pagina:

LOAD-DATE: 15 March 2017

LANGUAGE: DUTCH; NEDERLANDS

GRAPHIC: Verkiezingsbord in de Esschestraat. Voor de PVV geen affiches, maar een
spuitbus.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               8 of 65 DOCUMENTS



                                 de Volkskrant

                             15 maart 2017 woensdag

Kutmensen

BYLINE: HARO KRAAK

SECTION: V Opening; Blz. 2

LENGTH: 543 woorden



HIGHLIGHT: Na vandaag is de nationale sport 'PVV'ers doorgronden' waarschijnlijk
uitgespeeld. Wat is de uitkomst?


Tv-recensie


Hoe vaak bent u de afgelopen maanden geïnterviewd over uw stemkeuze? Jurist
Xandra Lammers minstens vier keer. Ze is namelijk een hoogopgeleide PVV-stemmer.
Wat het higgsdeeltje is voor wetenschappers, is Lammers voor journalisten:
iedereen zoekt ernaar en je kan er alles mee verklaren.



Lammers was één van de vier hoogopgeleide PVV'ers die drie weken geleden groot
in de Volkskrant werd geportretteerd. VPRO-boy Tim den Besten bood haar onlangs
een bloemetje aan in zijn korte documentaire All you need is het spijt me,
waarin hij sorry zegt tegen PVV-stemmers die hij eerder kutmensen noemde bij
Paul de Leeuw. Dat mocht hij overigens best, vond Lammers. 'Want ik ben van de
vrijheid van meningsuiting.'

Het mag gezegd: wel zo consequent.

De Belgische VRT kreeg vorige week van Lammers een rondleiding door IJburg, de
nieuwbouwwijk die volgens haar mislukt is en waarover ze een kritisch blog
schrijft. In de reportage liep ze langs zo'n typisch Nederlands, keurig
aangelegd voetbalveldje waar kinderen van een jaar of 10 een balletje trapten.
'Je ziet de tekenen van verval', zei ze. 'Dit zijn al die jongeren die problemen
veroorzaken.'

'Deze kleintjes?', vroeg de Vlaamse verslaggever verbaasd. Nou nee, misschien
waren het toch anderen.

Dinsdagavond, de laatste kans om nog wat onbehagen aan te boren voordat we naar
de stembus gaan, peilde ook Wierd Duk, de afgelopen jaren uitgegroeid tot
thermostaat van het gefrustreerde electoraat, Lammers' stemming in WNL
Opiniemakers. Haar was een prachtige toekomst in IJburg beloofd, zei ze, maar
het werd een zwarte wijk.

'Waarom is dat erg?', vroeg Duk, kennelijk toch in staat om mensen met wie hij
het eens is wat tegengas te geven. Lammers: 'Deze mensen integreren vaak niet.
De kloof is te groot. De levensstijlen zijn te verschillend.' Ze werd inmiddels
regelmatig NSB'er of kankerhoer genoemd in de wijk. 'Denk je ook echt dat
Wilders de problemen kan aanpakken?', vroeg Duk. Dat wist ze niet zeker. 'Het
helpt natuurlijk al dat hij ze benoemt.'

Heel gek: de #hoedan-vraag kon niemand beantwoorden.

Nog interessanter dan een hoopopgeleide PVV-stemmer is een PVV-stemmer met een
migrantenafkomst. Duk kwam er toevallig eentje tegen toen hij Rita Verdonk
interviewde op het Plein in Den Haag: een Brabantse Koerd die vond dat het leven
voor hardwerkende Nederlanders onmogelijk werd gemaakt. Verdonk tuitte
genoeglijk haar lippen: raak.

Ook Tim den Besten had beet. Hij ging op bezoek bij een Iraakse jongen die
vroeger in Bagdad was gepest door moslims en nu PVV ging stemmen. 'Als Wilders
dertig jaar eerder een kans had gekregen dan had jij hier niet gestaan', zei Den
Besten voorzichtig. Maar hij was oorlogsvluchteling, wierp de jongen tegen,
waaruit bleek dat hij het A4'tje van de PVV niet echt had bestudeerd.

De nationale sport PVV'ers doorgronden is na vandaag vermoedelijk uitgespeeld.
De belangrijkste uitkomst hadden we van tevoren kunnen voorspellen: achter elk
kutmens schuilt een persoon met angsten, dromen en worstelingen.

V's televisierecensententeam bestaat uit Julien Althuisius, Hanna Bervoets, Gidi
Heesakkers, Frank Heinen en, deze week, Haro Kraak.

Nog interessanter dan een hoogopgeleide PVV-stemmer is een PVV-stemmer met een
migrantenafkomst




Bekijk de oorspronkelijke pagina:

LOAD-DATE: 14 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               9 of 65 DOCUMENTS



                                 de Volkskrant

                             15 maart 2017 woensdag

Een laatste beroep op de zwevende kiezers

BYLINE: FRANK HENDRICKX

SECTION: Ten Eerste; Blz. 4, 5

LENGTH: 850 woorden



HIGHLIGHT: Nooit eerder stonden zoveel partijen in de laatste peilingen voor de
stembusgang zo dicht bij elkaar. In het slotdebat dinsdag kruisten de
lijsttrekkers nog een keer de degens. 'U laat de halve wereld binnen.'


'Als het gaat over leidinggeven, wordt er naar mij gekeken,' zei Mark Rutte
gisteren bijna laconiek tijdens het slotdebat. Het past helemaal bij de campagne
die de VVD de afgelopen weken heeft gevoerd. Geen experimenten. Rutte de
staatsman kan Nederland door deze woelige tijden leiden. Ook gisteren bleef hij
in het debat vooral kalmte uitstralen. Terend op zijn ervaring kwam hij amper in
de problemen.



De premier rekent nu op een nederlaag die kan worden gevierd als een
overwinning. Een verlies van zetels is inmiddels ingecalculeerd, zolang de VVD
maar de grootste blijft. Rutte moet premier blijven: dat was altijd het begin en
einde van de VVD-campagne.

Coalitiepartner Lodewijk Asscher kan alleen dromen van het Torentje. Voor de
campagne begon waren tal van PvdA-prominenten er nog van overtuigd dat Asscher
zich kon mengen in een strijd om het premierschap, maar de nieuwe lijsttrekker
slaagde er nooit in om de weg omhoog te vinden.

Asscher maakte zich op voor een strijd met Rutte en Wilders, maar pas gisteren
kon hij voor het eerst de degens kruisen met de PVV-leider. Het was meteen één
van de meest gepassioneerde optredens van de vicepremier die Wilders wegzette
als een man die Nederland verdeelt en verzwakt. 'Twintig jaar Kamerlid, 10
duizend tweets, nul oplossingen.'

Wilders greep het debat juist aan voor een bijtende litanie tegen de PvdA, die
de verzorgingsstaat zou hebben opgeofferd voor de immigratie. 'U laat de halve
wereld binnen.' Later riep hij ook weer op tot een strijd tegen 'de
islamisering'. 'Als we blijven wegkijken, bestaan we straks niet meer als vrije
Westerse wereld.'

Het is de vraag of Wilders daarmee vandaag de dalende trend in de peilingen kan
logenstraffen. De opkomst wordt vandaag allesbepalend: komt zijn aanhang opdagen
of niet? De excentrieke PVV-campagne, inclusief afgeblazen debatten en
televisieoptredens, lijkt vooralsnog weinig te hebben bijgedragen aan het
enthousiasme bij zijn achterban. Dat zijn partij toch nog relatief hoog staat in
de peilingen, toont aan dat veel kiezers geen alternatief zien voor Wilders.

Dat geldt niet voor Emile Roemer: de SP-leider bleef nu in een verbeten gevecht
met zijn linkse rivaal, de PvdA. Gisteren haalde hij weer uit naar 'de keiharde
bezuinigingen in de zorg'. En opnieuw daagde hij Asscher uit om de VVD uit te
sluiten als regeringspartner. Roemer was deze campagne strijdbaarder en beter
voorbereid dan in 2012, maar de grote kans van 4,5 jaar geleden is nooit meer
voorbij gekomen. De SP hoopt op winst, maar ook na deze verkiezing lijkt
zelfonderzoek onvermijdelijk.

Net als bij Roemer werd er voor deze campagne ook getwijfeld aan de
houdbaarheidsdatum van Alexander Pechtold, maar inmiddels lijkt wel vast te
staan dat die na 15 maart ligt. De D66-leider toonde zich weer een ervaren
debater die nauwelijks in de problemen komt. Hij slaagde erin Buma in het
defensief te krijgen met het verwijt dat het CDA 'nul' heeft bijgedragen aan het
herstel van de crisis de afgelopen jaren. Tegelijkertijd bleef Pechtold kalm
zijn eigen agenda verdedigen, in de hoop op de valreep nog zwevende kiezers
binnen te halen.

De vraag voor Pechtold is of het genoeg is voor kabinetsdeelname. Anders moet
D66 straks op zoek naar een opvolger.

Als D66 gaat regeren, zal dat waarschijnlijk ook met het CDA zijn. Buma was
tijdens het slotdebat weer rolvast als een compromisloze rechtse leider. Hij
wist zich zo de afgelopen weken op te werpen als een potentieel alternatief voor
Rutte, meer dan menig partijgenoot zal hebben verwacht. Subtiel gaat hij daarbij
niet te werk. Gisteren kreeg Jesse Klaver van GroenLinks op barse toon te horen
dat hij het 'nivelleringsfeest van Hans Spekman' wil voortzetten. 'En we weten
allemaal wie dat gaat betalen, de hardwerkende Nederlander. Ik dacht het niet,
meneer Klaver.'

De campagne heeft de oude machtspartij nieuw elan gegeven. Ook de positie van
Buma is versterkt. De vraag blijft wel hoe rechtlijnig de CDA'er kan blijven als
straks de coalitieonderhandelingen beginnen.

Een andere potentiële regeringspartner van Buma, Gert-Jan Segers van de
ChristenUnie, bleef gisteren moeiteloos overeind. Op subtiele wijze drukte de
nieuwe lijsttrekker op de broze plek van Rutte: zijn betrouwbaarheid. Toen die
beweerde dat de milieuplannen van de ChristenUnie ten koste gaat van de werkende
Nederlander, beet Segers van zich af: 'U kunt over uw eigen plannen bluffen,
maar niet over die van mij.'

Segers had deze campagne als nadeel dat hij als lijsttrekker nog relatief
onbekend is. Een andere debutant, Jesse Klaver, drukte veel meer zijn stempel op
deze verkiezingen. Ook gisteren voerde hij weer harde debatten met Buma en
Rutte. Zeker de premier probeerde hem daarbij weg te zetten als naïef. 'Goede
bedoelingen kunnen soms leiden tot grote problemen', zei Rutte bijna vaderlijk
tijdens een debat over de vluchtelingencrisis.

Klaver moet nu vooral hopen dat zijn jonge achterban vandaag ook daadwerkelijk
komt opdagen.

Verkiezingen 2017 Slotdebat bij de nos

Asscher kon pas gisteren voor het eerst de degens kruisen met Wilders




Bekijk de oorspronkelijke pagina: , ,

LOAD-DATE: 14 March 2017

LANGUAGE: DUTCH; NEDERLANDS

GRAPHIC: De lijsttrekkers ontspannen tijdens het NOS-slotdebat in de
Statenpassage in het gebouw van de Tweede Kamer in Den Haag.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               10 of 65 DOCUMENTS



                                 de Volkskrant

                             11 maart 2017 zaterdag

Ook het milde midden wil worden gehoord

BYLINE: DOOR MARJON BOLWIJN EN SANDER VAN WALSUM

SECTION: Vonk; Blz. 8, 9

LENGTH: 1726 woorden



HIGHLIGHT: De 'zwijgende meerderheid' is sinds Pim Fortuyn luid en duidelijk
hoorbaar. Nu is er een andere 'stille' groep kiezers die over het hoofd wordt
gezien. Getemperd optimistisch, genuanceerd, niet boos, hooguit een beetje
bezorgd.


Het grijze midden - Tegen de schreeuwers met hun extreme standpunten


Peter van Lange uit Enschede is niet boos. Hoogstens een beetje bezorgd. De
58-jarige docent levensbeschouwing staat zondagochtend langs de lijn op
sportpark De Kruising in Heerhugowaard. Op uitnodiging van zijn broer, die de
wedstrijd KSV-AFC van zijn dochter vlagt. Spijkerbroek, licht overhemd, blauw
colbertje, beige jas losjes over zijn rechterarm. Opgewassen tegen de gure,
snijdende wind die over de grasvelden waait. Zo'n man van het Goede Gesprek,
altijd en overal.



Bezorgd is de docent over het gepolariseerde meningencircus, maar optimistisch
over de Nederlandse samenleving. 'Samenlevingen zijn altijd in beweging. We
hebben onze klompen ingeruild voor Nikes. Leraren mogen niet meer roken in de
klas. Ja, er zijn meer moslims. Die horen erbij. Mijn voornaamste missie op
school is mijn leerlingen betrokkenheid bij te brengen voor de wereld om hen
heen.'

Het zint hem niet dat 'schreeuwers' steeds meer de boventoon voeren. 'Mensen met
een scherp, soms agressief, eenzijdig standpunt en een vlotte babbel komen het
meest aan het woord, ook in de media. Terwijl er zo'n grote groep is van
gematigde, genuanceerde denkers die ook wat te zeggen hebben, maar niet met hun
neus vooraan staan.' Mensen zoals hij, die niet gevoelig zijn voor populistische
beloftes.

'Ik heet Peter. Als een partij zou zeggen: iedereen met een naam die begint met
een P krijgt er duizend euro bij, dan zou ik daar niet op stemmen. Ik laat mijn
stem bepalen door wat goed is voor iedereen, voor de hele samenleving, voor de
generaties na ons.'

Tijdens de rust - het team van zijn nichtje staat op ruime voorsprong - haalt
Peter van Lange een cola light in de voetbalkantine. De wedstrijd
Feyenoord-Sparta op groot scherm maakt bij een groep jongens luidruchtige
oerkreten los. Hij loopt er geïrriteerd langs. 'Nu bedwing ik de neiging een
etiket te plakken op deze jongens', klinkt het zelfkritisch.

De vrouw die hem het colaatje inschenkt, is apothekersassistente Renate Sepers
(38). Kort haar, een fijn gezicht en een en al Noord-Hollandse nuchterheid. Ze
is 'voor de gezelligheid en om iets te doen voor elkaar' vrijwilliger voor de
voetbalclub en troont meestal haar hele gezin mee. Sepers kent ook geen woede of
hang naar een proteststem. 'We hebben het over het algemeen toch goed in
Nederland? Het enige wat mij onderhuids onrustig maakt is of de toenemende
onverdraagzaamheid leidt tot een daadwerkelijke botsing tussen religieuze
groepen.' Stemmen doet ze altijd op een middenpartij, en de Stemwijzer wijst
haar daarbij de weg.

In de kakofonie van ferme standpunten die horen bij een verkiezingscampagne
komen de mensen van het midden zelden aan het woord. Zeker in een tijd waarin
veel media uit angst breed gevoelde sentimenten over het hoofd te zien de
schijnwerpers veelvuldig richten op de 'boze burger'. De zogenaamde 'zwijgende
meerderheid' van de 'gewone' man en vrouw, die de politiek zou hebben vergeten.
Een groep die eerst Pim Fortuyn en later Geert Wilders aan een grote aanhang
hielp omdat die hun zorgen over de multiculturele samenleving verwoordden. Een
zorg die de afgelopen jaren met de komst van grote groepen vluchtelingen
grimmiger uitingsvormen heeft gekregen, met felle en soms gewelddadige protesten
tegen de komst van asielzoekerscentra.

In alle publiciteit daarover klonk nauwelijks door dat een meerderheid van 71
procent van de Nederlanders geen probleem heeft met de komst van een azc in hun
gemeente, zoals bleek uit onderzoek van I&O Research. Eind 2016 noemde 46
procent van de Nederlanders tegenover het Sociaal en Cultureel Planbureau (SCP)
migratie en integratie als een probleem, tegen 64 procent een jaar eerder. 44
procent vindt dat Nederland opknapt van een zekere verscheidenheid aan culturen,
25 procent is het daarmee oneens. De luidruchtige afwijzing van de EU door Geert
Wilders vindt weinig weerklank bij zijn landgenoten. 28 procent opteert voor een
Nexit, volgens TNS/Nipo. 55 procent wil dat Nederland deel blijft uitmaken van
de EU.

De zwijgende meerderheid deed voor het eerst haar invloed gelden in de Verenigde
Staten. Zij bestond uit Amerikanen, gepersonifieerd door Archie Bunker, die zich
vreemdelingen voelden in een land dat volgens hen was overgenomen door hippies,
zwarte militanten, studentactivisten en tegenstanders van de oorlog in Vietnam.
Richard Nixon reanimeerde het begrip 'zwijgende meerderheid', dat uit de
negentiende eeuw stamt, in november 1969 toen hij 'the great silent majority of
my fellow Americans' in een televisierede om hun steun vroeg.

Sindsdien meenden overal ter wereld mensen tot een zwijgende meerderheid te
behoren. Ook in Nederland. Intussen doet ze al twintig jaar haar zegje. Ze gromt
en scandeert en ze woelt bij elke verkiezing het politiek landschap grondig om.
En hoe vaak ze ook een microfoon onder de neus krijgt geduwd en hoe vaak
politici ook deemoedig erkennen dat ze de boze mens te lang hebben genegeerd, ze
voelt zich aanhoudend miskend. Maar een getalsmatige meerderheid is ze niet,
vermoedt Josje de Ridder van het SCP. Wat niet wegneemt dat ze 'in electoraal
opzicht een betekenisvolle groep vormt'.

Dit roept de vraag op wat dan nu de zwijgende meerderheid is.

Het was premier Rutte die deze verkiezingscampagne het begrip 'stille
meerderheid' hanteerde. Daarbij dacht hij aan 'de koppige Nederlanders' die de
'moed erin houden ook als het tegen zit'. Het stille midden wekt associaties met
mensen die in hun vrije tijd scheidsrechter of vlagger zijn op het voetbalveld,
die de buurtbus besturen of een voedselbank runnen. Die hun belastingformulier
op tijd invullen en die er op zondag in hun fleecetruien en uniseks windjacks
per elektrische fiets op uittrekken. Mensen die de milde spot van Herman Finkers
als een verademing ervoeren nadat zij jaren aan de hatelijkheden van
geëngageerde cabaretiers waren blootgesteld. Het stille midden steekt immers wat
bleekjes af bij de stelligheid die de norm lijkt te zijn.

Volgens Josje de Ridder van het SCP ligt het voor de hand om bij deze groep te
denken aan 'de tegenhanger van de boze Nederlander'. 'Dat wil zeggen: de
tevreden Nederlander die eigenlijk vindt dat het wel goed gaat met Nederland.'
Een stille meerderheid bestaat bij de gratie van een taboe, zegt De Ridder. Een
thema dat velen raakt maar waarover niet gesproken mag worden. 'Het ongenoegen
over de multiculturele samenleving was zo'n thema. Maar ik zou niet weten wat nu
het grote taboe is.'

Misschien rust er wel een taboe op het niet hebben van een uitgesproken mening.
Of op de onwil om zich in heftige discussies te mengen en in doemscenario's te
denken. De site soChicken ('broeden op een leuker leven') bevat tips voor mensen
die van hun verslaving aan pregnante meningen af willen komen. 'Meningen zijn
waardevol', kunnen zij lezen. 'Maar veel vaker is geen mening nog veel
waardevoller.'

Sinds een klein jaar bestaat er een heus platform voor het 'grijze midden': Dare
to be grey. Begonnen als de inzending van studenten geschiedenis van de
Universiteit Utrecht voor een internationale wedstrijd voor het beste idee voor
een socialmediacampagne tegen extremisme. Ze wonnen. En besloten hun platform
voor de 'niet-gepolariseerde burger' als een beweging voort te zetten, omdat ze
duidelijk iets losmaakten. 'We kregen veel bijval van genuanceerde denkers die
zich niet gehoord voelen', vertelt Jordy Nijenhuis (26). 'Stem 15 maart grijs'
luidt de oproep voor de verkiezingen volgende week op Facebook.

Nijenhuis' typering van het 'grijze midden': mannen en vrouwen die zich niet
herkennen in gepolariseerde politieke standpunten ter linker en rechter zijde,
maar samenwerking willen om maatschappelijke problemen op te lossen. 'Ze maken
zich zorgen om de richting die Nederland opgaat, om een beweging als Pegida en
gewelddadige rellen om een asielzoekerscentrum in Geldermalsen. Het is een brede
groep van VVD- tot GroenLinks-stemmers, met uiteenlopende culturele
achtergronden.' Ze vinden veel goed gaan in Nederland en fronzen de wenkbrauwen
bij zwarte scenario's en boude beweringen van sommige roeptoeters.

Zoals Rolf Mol (59) uit Hoorn, beleidsadviseur bij het UWV. Om een mogelijk
misverstand meteen uit de wereld te helpen wil hij eerst even kwijt dat het
grijze midden beslist 'niet saai' is. 'Het is genuanceerd.' Mol, zwarte kleding,
zwarte bril, plaatste eind januari een foto van zichzelf op de Facebookpagina
van Dare to be grey met de tekst: 'Ik ben Rolf. Ik ben het midden niet vergeten.
Ik ben grijs.' Met daarbij een songtekst van Stef Bos met passages als:

'Ik sta hier in het midden.

De wereld om mij heen.

De linkerkant is bloedeloos.

En de rechterkant is leeg.

Wat voor de een liefde is.

Is voor de ander haat.

Alsof wij zijn vergeten

dat het midden nog bestaat.'

Herman Finkers haalde Rolf Mol de woorden uit de mond toen hij Wilders op de hak
nam met zijn 'het volk wil' en 'de Nederlanders vinden'. Mol: 'Wat Wilders
roept, wil ik allemaal niet, dus kennelijk behoor ik niet tot het volk?'

Het midden moet van zich laten horen, vindt de vijftiger. 'Want als de
schreeuwers en vertolkers van extreme standpunten verder gaan met het afbranden
van waardevolle instituties, dan gooien we het kind met het badwater weg.' Zijn
schrikbeelden zijn Trump en de Brexit. Met die waardevolle instituties bedoelt
hij de rechtsstaat en de Europese Unie. 'Er valt veel te verbeteren aan het
functioneren van de EU, maar zij heeft in haar bestaan wel gezorgd voor
economische voorspoed, solidariteit en veiligheid in Europa. Het is alsof steeds
meer mensen dat niet zien.'

Mol zegt alleen waardering te kunnen hebben voor politieke partijen die
'verbinding zoeken', een geliefkoosde uitdrukking van de mensen van het midden,
en die het goede voor hebben met de hele maatschappij. 'We hebben nu een kabinet
gehad van VVD en PvdA. Twee partijen die in veel opzichten lijnrecht tegenover
elkaar staan. Het is niet allemaal even goed wat ze hebben gedaan, het zijn niet
de partijen waar ik op stem. Maar ze zijn er wel in geslaagd in redelijke
harmonie samen te werken, compromissen te sluiten en de economie er weer bovenop
te helpen. Zo hoort dat in Nederland en zo wil ik dat het blijft.'

Mensen met een scherp, soms agressief, eenzijdig standpunt en een vlotte babbel
komen het meest aan het woord, ook in de media




Bekijk de oorspronkelijke pagina: ,

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               11 of 65 DOCUMENTS



                                 de Volkskrant

                             11 maart 2017 zaterdag

[Front National - Frankrijk Intelligent protectioni...]*

SECTION: Economie; Blz. 28, 29

LENGTH: 960 woorden


Front National - Frankrijk
Intelligent protectionisme
Als Marine Le Pen in mei tot president wordt gekozen, zal Frankrijk de euro
verlaten, mits de Fransen daar per referendum mee instemmen. Voorts wil ze 'de
nationale voorrang' in de Grondwet laten opnemen. Werkgevers die buitenlanders
inhuren zullen extra belasting moeten betalen. Er komt een heffing van 3 procent
op geïmporteerde goederen. De overheid zal haar opdrachten alleen aan Franse
bedrijven gunnen, op voorwaarde dat ze niet veel duurder zijn dan hun
buitenlandse concurrenten. Om dit programma van 'intelligent protectionisme' te
kunnen doorvoeren, zal Frankrijk waarschijnlijk de Europese Unie moeten
verlaten.



Le Pen stelt economische globalisering vaak op een lijn met immigratie. Zij
hekelt de vrijhandel als een van buitenaf opgelegd systeem waarin 'slaven' uit
de Derde Wereld goedkope producten maken voor 'werklozen' in het Westen.

Le Pen wil terug naar de gelukkige dagen van het gaullisme, de naoorlogse trente
glorieuses, toen elke Fransman een fatsoenlijke boterham verdiende, door de
staat beschermd tegen 'oneerlijke' concurrentie uit lage-lonenlanden.

Le Pens programma zal op een catastrofe uitdraaien, zeggen economen. Le Pen is
daarvan niet onder de indruk. Economen behoren tot de 'ultraliberale' elite die
de gewone man zo veel ellende heeft berokkend, stelt zij.

Peter Giesen

Vlaams belang - België
Hogere pensioenen
Niet links en niet rechts: dat is het sociaal-economische programma van het
Vlaams Belang. Zo radicaal als de partij uit de hoek kan komen over migratie en
islam, zo gematigd klinkt ze over de economie. 'We volgen een derde weg', aldus
partijkopstuk Gerolf Annemans. 'Een tussenweg tussen neoliberale ideeën en het
oude, vastgeroeste socialisme.'

De partij wil de belastingen voor bedrijven verlagen en tegelijk de pensioenen
verhogen. Ze pleit voor soepeler arbeidstijden, maar verdedigt tegelijk een
protectionistisch statuut voor havenarbeiders. Of zoals De Tijd schreef: 'De
partij heeft nooit durven kiezen tussen werkgevers en werknemers.'

Als separatistische partij heeft het Belang natuurlijk een mirakeloplossing voor
alle economische problemen: de Vlaamse onafhankelijkheid. De sociale zekerheid
onbetaalbaar? De overheid te log? Dat wordt allemaal beter als de Vlamingen hun
zaakjes zelf kunnen regelen. En met een immigratiestop worden nog eens miljarden
bespaard.

Onlangs is het Vlaams Belang wel naar links opgeschoven, in het zog van Donald
Trumps economisch nationalisme. Terwijl de partij in haar programma pleit voor
'optimale waarborgen voor de vrije concurrentie', klinkt het op Twitter dat
vrijhandel aan banden moet worden gelegd. Het toont dat economie bijzaak is voor
de partij. Doe hun maar Trumps moslimban.

Leen Vervaeke

UKIP - Verenigd koninkrijk
Gooi de mijnen weer open
'UKIP is een partij die gelooft in lage belastingen, ondernemerschap en
eerlijkheid.' De eerste zin van het manifest zet de toon van de partij die voor
een Brexit heeft gezorgd. Margaret Thatcher had ermee kunnen leven.

UKIP, met Paul Nuttall aan het hoofd, wil de erfbelasting ('death tax')
afschaffen, de belastingvrije voet verhogen en belastingvoordeel voor gehuwden
uitbreiden. Bierdrinkers en rokers zullen niet langer worden uitgeknepen. Maar
het heeft ook 'linkse' ideeën: er zal meer geld gaan naar zorg, naar pensioenen
en naar de mensen die amper kunnen rondkomen.

De partij wil bedrijven aanpakken die misbruik maken van nulurencontracten. Ook
dierenleed bestrijden staat hoog op UKIP's agenda, alsmede het versterken van
het leger en het bouwen van een miljoen goedkope woningen.

Waar komt het geld vandaan voor al dit moois? Groene belastingen zullen
verdwijnen, terwijl het winnen van schaliegas en het heropenen van koolmijnen
oude industriegebieden een nieuw leven moeten geven en de schatkist moeten
vullen.

Verder zal er worden gesneden in ontwikkelingshulp, zal er minder geld gaan naar
Schotland en zal de aanleg van de peperdure hogesnelheidslijn worden geschrapt.
UKIP belooft dat multinationals gaan betalen wat ze moeten betalen. En
natuurlijk gaat er geen geld meer richting Brussel.

Patrick van IJzendoorn

AFD - Duitsland
Weg met handelsverdragen
De Alternative für Deutschland (AfD) met politiek leider Frauke Petry wil een
eind maken aan de 'uitbuiting van de burger door de staat', klinkt het op elke
partijbijeenkomst. Waarschijnlijk dankt de AfD aan deze uitspraken het imago van
partij voor de kleine, minderbedeelde, man.

Maar juist die man moet stevig schrikken als hij het programma leest. Ja, de AfD
wil het twee jaar geleden ingevoerde Duitse minimumloon handhaven. Maar verder
is het programma minstens zo neoliberaal als dat van de CDU of de liberale FDP.
De AfD wil de inkomstenbelasting voor iedereen verlagen en de belastingvrije som
verhogen. De in Duitsland lage belasting op erfenissen en vermogen houdt de AfD
intact, terwijl er zelfs binnen de liberale FDP stemmen opgaan voor verhoging
van deze belastingen.

Het bedrijfsleven belooft de AfD een gunstig investeringsklimaat door
deregulering en 'kappen in de jungle van subsidies'. Handelsverdragen à la TTIP
en CETA zijn uit den boze. Protectionistisch is de AfD alleen als het aankomt op
het Duitse goud. De AfD wil 'al het geld van de Bundesbank in Duitsland
bewaren'.

Het sociale gezicht richt zich vooral - of uitsluitend - op kinderrijke gezinnen
met een werkende vader. De moeder past op de kinderen. Maar dankzij de AfD bouwt
ze daarbij toch pensioen op. Daarbij geldt: hoe meer kinderen, hoe hoger moeders
pensioen. Werklozen krijgen het onder de AfD zwaar. De partij wil het
uitkeringsstelsel zo vormgeven 'dat niet-werkenden hoe dan ook minder geld te
besteden hebben dan mensen met een baan'.

Sterre Lindhout




Bekijk de oorspronkelijke pagina: ,

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               12 of 65 DOCUMENTS



                                 de Volkskrant

                             11 maart 2017 zaterdag

De film die de jeugd bij Hans Janmaat moest weghouden

BYLINE: BOR BEEKMAN

SECTION: Kunst; Blz. 18

LENGTH: 725 woorden



HIGHLIGHT: Interview


Het was crisis, in 1983. En De oplossing? moest jongeren behoeden voor Hans
Janmaat en zijn Centrumpartij. De als lesmateriaal bedoelde korte speelfilm won
bijna het Gouden Kalf voor beste film, maar de jury werd teruggefloten. Nu, na
een restauratie met behulp van veertien (!) half vergane kopieën, wordt de
vergeten film weer vertoond.



Tot in de jaren negentig werd een videoband van De oplossing? nog wel-eens
vertoond, hier en daar op een middelbare school in het land. Een musicalachtige
film over een groepje jongeren dat een garage ombouwt tot sportschool, uit
financiële nood, en leden werft met onfrisse praatjes over de buitenlanders die
een lesje moet worden geleerd. Bedoeld om leerlingen te waarschuwen voor
opkomend fascisme en vreemdelingenhaat. Maar tien jaar later ging het écht niet
meer, zei een docente ooit tegen regisseur Sander Francken (64). Leerlingen
trokken de jarentachtigkledingstijl en kapsels gewoon niet, laat staan de
muziek.

Dat is voorstelbaar, voor wie dit nu met geld van het Filmfonds, het EYE
Filmmuseum en Harry de Winter van producent IDTV gerestaureerde, 65 minuten
lange fictieve jongerenportret uit 1983 zoveel jaar later (terug)ziet.
Bloempotkapsels, matjes (ook voor vrouwen), ruimvallende colberts en diep in de
hoge broek gestoken T-shirts, en dan de muzikale omlijsting van een Goede
Doel-achtig collectief, dat boven het keyboard uit zingt: 'Holland, crisisland,
niks meer aan de hand!'

Ook de jongerentaal is ingehaald door de tijd: 'Pats, weer zo'n zwartkees op z'n
muil!'

Maar het radiopraatje van een overduidelijk op Centrumpartij-leider Hans Janmaat
geïnspireerde figuur waarmee De oplossing? aanvangt, zou ook vandaag zo
meekunnen. Over 'hoge heren', die maar geen oog hebben voor 'normale
hardwerkende Nederlanders', terwijl 'bosjes buitenlanders' ons land
binnenstromen. Zo klonk het toen, zo klinkt het nu.

'De Oplossing? heeft dat kennelijk niet opgelost', constateert Francken, over de
telefoon vanuit Frankrijk. Hij denkt, en hoopt, dat zijn film van betekenis kan
zijn voor mensen die overwegen op de PVV te stemmen. 'Het liefst zou ik een
remake maken.'

De oplossing? was vermoedelijk een bekendere film geworden als de jury op de
Nederlandse Filmdagen niet was teruggefloten. Men wilde de 'belangrijke' film
met antifascistische boodschap van Francken in 1983 bekronen vóór films als De
lift van Dick Maas of De vierde man van Paul Verhoeven. Met name jurylid Hedy
d'Ancona zou zich daar voor hebben inzet. Maar toen de Anne Frank Stichting als
financier van de film een bioscooprelease weigerde, omdat het De op- lossing?
enkel in combinatie met nagesprekken en onder begeleiding op scholen wenste te
vertonen, werd de bekroning op technische gronden afgewezen. Toen won, na een
jury-wissel, alsnog Hans: het leven voor de dood, de bekende documentaire van de
cineast Louis van Gasteren.

'Mijn film was gebaseerd op een toneelstuk', legt Francken uit. 'En over de
racistische uitlatingen van de personages in dat toneelstuk hadden twee Turkse
leerlingen geklaagd, in de talkshow van Sonja Barend. Dat vond de Anne Frank
Stichting pijnlijk, dat speelde mee.'

In De oplossing? zijn het redelijk normale en blije jongeren, die na wat
tegenslag opvallend snel radicaliseren. 'Rot op met dat insect', roept de
garagehoudster naar een snoezig Turks buurmeisje, dat even eerder nog welkom
was. 'Ik wilde de kijker zelf laten oordelen over de personages', zegt Francken.


Gevraagd of zijn film nu echt de beste van 1983 was, antwoordt de regisseur:
'Dat zal ik zelf niet beweren. Maar de waarde of het belang van een film zit 'm
niet enkel in de esthetiek. De oplossing? sloot aan bij de actualiteit.'

Producent IDTV had het originele filmmateriaal niet bewaard; de nieuwe kopie is
samengesteld uit stukjes opgepoetst materiaal uit veertien verschillende en
ernstig versleten vertoningskopieën. Volgens Francken zagen uiteindelijk toch
nog zo'n driehonderdduizend jongeren zijn film, tijdens de schoolvertoningen.
Daar kunnen er nog wat bijkomen: de gerestaureerde kopie van De oplossing? wordt
aanstaande zondag in elk geval tweemaal vertoond in het theater Lab111 in
Amsterdam.

Sander Francken

Nu is er de PVV, in de jaren tachtig was er de Centrum-partij. De waarschuwend
bedoelde film die Sander Francken erover maakte, De oplossing?, is nu weer even
te zien.




Bekijk de oorspronkelijke pagina:

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               13 of 65 DOCUMENTS



                                 de Volkskrant

                             9 maart 2017 donderdag

Gedwongen links

BYLINE: STEPHAN SANDERS

SECTION: Opinie en Debat; Blz. 26

LENGTH: 727 woorden


stephan sanders column


CDA-leider Buma heeft het niet over 'de mensen in het land', zoals VVD'er Hans
Wiegel vroeger zei, recht in de camera blikkend. Buma heeft het ook niet over
'de gewone mensen' die Wilders soms expliciet benoemt en altijd weet te
suggereren. Buma gaf zijn toelichting waarom de 'radicale islam' wel degelijk
een bedreiging vormt voor Nederland: 'Er zijn heel veel mensen gewoon thuis voor
de tv' constateerde hij scherp, en die maakten zich daar zorgen over, net als
hij.



Van de 'gewone man' naar 'gewoon thuis voor de tv'. Maar 'gewoon' is en blijft
het codewoord, omdat het begrip een grote gemeenschappelijkheid suggereert, een
vanzelfsprekend 'wij' dat iedereen intuïtief wel kan bepalen. Ook de strijdkreet
van Rutte 'Normaal. Doen' vormt er een echo van. Het probleem is dat die
gemeenschappelijkheid ook weer niet zo vanzelfsprekend is dat-ie onbenoemd kan
blijven. Er moet op gehamerd worden.

Ik kan nu heel honend doen over Buma's voorstel om het Wilhelmus weer in te
voeren op scholen, en wel staand gezongen. Dat laatste, het staand zingen is een
goed idee, zoals iedereen weet die weleens op een koor heeft gezeten. Maar om
deze gedeeltelijk verzonnen en gepikte traditie nu plotsklaps in te voeren, en
zo saamhorigheid af te dwingen... Het probleem is dat op sommige scholen
onderwerpen als de Holocaust en homoseksualiteit niet zonder danige ophef
behandeld kunnen worden. Dat lijkt me ernstig genoeg. Denkt Buma nu werkelijk
dat die recalcitrante scholieren gewonnen worden met het lokkertje dat ze daarna
verplicht het Wilhelmus mogen - pardon moeten zingen? Wordt hier een vlek niet
nog verder uitgewreven?

Ik begrijp steeds minder wat mensen bedoelen als ze het over 'identiteit'
hebben, laat staan als de 'nationale identiteit' losjes over tafel gaat. Dan heb
ik nog een probleem: ik twijfel bij mijn stemkeuze tussen het CDA en de VVD,
maar al dat gehamer van ze op dat ene, onverdeelde Nederland maakt mij alleen
maar kopschuw. We leven in een democratie, in een rechtsstaat, dat wil ik graag
zo houden, en al die ideeën over een afgedwongen eenheid passen daar niet in. De
Franse politieke filosoof Claude Lefort beschreef het proces van democratische
verkiezingen nu juist als een 'fragmentatiemachine'; na de verkiezingsuitslag
blijkt het 'mythische, ene volk', waar populisten zo graag op preluderen, uiteen
te vallen in verschillende stemmers op al die verschillende partijen. Het heet
ook wel pluralisme, en dat is voor mij de kernwaarde van een liberale
democratie, en wel ja, dus ook van Nederland.

Dat is toch anders dan Buma het verwoordt: 'Het hoogste wat wij in Nederland
hebben is de waarde van ons koningshuis.' De grondwet, het parlement, de
onafhankelijke rechtspraak - zomaar even voorbij gestreefd.

Het lijkt erop dat mijn twee favoriete kandidaten, 'Wilhelmus-Buma' en 'Pleur op
Rutte', zich schuldig maken aan een al te gezellig en gestoffeerd idee van
Nederland. Met daar in die hoek de staande schemerlamp, en verderop het
handgeknoopte kleed, nog van grootmoeder geërfd. Het is alsof er
interieurdesigners druk in de weer zijn met hun smaakvolle inrichting, terwijl
het huis in brand staat en buiten de sirenes aanloeien.

Van alle kanten vindt er wereldwijd een aanval plaats op de liberale democratie,
ook de PVV doet daar van harte aan mee, met haar voorstel voor een koranverbod
en sluiting van moskeeën, wat de facto neerkomt op afschaffing van de
godsdienstvrijheid.

Al die leuke bijzettafeltjes die het CDA en de VVD erbij slepen kunnen niet
verdoezelen dat er iets zeer ernstigs op het spel staat. Ik wil nog wel geloven
dat het CDA en de VVD proberen de opmars van de PVV te stoppen door een beetje
met die éénmanspartij mee te praten, maar ik ben ervan overtuigd dat het de
verkeerde strategie is.

Pas geleden sprak ik met Bastiaan Rijpkema, de jonge rechtsfilosoof (29) die een
goed boek schreef over de 'weerbare democratie'. Hij zei met de diepe ernst zijn
leeftijd eigen: '2017 wordt het jaar van de rechtsstaat'.

Het klonk minder parmantig dan het hier staat, en wat mij betreft heeft-ie
gelijk.

Willen de twee 'brede volkspartijen' van christen-democratische en liberale snit
even hun rug rechten en duidelijk maken waar het werkelijk om gaat?

Dwing mij niet om links te stemmen.

Al die ideeën over een afgedwon-gen eenheid passen niet in een rechtsstaat




Bekijk de oorspronkelijke pagina:

LOAD-DATE: 8 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               14 of 65 DOCUMENTS



                                 de Volkskrant

                             8 maart 2017 woensdag

Reageer maar eens op deze boze burger

BYLINE: JOOST DE VRIES

SECTION: Ten Eerste; Blz. 4, 5

LENGTH: 895 woorden


Talkshowburgers: de schrik van politici in campagnetijd


Een horde boze Groningers, een man die wil sterven, een verbolgen
ex-partijgenoot; tv-programma's schotelen campagnevoerende politici veelvuldig
bezorgde burgers voor. De gewone man heeft zich tijdens deze verkiezingen
ontpopt als het geheime wapen van de actualiteitenrubriek. De confrontaties zijn
glad ijs voor politici.



VVD-lijsttrekker Rutte deed maandagavond aan tafel bij Pauw & Jinek zijn best om
te reageren op een groep geemotioneerde Groningers in het publiek, maar werd
geregeld onderbroken door boze kreten. Het campagneteam van de VVD zal met
samengeknepen billen hebben toegekeken. In het Carré-debat zondagavond was de
premier al weinig in beeld geweest. Nu kwam er ook nog een oorwassing van boze
burgers overheen.

Hij deed het goed, zegt een VVD-woordvoerder. De afspraak met de talkshow stond
al weken in de agenda, legt hij uit, maar pas in de middag vooraf kreeg de VVD
te horen dat de Groningers naar de studio zouden komen. Rutte kon niet anders
dan het gesprek aangaan. 'Ik ben premier, als mensen boos zijn heb ik ze te
woord te staan', is zijn reactie de volgende dag.

Buiten campagnetijd zeggen politici nog weleens af als de samenstelling van een
talkshowtafel ze niet bevalt, vertelt promovenda Birte Schohaus, die volgende
week aan de Rijksuniversiteit Groningen promoveert op het onderwerp talkshows en
politici. In de verkiezingen is dat geen optie. De spotlight is onontbeerlijk in
de strijd om de kiezer, maar kent grote risico's. Tegenover de boze burger heeft
een politicus vooral veel te verliezen. Schohaus: 'Rutte bij Pauw & Jinek, dat
is precies wat je als partij liever niet hebt.' Empathie tonen en eerlijk zijn,
is haar devies. 'Kiezers hebben vaak heel persoonlijke problemen, terwijl de
politicus gaat over het grote geheel. Je moet eerlijk zeggen: ik kan jouw
probleem hier niet een-twee-drie oplossen.'

De gewone man of vrouw heeft deze campagne een vaste plek gekregen in het debat.
Pauw & Jinek heeft elke avond publiek uit een andere regio in de uitzending. Bij
DWDD krijgt het Lagerhuis, waar de burger zelf het debat voert, een tweede
leven. Nieuwsuur onderwerpt lijsttrekkers aan vragen van drie kritische burgers.


Nieuwsuur is niet uit op effectbejag, zegt hoofdredacteur Joost Oranje. 'De
vragenstellers zijn heel goed voorbereid en de politici krijgen de ruimte om te
antwoorden.' De confrontatie is spontaan, de lijsttrekkers weten niet welke
vragen de kiezers gaan stellen. De partijen gaan er ontspannen mee om, zegt
Oranje. 'We hebben nog geen klachten ontvangen.' Alleen PVV-leider Wilders zegde
het programma af - hij vond het 'niet leuk', al is dat misschien niet vanwege de
kritische kiezers.

D66-leider Pechtold deed wat hij moest doen bij Nieuwsuur, zegt zijn
woordvoerder, hij was empathisch. 'Je wordt kritisch ondervraagd door een
journalist. Je wordt getest, je trekt een pantser op. Maar dan moet je plots een
switch maken.' Met de kiezer kun je niet klakkeloos het debat aangaan, zegt hij.
'Dat is helemaal niet de bedoeling. Mensen willen vooral gehoord worden. Je moet
eerst enig wederzijds begrip zien te bereiken voordat je over je politieke
oplossingen kunt beginnen.'

BUMA EN HET EX-CDA-LID

CDA-leider Sybrand Buma was maandag de enige gast in Nieuwsuur. Hij werd
geconfronteerd met een verbolgen ex-CDA-lid, dat wilde weten waarom het CDA alle
handreikingen van het kabinet had afgehouden terwijl andere oppositiepartijen
wel hun verantwoordelijkheid namen. Buma zei dat onder zijn leiding besturen
voor het CDA geen doel op zich meer was. Een oppositiepartij controleert de
regering vanuit de Kamer, stelde hij. De boze burger was niet te overtuigen.

PECHTOLD EN DE DOOD

Alexander Pechtold trof de 57-jarige Martin Kock vorige week donderdag bij
Nieuwsuur. D66 wil stervensbegeleiding mogelijk maken voor mensen boven de 75
die hun leven voltooid achten. 'Ik moet 18 jaar wachten. Dat wil ik niet. Ik wil
nu', zei Kock, die door de redactie op de eerste rij in het publiek was gezet.
Het bleef drie seconden stil voordat Pechtold reageerde: 'Dat is heftig.' Hij
zei persoonlijk te hopen dat op termijn de leeftijdsgrens verdwijnt, maar
vooralsnog hield zijn partij vast aan het wetsvoorstel.

RUTTE EN DE GRONINGERS

'Zijn jullie boos?', vroeg Jeroen Pauw maandagavond aan minstens een dozijn
Groningers in het publiek. Dat waren ze, op premier Mark Rutte die naast Eva
Jinek aan tafel zat. Al decennia zijn de risico's van de gaswinning bekend, toch
draaide dit kabinet de gaskraan verder open, riepen ze. Een volgende aardbeving
zou zomaar aan honderd mensen het leven kunnen kosten. En dan is de premier
verantwoordelijk, was de consensus. Rutte deed zijn best om te reageren, maar
moest het vooral ondergaan.

KLAVER EN DE BOEREN

Vorige week mocht Jesse Klaver van GroenLinks zich bij Pauw & Jinek verweren
tegen boeren. Niet de biologische boeren waar zijn partij zo dol op is, maar
gewone boeren die in de plannen van zijn partij een bedreiging zien. Heus, wij
houden ook van onze dieren, zeiden ze tegen Klaver. Hij erkende de zorgen. De
boeren kregen geen eerlijke prijzen voor hun producten, zei hij. Maar inderdaad,
gaf hij toe, biologische landbouw en veeteelt was zijn ideaal. Dat gat ging hij
niet overbruggen.

Je moet eerlijk zeggen: ik kan jouw problemen hier niet een-twee-drie oplossen




Bekijk de oorspronkelijke pagina: ,

LOAD-DATE: 7 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               15 of 65 DOCUMENTS



                                 de Volkskrant

                             4 maart 2017 zaterdag

De nieuwe oogst

SECTION: Sir Edmund; Blz. 68, 69

LENGTH: 643 woorden



HIGHLIGHT: Wat kwam er de laatste dagen weer voor moois bij in het
cultuuraanbod? De V-specialisten kiezen hun favorieten, van schilderijen als
foto's tot nieuwe angst voor Virginia Woolf.

1. Beeldende kunst

Hyperrealisme. 50 jaar schilderkunst. Kunsthal, Rotterdam. T/m 4 juni.

Arnout van Albada. Drents Museum, Assen. T/m 25 juni.

Schilderijen van een hamburger met druipende ketchup, slavinken die glanzen in
gefilterd daglicht, Amerikaanse bolides geparkeerd voor een diner of een
spiegelei met krokant randje; inmiddels kent het hyperrealisme al drie generatie
kunstenaars. Het lijken net foto's, maar ze zijn dat in het geheel niet. Het is
ambacht tot in de finesses. Verbaas u over in detail weergegeven peperkorrels,
met engelengeduld geschilderde glimlichtjes op feilloos gespoten lakwerk, een
roze drilpudding op een crèmekleurig gebaksbord. In Amerika maakt de stroming al
sinds de jaren zestig furore; Nederland kent met Arnout van Albada en Tjalf
Sparnaay zijn eigen vertegenwoordigers.

(Rutger Pontzen)

2. Fotografie

****
Stad in oorlog, Amsterdam 1940-1945 in foto's. Stadsarchief, Amsterdam. T/m 14
mei.

Met tientallen foto's wordt in de hal van het Stadsarchief Amsterdam een
indringend beeld geschetst van de hoofdstad in de bezettingsjaren. De
tentoonstelling met foto's van 'gewone' burgers, fotografen in het verzet
(sommigen verzameld in de groep De ondergedoken camera), pertinent
'foute'(SS-)fotografen en ook de in fotografisch opzicht getalenteerde nazi
Franz Anton Stapf geeft een beeld van alledaagse gebeurtenissen,
oorlogshandelingen, verzet en de vervolging en deporatie van de Joodse
bevolking. Huiveringwekkend en onthullend.

(Arno Haijtema)

3. Geschiedenis

****
Goede Hoop, Zuid-Afrika en Nederland vanaf 1600. Rijksmuseum, Amsterdam. T/m 21
mei.

Hoe fout was Nederland tijdens de eeuwen dat we in Zuid-Afrika nederzettingen
bouwden, inwoners tot slaaf maakten en de Apartheid introduceerden? De vraag
ligt aan de basis van de tentoonstelling Goede Hoop - Zuid-Afrika en Nederland
vanaf 1600 die nu in het Rijksmuseum is te zien.

Exposities die het geweten aanspreken, we zijn het in Nederland niet gewend. De
tentoonstelling biedt ook een ruim overzicht van wat vier eeuwen Nederlandse
aanwezigheid aan de Zuidkaap heeft veranderd.

Met kleding, meubels, documenten, schilderijen, (ronduit schitterende)
landschapspanorama's, heroïsche borstbeelden, zwart-wit (!) foto's en aan het
einde een bedankje van Nelson Mandela voor 'onze' strijd tegen rassenscheiding,
vanaf de jaren zestig. Een must voor iedereen die zijn geweten wil testen, of
natuurlijk gewoon historisch geïnteresseerd is.

(Rutger Pontzen)

4. Jongerentheater

****
It's my mouth I can say what I want to door Toneelgroep Oostpool & Theater
Sonnevanck. Vanaf 14 jaar. Tournee.

It's my mouth I can say what I want to van Toneelgroep Oostpool & Theater
Sonnevanck is een messcherpe satire over het gevaar van de verspreiding van
nepnieuws en 'alternatieve feiten'. De razendsnel schakelende voorstelling
begint met een amber-alert over een opstootje in een fietsenhok. Een
geruchtenmachine komt op gang en ontaardt in een hype en zelfs een haatcampagne.
Als de (simpele) waarheid duidelijk wordt, kan niemand meer terug; de geest is
uit de fles, levens zijn kapot. Drie acteurs spelen meer dan vijftien rollen in
deze rake, actuele voorstelling van schrijver Daan Windhorst en regisseur Daria
Bukvic.

(Annete Embrechts)

5. Theater

****
Wie is er bang voor Virginia Woolf? van Edward Albee door Hummelinck Stuurman
Theaterbureau, regie Johan Doesburg. Tournee.

Warre Borgmans en Carine Crutzen spelen George en Martha in de nieuwe versie van
Edward Albees klassieker Who's afraid of Virginia Woolf? in regie van Johan
Doesburg. Humor is het wapen waarmee ze elkaar en het publiek te lijf gaan.
Zelden viel er tijdens dit stuk zoveel te lachen als nu, vooral door de
clowneske Borgmans en de heerlijk verloederde Crutzen. En toch: het eind is
meedogenloos hard. Zoals het hoort in dit inktzwarte huwelijksdrama.

(Hein Janssen)




Bekijk de oorspronkelijke pagina: ,

LOAD-DATE: 3 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               16 of 65 DOCUMENTS



                                 de Volkskrant

                             4 maart 2017 zaterdag

Gewoon

BYLINE: MELLE RUNDERKAMP; SIMON HENDRIKSEN

SECTION: Vonk; Blz. 15

LENGTH: 535 woorden


Column - De Betrouwbare Mannetejs


Het was zo leuk geweest, de politicus uithangen. Maar nu Eva Jinek, specialist
in VNL-lijsttrekkers, hem het vuur na aan de schenen legde en ook dat kereltje
aan de overkant op hem in ging hakken, begon de lol er wel wat vanaf te raken.
Had hij zijn vorige baan nog maar. Dan had hij iets over dat leuke slavische
smoeltje kunnen zeggen. Iets snedigs over Freek Vonk en z'n superlange slang.
Maar nee. Nu moest Jan Roos zich ineens 'waardig gedragen'. Hoe lang duurde dit
programma in hemelsnaam? Waar bleef die te harde muziek?



We zagen Jeroen Pauw rustig achterover leunen. Niemand aan tafel die zijn hulp
nodig had. Ja, Jan Roos misschien. De man wiens bril een grotere neus verdient
was overigens niet de enige die het zwaar had. Tunahan Kuzu werd door Mariëlle
Tweebeeke door de mangel gehaald, het geriatrische wonderkind van 50Plus kon
voor de zoveelste keer de AOW en WAO niet uit elkaar houden, en Fleur Agema,
door Wilders het podium op geduwd omdat-ie zelf liever in 140 tekens campagne
voert, durfde de afwezigheid van het onderwerp 'armoede' in het partijprogramma
te verdedigen door te verwijzen naar de beperkte ruimte op een A4'tje.

De Betrouwbare Mannetjes genieten met volle teugen. Van EenVandaag, via
Nieuwsuur en Pauw & Jinek, naar de zendtijd voor politieke partijen. Toch goed
dat de nummer 13 op de lijst van Nieuwe Wegen zichzelf op prime time met de
iPhone in de selfie-stand alvast even aan het Nederlandse publiek voorstelt.
Nee, wij missen niks. Ja goed, Humberto. Maar verder zien we echt alles. Zelfs
Het Lagerhuis, het monster van Frankenstein dat door Matthijs van Nieuwkerk met
een stroomstoot weer tot leven is gewekt. En voor de reprise hebben ze een
aantal schreeuwers gevonden die Henk Bres met terugwerkende kracht een soort
Wiener Sängerknabe doen lijken.

Niemand had de Brexit en Trump zien aankomen, omdat er niet naar de gewone man
geluisterd zou zijn. Maar wij doen hier niet anders. Sterker, wij zitten al
jaren af te tellen tot het geschreeuw eindelijk voorbij is. En ondertussen denkt
de gewone man dat-ie zelf dan maar de Tweede Kamer in moet en ligt het wrakhout
dat op de golf van populisme is meegekomen op het strand te rotten.

Nee, afgezet tegen al die onkunde was het een verademing om grijze muizen als
Rutte, Asscher, Pechtold, Buma, en Roemer aan het werk te zien. Mannen van wie
we al jaren dachten dat we er klaar mee waren. Kijk ze eens rustig met elkaar
debatteren. Of een interview doorkomen zonder over hun eigen veters te
struikelen. Heel knap. De slimste jongens van de havo. De topscorers van het
achtste elftal. De gemiddelde meisjes in een groep nog gemiddelder vriendinnen.


Allemaal dankzij de nieuwkomers. De brokkenmakers. De amateurs. De mannen en
vrouwen die zichzelf schromelijk overschatten. Zij zijn het die zorgen dat de
middelmaat kan uitblinken. Gaat het straks toch nog ergens om.

Voor de komende week adviseren wij u de volgende mening:

Maar wie zorgt er dan nu voor de hunebedden?

Veel plezier van uw nieuwe mening!

Betrouwbare Mannetjes Melle Runderkamp en Simon Hendriksen op Twitter:
@Betmannetjes

Ondertussen denkt de gewone man dat-ie zelf dan maar de Kamer in moet




Bekijk de oorspronkelijke pagina:

LOAD-DATE: 3 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               17 of 65 DOCUMENTS



                                 de Volkskrant

                             4 maart 2017 zaterdag

De rode tempel van Hans Spekman

BYLINE: DOOR JOHN SCHOORL FOTO'S ROBIN DE PUY

SECTION: Vonk; Blz. 2, 3, 4, 5

LENGTH: 3211 woorden



HIGHLIGHT: Hij moest de PvdA gaan redden, maar nu dreigt voor zijn partij een
historische nederlaag. Toch blijft Hans Spekman er heilig van overtuigd dat de
sociaal-democratie uiteindelijk zal zegevieren. Noem het een familietrek.


Idealen - Niet bang om een splinterpartij te worden


Hans Spekman (50) zat in zijn Opel Zafira en hij zette een cd van Dolly Parton
op. Niet om het een of ander, maar hij raakte ontroerd, had de tranen in zijn
ogen, van dat ene liedje, Coat of Many Colors*. Over hoe zij in armoede
opgroeide en haar moeder een jas maakte, van her en der vergaarde vodden. Barst,
dacht Spekman, ik heb zoiets ook thuis op zolder. Alleen is het geen jas die uit
losse stukken bestaat maar een broek.



Dit veelkleurig katoenen mozaïek houdt hij nu triomfantelijk in de lucht, in
zijn Utrechtse woonkamer. Hij wijst op de eerste lappen stof, in rood en geel en
groen gemengd, en op de vele stukken die er weer dwars overheen zijn gestikt.
Dat heeft zijn moeder gedaan. De bonte pantalon is kapot - het licht valt op de
vele scheuren - maar hij gooit 'm nooit weg.

In deze broek ging hij in het begin van zijn politieke loopbaan naar de
Utrechtse gemeenteraad. Hij maakte er een plechtige Europese dienstreis in, naar
Brno (Tsjechië), als lokaal PvdA-kanon. Hij weet zelfs nog dat hij de broek in
Amsterdam kocht. De vormloze broek wordt wederom opgetild. Door al het knip- en
naaiwerk is-ie wat aan de zware kant geworden.

Zijn moeder verstelde altijd alles, zelfs haar onderbroeken, opdat hij en zijn
drie zussen er een beetje knap bij liepen - al zou je dat niet altijd zeggen,
voegt hij er grinnikend aan toe. Dat wilde ze graag, ze zette alles opzij voor
hem en zijn zussen. En dat - ja precies dat - herkent hij in het liedje van de
Amerikaanse countryzangeres: de inzet van ouders die het niet zo makkelijk
hebben, en het beste doen voor hun kind, arm maar warm.

Although we had no money

I was rich as I could be

In my coat of many colors

My momma made for me

Behalve de broek in vele kleuren zijn er ook de truien die aan zijn moeders
toewijding zijn verbonden, prominente pijlers van zijn garderobe. Die kan hij
niet weggooien omdat haar handen eraan hebben gezeten. Hij heeft wollen sokken
bewaard, van die lekkere dikke wintersokken, die zij gemaakt heeft. Dat
emotioneert hem, ook nu, hij is een beetje een weekdier de laatste tijd. En er
waren die bijpassende moederlijke levenslessen, die nu lopende het gesprek
regelmatig voorbijkomen.

Zoals uit het verhaal dat moeder Spekman tot haar dood in 1996 ontroerde, over
die schaatswedstrijd uit 1930 - ook een evergreen van Dolly Parton waardig. Ze
was op geleende botte schaatsen eerste geworden. Daar won ze een dubbeltje mee,
dat ze thuis moest inleveren voor de huishoudpot. Maar dat was niet de
bedoeling, want ze wilde sparen voor zangles. Altijd moest ze zelf om de
anekdote huilen. Niet omdat ze dat dubbeltje terug wilde om te leren zingen,
maar omdat ze toen zo boos was geworden dat ze het voor zichzelf wilde houden.

'Als je vooruit wilt komen, moet je allemaal iets inleveren, samen.'

Dat is er bij hem ingeramd, zegt Spekman, en bij zijn oudere zussen Barbara,
Baradina en Anneke. Eerlijk delen is daarom altijd in zijn vizier, ook voor dit
nakomertje dat het tot topbestuurder in de landelijke politiek heeft geschopt.
Als er een snoepje over was, dan moest hij dat geven aan kinderen die altijd
door anderen werden overgeslagen.

Een groot deel van de mensen voelt dat niet, zegt hij - die noodzaak. Dat is in
zijn optiek het eeuwigdurend gevecht. Dan heeft hij het over de hoge heren, die
de werknemers piepelen. Daarom is er de strijd. De sociaal-democratie. Het
collectief. Tegen de ieder-voor-zich-samenleving; de verzzp'ing van de
arbeidsmarkt en de vermaseratisering van de woningbouw.

Hans Spekman zit aan tafel, in zijn rijtjeshuis in de Utrechtse wijk Zuilen, en
er komt een golf aan sociaal-democratische getuigenissen voorbij, met het
leesbrilletje dansend op zijn ongekamde coiffure. Het behoeft weinig verbeelding
om hem de vuist te zien ballen, rode banieren te zien wapperen en de dappere
strijdvaardige arbeiders de barricades op te zien gaan - voor het ontwaken van
de verworpenen der aarde. Zijn woorden zijn gedoopt in sociaal-democratisch
optimisme, en getoonzet in een volksverheffend verlangen.

Daarom werd hij ook partijvoorzitter in 2012, na zich eerder als Utrechtse
wethouder en Kamerlid als een straatvechter te hebben gemanifesteerd. Meer dan
een bestuurder, moest hij in deze functie een kapitein zijn, gezien de nautische
metaforen die hij hanteert. In zwaar weer was de partij terechtgekomen. De
sociaal-democratische principes moesten worden verankerd. Hij moest de koers
bewaken. 'Er is geen ander vaartuig dan het schip van de sociaal-democratie dat
de wereld mooier maakt', zegt hij dan ook.

Als hij praat over politiek, lijkt hij nauwelijks op de voorzitter van een ooit
belangwekkende regeringspartij die moet vrezen voor een naderende electorale
afslanking. In de peilingen schommelt de partij rond de 13 zetels, terwijl de
Tweede Kamerfractie nog 35 PvdA'ers telt. Ook de toestroom van nieuwe leden,
waarop hij hoopte, zette niet door maar nam zelfs af, van 50 duizend naar 46
duizend. En de kiezer dan? Daar gaat het toch om? 'Ik ben nooit bang voor
verkiezingen', zegt hij. 'Zelfs niet om een splinterpartij te worden. Ik ben aan
de partij verbonden vanwege mijn idealen, niet vanwege de macht en de grootte.'


Je kunt tegen hem zeggen dat de partij onder zijn leiding is afgebrokkeld. Dat
de partij ook ideologisch de teugels heeft laten vieren, en is meegegaan in het
liberale wensdenken van de VVD. Zo ziet hij het ECHT HELEMAAL NIET. Zijn partij
kon er niet omheen om compromissen te sluiten na '101 gevechten met de VVD'.
Maar 'hardcore' is de partij zeker gebleven, meent hij. 'Ik vind dat als de PvdA
aan de macht is, dan moet iemand met weinig er meer op vooruitgaan dan de mensen
met veel. Dat is in deze regeringsperiode gelukt.'

Je kunt hem vragen of hij het er moeilijk mee heeft dat de kiezer hen daar niet
massaal voor beloont. Daar moet hij toch de pest over in hebben, of zich er
persoonlijk verantwoordelijk voor voelen, als voorzitter. Daar kun je nog een
keer op terugkomen, elk moment in het gesprek, of zelfs na het gesprek. Dan zegt
hij dat-ie zich daar NOOIT druk over maakt. 'Het gaat veel te vaak over de
poppetjes.' Hij is onlangs herkozen door de leden, en mochten ze hem na de
verkiezingen uit teleurstelling de deur wijzen, het zij zo. 'En ik sta er
volledig achter dat de leden mij daar weer voor kunnen bedanken, wanneer ze
vinden dat dat beter is.'

Hans Spekman verkiest de lange adem, want: 'Toverstokjes waarmee je met één
beweging graaiende bankiers en belastingparadijzen wegtovert of het ongenoegen
van mensen over de zorg wegneemt, bestaan niet.' De grootste bedreiging van deze
tijd noemt hij de windvaan, inspringen op de actualiteit, en makkelijk inspelen
op het ongenoegen van de mensen. 'Dan wint het de-kiezer-naar-de-mond-praten',
weet hij. 'Dan wint rechts. En wordt de kloof tussen arm en rijk alleen maar
groter.'

Als je echt wilt weten waar het om gaat, dan gebeuren er andere veel
romantischer dingen die de moeite waard zijn, zegt hij. Denk aan de partijgenoot
die vecht voor het behoud van de dorpsschooltjes. De vrouw die in haar eentje in
Den Helder een tuinproject draagt. De jongen met een dwarslaesie, die nu als
kleine zelfstandige wel een verzekering krijgt.

En echt, hij heeft met eigen ogen gezien: 'Er is een nieuwe generatie, die weer
gelooft in de sociaal-democratie.'

Zo komt dat geloven ook terug in zijn huiskamer, een ware sociaal-democratische
tempel. Want kijk daar, daar hangt aan de muur een schilderij van een arbeider
die met zijn stevige knuisten een spade in de grond steekt. En dat kunstwerk
daarnaast is gemaakt door een buurtbewoner, een gepensioneerde arbeider. Die
begon op zijn 13de in de Werkspoorfabriek, terwijl hij eigenlijk prachtig kon
tekenen. Na zijn pensionering maakte hij deze ets, en Spekman wilde 'm kopen -
en de man bliefde er niets voor te hebben.

'Dit soort mensen', zegt hij, 'had veel eerder kansen moeten hebben.' Daarom
moeten ook kinderen in armoede aan cultuur kunnen doen, of naar de voetbalclub.
Zoals hij kon dus, 'dankzij Joop den Uyl', zegt hij dan. De volgende generatie
moet het beter krijgen. Zijn moeder werkte op het land, op haar 11de al, en kijk
eens, nu gaat zijn oudste dochter wijsbegeerte studeren.

Niet dat hij een beter mens is dan zijn ouders. Zo moeten we het niet wegen. Het
gaat erom dat de omstandigheden verbeterd zijn, zoals in de gezondheidszorg.
Want neem zijn vader, die aan longkanker is overleden, toen Hans 1 jaar oud was.
Toen was er geen palliatieve zorg, en zijn moeder heeft heel vaak beschreven hoe
hij stikte - dat was dus geen pretje. De dominee wilde hem op zijn sterfbed nog
terzijde staan, in het ouderlijk huis in Zevenhuizen. Maar hem werd de deur
gewezen, de Spekmannen zijn langdurig ongelovig.

Hans Spekman stond op het podium, 14 januari 2017, en sprak het congres van de
Partij van de Arbeid toe. Hij had een leesbril op en zag er verkreukeld uit.
Onder zijn jas was een rode roos zichtbaar en hij nam knuffelend afscheid van
Diederik Samsom, die de lijsttrekkersstrijd had verloren van Lodewijk Asscher.

We moeten begrijpen dat hij een man is met veel vrienden, vooral ouwe getrouwen
uit z'n geboortedorp Zevenhuizen. Maar als een vooraanstaand politicus uit zijn
partij over de rand valt, dan speelt kameraadschappelijkheid geen enkele rol.
'Ik vind het rot voor Diederik persoonlijk', zegt hij. 'Ik kon het goed met hem
vinden, al was ik met hem niet zo vertrouwd als met mijn echte vrienden. Maar:
leiderschap is geen gunst, en de leden zijn de baas. Die bepalen.'

Wat die dag echter vooral opviel was de speech van Spekman. In vergelijking met
andere jaren klonk het eenvormig, en sprak hij niet uit het hoofd. Zijn zus
Anneke is zwaar ziek, en dat hakt erin. Daarom dus. Daarom had hij geen ruimte
in zijn hoofd om de tekst erin te stampen. Toen hij 's morgens een reeks
overleden partijgenoten opsomde, brak hij al bijna.

Anneke noemt hij zijn laatste zus. Want Barbara is al overleden, net als
Baradina. We worden wel steeds ouder, zegt hij, want Anneke is 59, en kreeg
vorig jaar te horen dat ze uitgezaaide longkanker heeft. Barbara was 42 toen ze
aan tongkanker overleed, en Baradina 52, ook kanker. Hij had gehoopt dat Anneke
op het partijcongres zou zijn, maar ze had te veel pijn. Thuis kon ze alles
volgen, live, en meestemmen.

'Want je kunt wel ziek zijn, dat wil niet zeggen dat je niet voor je overtuiging
moet staan.' Zo ziet hij het ja, dat is een familietrek, die begeestering. Dat
stopt niet, net als die opstandige aard. De adrenaline moet eruit. Toen Baradina
dood ging, zeiden Anneke en hij allebei op de begrafenis: 'De adrenaline die in
Baradina zat, zit nu in ons allebei, wij worden nu nog fanatieker.'

Anneke was tot haar ziekte chef van een lopendebandploeg in een
distributiecentrum. Ze had altijd ruzie met de bazen, en daarmee hield ze haar
collega's op de werkvloer uit de wind. Toen er een nieuwe baas aan het pochen
was over de daling van de ziektecijfers, stond zij op en zei: 'Ja dat is
logisch. Die zieken hadden kanker, en zijn nu dood. Nou, gefeliciteerd!'

Joh, dan is hij zo trots op zijn zus.

Zij staat voor de mensen, op zo'n moment, en niet achter de baas met zijn mooie
praatjes. Net als die keer dat er looplijnen waren bedacht in het
distributiecentrum. Looplijnen die je moest volgen om naar de wc te gaan. Hoe
verzin je het? Dan maak je van mensen kleine kinderen en voelen ze zich bekneld.
Dat moet je niet pikken, als collectief.

'Als we niets gemeenschappelijks hebben, dan vallen we nog meer uit elkaar.'

Je moet elkaar niet loslaten, dat zei zijn moeder ook. Want zo had ze het
gedaan, bij zijn andere zus, een heroïneverslaafde en psychiatrisch patiënt. Ja,
Barbara maakte hen het leven moeilijk. En ja, hij huilde tranen met tuiten als
ze weer naar een kliniek werd gebracht en niet terugzwaaide. Maar omdat ze haar
niet loslieten, raakten ze haar niet kwijt.

Wat haar aan de harddrugs bracht, op haar 18de, daar is hij nooit achter
gekomen, net als wat haar eigenlijk mankeerde. Op zijn 6de moest hij erbij zijn,
met z'n moeder en andere twee zussen, toen Barbara elektroshocks kreeg
toegediend. In een inrichting in Rotterdam werd hij op een stoeltje gezet. Als
je dat zo ziet als ventje, dat is niet fijn. Daarna werd erover gepraat, maar
werd hij in een aparte kamer gezet. Uiteindelijk kreeg ze het stempel
borderliner. Hij vond haar vrij normaal, zeker toen ze methadon kreeg. Ook zij
was opstandig en voerde actie, zoals tegen de komst van een provinciale weg,
dwars door het dorp.

Laatst werd hij benaderd door een oude schooljuf van Barbara. Die had nog oude
brieven van haar, en die is hij gaan ophalen. Ze was een keer onhebbelijk
geweest in de klas en om het goed te maken, schreef ze lange lieve brieven. De
juf had ook een door Barbara geborduurd handdoekje bewaard. Dat ligt nu op een
speciaal plekje op zolder.

Dus toen hij als wethouder van Utrecht zich vijftien jaar geleden ging bemoeien
met de 'junkentunnel' onder Hoog Catherijne, zat die hele geschiedenis met zijn
zus in zijn hoofd. Hij wilde de talloze daklozen en verslaafden die daar onder
de meest gore omstandigheden leefden, weer een vooruitzicht bieden. Als je hem
vraagt: waar maakte hij ooit als politicus het verschil, waar was zijn rol het
meeste zichtbaar, dan komt hij hierop uit. Hier moest hij als bestuurder
partijen die onverenigbaar waren, bij elkaar brengen, draagvlak creëren in de
stad door bewoners en middenstanders te overtuigen - en met succes. De tunnel
verdween, net als de overlast.

Oké, duidelijk, je zou zeggen, dat klinkt als het ideale spekmanniaanse tableau;
op de bal, in zijn stad, in plaats van een aanlegsteiger in het landelijk
partijbureau in Amsterdam, dat hij overigens uit de grachtengordel heeft
gedirigeerd.

Nee dus, want hij zegt:

1.'Als ik wethouder was gebleven, zou ik mezelf heel vervelend zijn gaan
vinden.'

2.'Ik hecht niet aan functies, minister worden interesseert me geen snars.'

3.'Ik wil me niet terugtrekken in mijn eigen kleine wereld, dat vind ik te
beperkt.'

Maar wat is dan zijn grootste onderscheidende kracht als partijvoorzitter? Dan
komt Hans Spekman, voorheen de 'sociale rambo' genoemd, uit op 'het bewaken van
de ideologische onderstroom' van de PvdA. Onder zijn hoede zijn drie rapporten
verschenen, zoals De bakens verzetten, die de toon hebben gezet voor de komende
jaren. Daar is hij dus trots op, net als op de 180 ombudsteams en de verdere
democratisering van de partij.

Toch, die rapporten voor eigen kring, wat schiet 'de gewone man' hiermee op?
'Het is een harde breuk met het neoliberale idee van meer markt en rendement.
Weg van het beeld van de BV Nederland: een samenleving is geen bedrijf.'

Zo, en nu moet hij even roken.

Hans Spekman loopt op houten klompen met een sigaret in zijn mond door de tuin,
naar zijn schuurtje. Dit is mijn hok, zegt hij, dit is perfect. Er hangt een
bokszak, waarop hij graag zonder handschoenen slaat. Er liggen
houtbewerkingsspullen, waarmee hij zijn klompen een stukje ruimer heeft gevijld.
Het water in het aanpalende vijvertje kent een paarse kleurstelling.

Een schuifdeur gaat opzij, en daar staat de voorzitter van de één na grootste
regeringspartij van Nederland in z'n niet zo aangeharkte werkkamer. Een computer
en een leesstoel. Aan de muur een schilderij van de jongen met de traan, dat
vroeger op zijn jongenskamer hing. En daar Dolly Parton, een portret in
zwart-wit, waar hij ongekend vrolijk van wordt. Ook een foto van de Franse
schrijver Albert Camus, vanwege het boek De mens in opstand. Je moet het leven
koesteren, hier en nu, en niet in het hiernamaals.

Op de plank: oude logboeken van de SDAP-afdeling Zevenhuizen, die zijn opa nog
heeft opgericht. Judo- en schaatsmedailles. Het boek De strategie van de
eekhoorn. Een cd met de stem van zijn zus Baradina erop. Een foto van David
Bowie. Een schilderij gemaakt door zijn vrouw Muriël.

Hij toont een gebreide zwarte poedel die een fles omhuld met gespaarde
dubbeltjes. Die kreeg hij van Geertje, de moeder van een later vermoord
vriendje. Op de grond een schuifkastje met tientallen TDK-muziekcassettes,
geordend op de dag van de opname. Daar bovenop een cassetterecorder, waar niks
mee is, zegt hij: 'Want iets dat niet stuk is, dat gooi je niet weg.'

Adequate zelfobservatie: 'Ik ben een beetje een rommelkont.'

Vraag, waarop niet per se een antwoord hoeft te komen: zou de partijvoorzitter
van de VVD ook zo'n werkkamer hebben?

Spekman gaat terug naar zijn huiskamer, waar je ook al een doolhof aan verhalen
aantreft, verbonden aan diverse relikwieën. Zoals daar is een geschilderd
portret van zijn moeder, dat met een door haar gebreid haakje aan de muur is
vastgemaakt. En: haar voormalige wasbord, breikoker en half vergane centimeter.


'Als er veel mensen doodgaan, en je bent niet gelovig, dan is het enige dat je
nog hebt de herinneringen en de spullen.' En die koestert hij, dat maakt hem
blij. Ook heeft iedereen in de familie Spekman dezelfde plant - een clivia. Die
stond ooit bij zijn oma in Zevenhuizen, en stekkies van die plant hebben zich
over de generaties verdeeld, zijn nu aangeland bij zijn kinderen en die van zijn
zus. 'Je moet doorgeven waar je waarde aan hecht.'

Het wordt tijd om naar Dolly Parton te luisteren, om de cirkel niet te
doorbreken, Coat of Many Colors. Spekman leunt op de stoel, waar zijn
lappendekenbroek overheen hangt.

In my coat of many colors

I hurried off to school

Just to find the others laughing

And making fun of me.

Het allermooiste aan het nummer vindt hij dit refrein over de gekrenkte trots.
Dat raakt hem het meest. Dat ervoer zijn moeder ook vroeger, dat ze werd
uitgelachen, zij had in tegenstelling tot de andere kinderen klompsokken aan.

Ja, hij weet het wel, ook hij wordt bespot, of hem wordt verweten niet in deze
tijd te passen. Maar op partijbijeenkomsten ziet hij wel meer mensen die er zo
uitzien als hij. Het zijn altijd die rechtse types die hem uitschelden, van die
PVV'ers, over 'zijn stinktrui en zo'. 'Mensen op uiterlijk beoordelen, veel
dieper gaat het niet. Hoe hoger de hotemetoten, hoe minder ze zich eraan storen.
Je moet staan voor je principes, en dat zit niet in je kleding.'

De fleurige broek wordt zo weer in de kast opgeborgen. Tegenwoordig draagt hij
spijkerbroeken. Dat was wel even wennen, na een tussenfase van katoenen broeken
met grote zakken. Tot zover zijn modieuze evolutie, want een stropdas blijft hij
een slab voor volwassenen noemen. Zoals er ook niet één uniform hoeft te zijn
voor politici, is er ook niet één waarheid.

'Het is makkelijk om je eeuwig te conformeren, maar dan zou ik dood gaan.'

*Coat of Many Colors is een door Dolly Parton (1946) geschreven liedje dat in
1971 uitkwam. Ze schreef het in 1969 in de tourbus op de achterkant van een
rekening van de stomerij. Het nummer wordt beschouwd als een belangrijke
Amerikaanse cultuurhistorische vertelling, en is om die reden opgenomen in the
Libary of Congress. De originele voddenjas is overigens gesneuveld, maar een
nieuwe versie van haar moeders hand is te zien in het museum in Dollywood, het
aan haar gewijde pretpark in Mississippi.

Ik vind dat als de PvdA aan de macht is, dan moet iemand met weinig er meer op
vooruitgaan dan de mensen met veel. Dat is in deze regeringsperiode gelukt




Bekijk de oorspronkelijke pagina: , , ,

LOAD-DATE: 3 March 2017

LANGUAGE: DUTCH; NEDERLANDS

GRAPHIC: Hans Spekman heeft zijn werkkamer in het schuurtje in de tuin. 'Dit is
mijn hok, perfect.'
Hans Spekman neemt op het PvdA-congres in januari afscheid van Diederik Samsom.



PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               18 of 65 DOCUMENTS



                                 de Volkskrant

                             4 maart 2017 zaterdag

Het beeld en de werkelijkheid, de val van Jacques Tichelaar en een mislukte
Syrië-reis

BYLINE: PHILIPPE REMARQUE

SECTION: Opinie en Debat; Blz. 25

LENGTH: 844 woorden


De week van de hoofdredacteur



eilandjes

Televisiejournalist Jan Eikelboom stelde zichzelf en zijn vakgenoten vrijdag op
onze opiniepagina een goede vraag: zijn de media met hun focus op slecht nieuws
en conflicten niet medeverantwoordelijk voor een vertekend beeld van het land?
Bevolkingsgroepen zitten op hun eigen eiland en missen daardoor de context om
dat nieuws te plaatsen en zo nodig te relativeren. Dat merkte ik laatst ook,
toen ik met een lezer mailde die ver van Amsterdam woonde en er zelden kwam,
maar een vast en vertekend beeld bleek te hebben over moslims in de hoofdstad.
We moeten beter laten zien hoe het er echt aan toe gaat op die eilandjes en niet
alleen focussen op de problemen, schreef Eikelboom.



Gelukkig doen we dat ook al, zoals in de dagelijkse verslaggeverscolumn. Daarin
beschreef Margriet Oostveen haar bezoek aan een groepje slimme studentes met
hoofddoek in de Haagse wijk Transvaal: we zouden het vaker moeten hebben over de
enorme afstand die dit soort stille jonge vrouwen 'met adembenemende snelheid en
overtuiging overbruggen'. Olaf Tempelman onderzoekt al weken de stemming onder
alle bevolkingsgroepen in Vught. Haro Kraak en Gidi Heesakkers reisden het land
door om jonge kiezers te spreken. Ons panel van zwevende kiezers laat zien hoe
het denken onder gewone Nederlanders evolueert. Naast de strijd brengen we
inhoud: eerst alle partijprogramma's, nu de verschillen tussen de partijen per
onderwerp en lijsttrekkers-interviews.

De aardigste demonstratie van het uiteenlopen van beeld en werkelijkheid krijg
je met de Stand van het land-tool op onze site: daar kun je zelf in een grafiek
tekenen wat je denkt dat de statistieken zijn, en vervolgens toont de tool het
ware cijfer. Ik wil u wel opbiechten dat ook ik iets te hoog zat bij het
percentage moslims in Nederland. In werkelijkheid is het al jaren zo'n 5
procent.

landelijk en regionaal

Deze week ruimde commissaris van de koning Jacques Tichelaar het veld omdat
onderzoek van de Volkskrant en Dagblad van het Noorden had aangetoond dat hij
tegen de regels in zijn schoonzus aan een opdracht had geholpen en er vervolgens
over loog. U las het mooie verslag van de Statenvergadering door Jurre van den
Berg, onze correspondent Noord-Nederland. Hij is allerminst triomfantelijk over
het aftreden. Hij en zijn collega Arnoud Bodde schreven de zaak nuchter op en
schetsten ook hoe Tichelaars regeltalent Drenthe veel had gebracht. Ze waren
niet op zijn val uit: 'De motivatie was om de bestuurlijke cultuur bloot te
leggen. Een hele groep mensen bij de provincie wist hiervan en vond het
kennelijk normaal.' Ik ben ook blij met de zeldzame samenwerking tussen een
regionale en landelijke krant. In september kwamen de twee verslaggevers
erachter dat ze achter dezelfde affaire aan zaten. 'We konden elkaar opjagen en
misschien slechter werk afleveren door de haast, of de handen ineenslaan', zegt
Jurre van den Berg. Arnoud Bodde weet alles van provinciale politiek, de
Volkskrant heeft landelijke impact en nam het WOB-onderzoek voor haar rekening
(het opvragen van documenten bij de overheid). Daar hebben wij WOB-specialist
Marlies de Brouwer voor in huis. Zo kwamen de mails die alles bewezen in ons
bezit.

sakir khader

Er speelde ook nog een moeilijke zaak deze week. Sakir Khader, in bezit van een
freelance-contract en werkend als Volkskrant-journalist, liet plotseling weten
dat hij naar de conflictzone in Noord-Syrië wilde reizen voor journalistiek
werk. Sakir heeft bijgedragen aan een aantal van onze verhalen. Voor de
reportages over vluchtelingen en mensensmokkelaars in Turkije kregen Anneke
Stoffelen en hij een Tegelnominatie (en fotografe Cigdem Yüksel onlangs een
Zilveren Camera).

We waren overeengekomen dat hij vanaf de zomer in een lossere verhouding voor
ons zou gaan werken, omdat het zijn ambitie is buitenlanddocumentaires te maken,
terwijl wij hem willen inzetten als maker van verslaggeverij-projecten. We
wilden absoluut niet dat hij naar Syrië zou gaan, omdat het te gevaarlijk is en
omdat we dit soort riskante reizen volgens een strikt veiligheidsprotocol
organiseren met onze Midden-Oosten-correspondent en lokale fixers. We hebben
flink op hem ingepraat en gezegd dat als hij toch ging, we zijn
freelance-contract zouden verbreken en in geen geval een verhaal van hem zouden
afnemen. We konden immers geen enkele verantwoordelijkheid nemen voor zijn
veiligheid.

Hij ging toch, in de hoop verhalen aan andere media te kunnen slijten. Wij
hebben daarop het contract verbroken. Tot onze opluchting werd hij al op het
vliegveld van Istanbul door de Turkse grensautoriteiten tegengehouden, omdat hij
geen journalistenvisum bezat. Hij is weer veilig in Nederland. We zijn in
gesprek over eventuele freelance-taken in de toekomst. Helaas kwam de
gebeurtenis wat verwrongen in de media terecht, maar nu weet u hoe het zit.

p.remarque@volkskrant.nl

REDACTIEBLOG

Wilt u de hier besproken artikelen lezen? Zoek in onze app voor tablet of
telefoon naar 'redactieblog' of ga op uw computer naar
Volkskrant.nl/redactieblog.




Bekijk de oorspronkelijke pagina:

LOAD-DATE: 3 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               19 of 65 DOCUMENTS



                                 de Volkskrant

                              3 maart 2017 vrijdag

Wij

BYLINE: GIDI HEESAKKERS

SECTION: V Opening; Blz. 2

LENGTH: 526 woorden



HIGHLIGHT: In de serie 'Dit zijn wij' laat Michiel van Erp zien dat ook in
roerige tijden het leven van alledag doorgaat


Gidi Heesakkers Tv-recensie


V's televisierecensententeam bestaat uit Julien Althuisius, Hanna Bervoets,
Frank Heinen, Haro Kraak en, deze week, Gidi Heesakkers.

Toen gelauwerd televisiemaker Michiel van Erp 25 jaar in het vak zat, werd de
'Van Erp-blik' gevierd in De Wereld Draait Door. Dat was afgelopen zomer. Het
ging onder meer over zijn begintijd, toen Van Erp zijn talent ontdekte:
documentaires maken over gewone Nederlanders in hun gewone en bijzondere doen.
'Je laat óók Nederland zien', stelde Matthijs van Nieuwkerk vast, 'je bent ook
een soort socioloog, antropoloog, die ons het land laat zien waarin wij wonen.'
Ten tijde van zijn Lang leve...-serie was hij zich daarvan nog niet zo bewust,
antwoordde Van Erp, later wel.



Nu zeker, met zijn nieuwe reeks Dit zijn wij. Acht thema-afleveringen vormen
tezamen 'een tijdloze schets van de Nederlandse samenleving in al haar
geledingen'. Het was een wens van de in januari overleden VPRO-hoofdredacteur
Karen de Bok, vertelde Van Erp in de VARAgids: 'iets' waarmee de VPRO kon laten
zien dat er ook heel veel wél goed gaat in Nederland. 'Misschien, dachten we
toen, moeten we een serie maken die niet gáát over diversiteit, maar wel een
heel divers Nederland laat zien.'

Hoe trouwt Nederland, daarover ging het donderdagavond. Het Spakenburgse
visboerpaar Annemarie en Danny zette de gang naar het altaar van de hervormde
kerk in toen zij onverwacht in verwachting raakte. Of onverwacht: 'Wie met vuur
speelt, kan zich branden hè?' Ze wonen nog bij hun ouders, maar spoedig na de
grote dag betrekken ze hun koopwoning. Hale en Okan uit Rotterdam feesten
uitbundig, met 650 gasten in een wit-gouden balzaal en met een drone die alles
voor de eeuwigheid vastlegt. Haar Turkse moeder werd uitgehuwelijkt, andere
koek.

Het decor is de komende weken een verkiezingsstrijd die wordt overheerst door
het behoud van de Nederlandse identiteit en een groep mensen die vreest hun
eigenheid aan die van 'de ander' kwijt te raken. 'Is dit nog wel mijn
Nederland?' was woensdag de eerste stelling in De Stelling van Nederland, het
gewonemensen-debat van Jort Kelder. Dinsdag werd VNL-lijsttrekker Jan Roos in de
hoek gezet bij Jeroen Pauw en Eva Jinek toen hij 'onze' normen en 'onze' waarden
verdedigde. Hoe goed was het voorbeeld dat hij zelf gaf nu helemaal? In het
RTL-debat, zondag, spraken vijf lijsttrekkers zich erover uit: is de islam een
bedreiging voor de Nederlandse identiteit, ja of nee?

Zijn wij dit, denk je terwijl je naar Dit zijn wij kijkt, moeten zij Nederland
voorstellen? Ik zou geen Finding Nemo-Frozen-The Lion King-taart op mijn
bruiloft willen, als ik al zou trouwen, ik zou nooit richting jawoord schrijden
op The Circle of Life, zoals het lesbische stel met matching Disney-tattoos dat
elkaar leerde kennen tijdens een nachtdienst in de beveiliging. Maar ja, wie ben
ik?

De prettig vertrouwde 'Van Erp-blik' zoekt naar herkenning en rust: ook in
weinig romantische tijden gaat het leven van alledag door. De een mag dat een
schrale troost vinden, de ander een grote.

Onverwacht in verwachting. Nou ja, onverwacht: 'Wie met vuur speelt, kan zich
branden, hè?'




Bekijk de oorspronkelijke pagina:

LOAD-DATE: 2 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               20 of 65 DOCUMENTS



                                 de Volkskrant

                             1 maart 2017 woensdag

Reisje rond de maan kent nog hindernissen

BYLINE: BARD VAN DE WEIJER

SECTION: Ten Eerste; Blz. 6

LENGTH: 663 woorden



HIGHLIGHT: Vijf vragen bij haalbaarheid maantrip

Elon Musk wil met zijn bedrijf SpaceX eind volgend jaar twee toeristen met een
ruimtecapsule een rondje om de maan laten maken. Wat zijn de hobbels voor dat
gedurfde plan?

Niet-beproefde technologie

De technologiesite Wired schreef naar aanleiding van de plannen dat van alle
onderdelen die SpaceX nodig heeft alleen het lanceerplatform is getest. Dat
gebeurde twee weken geleden, toen een raket van het bedrijf opsteeg van Launch
Complex 39A, een historisch platform, waar in de jaren zestig en zeventig NASA's
enorme Saturn-V-raketten naar de maan vertrokken.

SpaceX wil er ook zijn eigen maanmissies lanceren, met de nieuwe Falcon Heavy en
de eveneens nieuwe Dragon 2 module, waarin de toeristen ongeveer zeven dagen
zullen verblijven. Die laatste twee - het woord nieuw zegt het al - zijn niet
eerder uitgeprobeerd. Komende zomer wil SpaceX de Falcon Heavy met een lege
capsule lanceren in de richting van het ruimtestation ISS, dat ongeveer 400
kilometer boven de aarde vliegt. Daarna staan nog twee vluchten gepland, en dan
moet de bemande maanmissie volgen. SpaceX ontwikkelt de Dragon 2 in opdracht van
NASA om er over enkele jaren bemanning mee naar het ISS te pendelen.

Tanken en vliegen


SpaceX laat de bemanning al in de capsule plaatsnemen voordat het tanken van de
raket begint. Die wordt gevuld met raketbrandstof RP-1 (een soort kerosine) en
vloeibare zuurstof. Normaal gesproken wordt bij bemande vluchten eerst getankt
en stappen vervolgens de astronauten in, maar dit duurt SpaceX te lang, waardoor
de zuurstof warmer wordt en deels verdampt. Dus wil het concern de procedure
omdraaien.

Wat niet helpt, is dat afgelopen september het tanken misging. Daarbij ontstond
een enorme explosie die zowel de raket als een kostbare communicatiesatelliet
vernietigde. De Aerospace Safety Advisory Panel waarschuwde eerder vorig jaar al
dat de tankprocedure van SpaceX risico's met zich meebrengt voor de bemanning.
SpaceX zegt naar aanleiding van het ongeval te zijn teruggeschakeld naar een
eerdere methode, waarmee de kans op explosies veel kleiner zou zijn.

De bemande Dragon 2 heeft bovendien acht SuperDraco stuwraketten ingebouwd die
in geval van een calamiteit de capsule met een rotvaart weg schieten bij een
exploderende raket, waarna hij bungelend aan parachutes een zachte landing zal
maken. Deze procedure is enkele jaren geleden door SpaceX met succes getest.

Het hitteschild

SpaceX heeft al ervaring met het terugbrengen naar de aarde van capsules. Nu al
bevoorraadt het bedrijf het ISS en de onbemande Dragons die daarbij worden
gebruikt, keren na hun missie terug naar aarde. Om de Dragon te beschermen tegen
de enorme hitte die vrijkomt als de capsule de atmosfeer binnendringt, heeft
SpaceX een hitteschild ontwikkeld. Dat schild is sterk overbemeten, zegt Musk.
Je kunt er prima tien keer mee terugkeren in de dampkring voor het versleten is.
Daardoor zou het mogelijk zijn om ook de re-entry vanaf de maan te overleven,
waarbij veel hogere snelheden worden bereikt: bij terugkeer vanaf het ISS
bedraagt de terugkeersnelheid 7,8 kilometer per seconde, vanaf de maan zal dat
11 kilometer per seconde zijn, bijna 40 duizend kilometer per uur.

Communicatie

De grootste uitdaging volgens Musk zelf is het communicatiesysteem in de Dragon
2. Dat is niet ontworpen voor verre ruimtereizen.

De astronauten

De toeristen die meegaan zijn geen NASA-astronauten, maar gewone burgers die een
cursus handelen in noodsituaties krijgen. Hoewel de twee (wie het zijn, wil
SpaceX nog niet zeggen en ook niet hoeveel ze betalen, maar ter indicatie: een
retourtje ISS kost straks 58 miljoen dollar en de trip rond de maan is een
kleine drieduizend keer zo lang) elkaar kennen en vermoedelijk tijdens hun
vijfdaagse reis geen ruzie krijgen, is het de vraag of ze  technische storingen
onderweg kunnen verhelpen. Verwacht geen geknutsel met ducttape en
koolstoffilters zoals tijdens de Apollo 13-missie. Als het misgaat, zijn de
astronauten aangewezen op hulp vanaf de grond, en het is de vraag of die
beschikbaar is. 'Ze zijn niet naïef', zei Musk maandagavond over de passagiers.
'Ze weten dat er enig risico bij komt kijken.'




Bekijk de oorspronkelijke pagina:

LOAD-DATE: 28 February 2017

LANGUAGE: DUTCH; NEDERLANDS

GRAPHIC: Toeristische Dragon.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               21 of 65 DOCUMENTS



                                 de Volkskrant

                            24 februari 2017 vrijdag

Heilige zang op de vismarkt

BYLINE: ROBERT VAN GIJSSEL

SECTION: V Opening; Blz. 2, 3

LENGTH: 507 woorden



HIGHLIGHT: De Indiase zanger T.M. Krishna wil de klassieke Indiase karnatische
muziek delen met het volk.


Vandaag - HET NIEUWS VAN VRIJDAG 24 FEBRUARI


De klassieke muziek moet de straat op. Weg uit de concertzaal en contact zoeken
met 'de gewone man', het liefst met een nieuwe generatie. Dit soort noodkreten
klinken bekend in de oren: al jaren probeert het westerse klassieke muziekleven
veroudering en elitarisme tegen te gaan. Dus komen we orkesten tegen in een
rondvaartboot of in de popzaal.



Het lijkt misschien een luxe en dus westers probleem, maar in India speelt
dezelfde kwestie. Ook de Indiase klassieke muziek moet de concerthal uit en moet
weer aansluiting vinden bij het Indiase volk, waarvoor de spiritueel bevlogen
'karnatische' zangkunst en de raga's ooit bedoeld waren.

Dat althans vindt de grote Indiase vocalist T.M. Krishna, een geliefde maar
rebelse zanger die in Zuid-India bekendstaat als 'de stuntman van de karnatische
muziek'. Krishna is een offensief begonnen tegen de instituties van de klassieke
muziek. Hij weigert nog langer te spelen op 'elitaire' muziekfestivals in de
concertzalen en neemt met zijn muzikale begeleiders tegenwoordig plaats in
stadsbussen, op perrons, op het strand of bij de vismarkt. Hier zoekt Krishna
contact met 'het hogere', omringd door 'het lagere': spelende kinderen op het
strand, forenzende arbeiders en winkelende viskopers.

De Indiase klassieke muziek heeft een lange weg afgelegd. De hypnotiserende en
ritmisch-vocale zangkunst, begeleid door trommels en snaarinstrumenten, ontstond
duizenden jaren geleden in de Hindoestaanse tempels als begeleiding bij
gebedsdiensten. De muziek werd steeds virtuozer en vond later onderdak aan de
hoven van de Zuid-Indiase maharadja's. In de moderne tijd trok de karnatische
muziek de concertzalen van de grote steden in en daar bleef ze hangen.

Volgens Krishna eigende de bovenlaag van de bevolking zich de klassieke muziek
toe. De elite sloot de muziek op in deftige zalen waar minderbedeelden nooit een
voet zouden kunnen zetten. Daarmee zit de Indiase klassieke muziek op een dood
spoor en zijn de banden van de gewone Indiërs met de eigen culturele erfenis
doorgesneden.

De afgelopen weken ontketende Krishna een Indiase muziekrevolutie, door een
eigen festival op te zetten in het vissersdorp bij de stad Chennai, aan de Golf
van Bengalen: in de open lucht en gratis toegankelijk. Krishna zong zijn volgens
velen 'heilige muziek' aan het strand en voor een gemeenschap van Indiase
transgenders. En hij zette zijn muziek in om te protesteren tegen de vervuiling
van een rivier. Krishna wil de muziek gebruiken om 'vrede te sluiten', zo zei
hij vorige week tegen de BBC. De 'hegemonie van de culturele elite' moet volgens
hem worden aangepakt en daarom brengt hij de sacrale Hindoestaanse muziek naar
het marktplein.

Daar zijn collega's en de organisatoren van de grote klassieke Indiase festivals
niet blij mee, maar voor hen heeft de zanger een geruststellende boodschap: 'De
klassieke muziek wordt alleen maar betekenisvoller als de schoonheid wordt
gedeeld met mensen uit alle lagen van de bevolking.'




Bekijk de oorspronkelijke pagina: ,

LOAD-DATE: 23 February 2017

LANGUAGE: DUTCH; NEDERLANDS

GRAPHIC: T.M. Krishna zingt op het Besant nagar strand in India.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               22 of 65 DOCUMENTS



                                 de Volkskrant

                           23 februari 2017 donderdag

Man, man, man

BYLINE: JULIEN ALTHUISIUS

SECTION: V Opening; Blz. 2

LENGTH: 550 woorden



HIGHLIGHT: SBS6-gezichten gaan als 'normale Nederlanders' politici
interviewen.Wat kan er in vredesnaam misgaan?


Tv-recensie


Voor sommige dingen bestaan geen metaforen. Soms is iets gewoon zo ontzettend
iets dat je het niet goed kan illustreren met iets anders. En als je dat toch
zou proberen, dan zou je dat oorspronkelijke iets waarvan je wil zeggen hoe
bijzonder, groot, prachtig of geestverruimend absurd het is, eigenlijk alleen
maar tekort doen.



Rob Geus gaat Geert Wilders interviewen. Dat maakte SBS6 gisteren bekend. Het
vraaggesprek is onderdeel van de speciale verkiezingsavond die SBS6 op 8 maart
organiseert. Uit het persbericht: 'In Stem van Nederland worden de belangrijkste
thema's door vijf SBS6-gezichten besproken met de mensen in het land. De BN'ers
leggen vervolgens de vragen die er spelen aan de lijsttrekkers van de politieke
partijen voor.'

Alles is mogelijk. Patty Brard die Emile Roemer gaat doorzagen over het
nationaal zorgfonds? Lucille Werner die Mark Rutte bevraagt over
minimumstraffen?

Kan, want Brard en Werner zijn voor de gelegenheid SBS6-portefeuillehouders van
Gezondheidszorg en Criminaliteit. André van der Toorn doet Immigratie en Kees
Tol Sociale Zekerheid. Het showkabinet van uw dromen.

Gisteren verscheen al een tipje van de sluier (de interviews zijn dus van
tevoren opgenomen). Het fragment heet: 'Geert Wilders reageert bij Rob Geus op
misstanden zorg'. Dat woordje 'bij' geeft Rob Geus iets institutioneels, alsof
hij een talkshow is, zoals Oprah. Het fragment duurt 11 seconden en is precies
dit:

Geus: 'Één verpleegkundige op acht dementerende ouderen.' Wilders: 'Dat kan
niet. Daar moet onze prioriteit...als ik dat filmpje van u zie...ja daar krijg
je tranen van in je ogen. Dat mag niet gebeuren in Nederland.'

Wat valt uit dit fragment af te leiden? Niet zo veel, behalve dat Rob Geus zijn
witte jas heeft thuisgelaten en we tot 8 maart in spanning moeten afwachten of
Geus ergens in het vraaggesprek met Geert Wilders zijn gevleugelde 'man man man'
weet te persen. (Dit is misschien een goed moment om te melden dat er een video
van 10 uur lang op YouTube staat waarin Rob Geus alleen maar 'man, man, man'
zegt).

Maar het gaat dus gebeuren. Rob Geus âˆ' kok, hygiëne-expert,
kwaliteitscontroleur, spreker, motivator, tv-persoonlijkheid, ondernemer,
cultfenomeen, vrees van iedere snackbarhouder âˆ' gaat de belangrijkste
politicus van dit moment interviewen, voor een publiek waarvan een groot deel
nog niet weet op wie het gaat stemmen. Wat kan er in vredesnaam misgaan?

Niet zo veel eigenlijk. Hoe mesjogge de combinatie ook klinkt (en ook echt is
hoor, laat daar geen twijfel over bestaan), er valt misschien ook wat voor te
zeggen om de SBS6-gezichten als vertegenwoordigers van de 'normale Nederlander'
af te sturen op de lijsttrekkers. Zeker als je bedenkt dat de journalisten wiens
taak het is om Wilders en zijn collega's het vuur na aan de schenen te leggen,
ofwel de kans er niet voor krijgen, of als ze die wel krijgen, het nalaten. In
zekere zin ligt het lot van de geloofwaardigheid van de politieke journalistiek
dus in handen van Rob Geus. Dat is natuurlijk een grapje. Maar eigenlijk niet.

V's televisierecensententeam bestaat uit Hanna Bervoets, Gidi Heesakkers, Frank
Heinen, Haro Kraak en, deze week, Julien Althuisius.

Alles is mogelijk. Patty Brard die Emile Roemer gaat doorzagen over het
nationaal

zorgfonds? Kan




Bekijk de oorspronkelijke pagina:

LOAD-DATE: 22 February 2017

LANGUAGE: DUTCH; NEDERLANDS

GRAPHIC: Wilders wordt geïnterviewd.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               23 of 65 DOCUMENTS



                                 de Volkskrant

                            21 februari 2017 dinsdag

Aan ons lijf geen polonaise

BYLINE: DOOR EMMA CURVERS

SECTION: V Opening; Blz. 4, 5, 6

LENGTH: 2296 woorden



HIGHLIGHT: De oerdans van het carnaval, de polonaise, staat door afnemende
belangstelling onder druk. Emma Curvers duikt in de geschiedenis van deze
'gelijkmaker' in café en feestzaal, geleid door een prins.


Leven - ACHTERGROND: DE POLONAISE


'Sjun dat iech bij deze bomvolle zitting mag optreden!', zegt komiek Hub Stassen
spottend. Nee, echt druk is het nog niet in ontmoetingscentrum de Timpaan in
Gulpen, waar op een zaterdagavond in januari de nieuwe prins van
Carnavalsvereniging de Gaarekiekere wordt onthuld, 'maar 't is nog vreug'. Een
uur of twee later is Prins Leon de Eerste gekroond of liever gevederd - de prins
draagt een muts met fazantenveren - en gaat hij meteen aan de slag met zijn
verantwoordelijkheden: onvermoeibaar loopt hij in de polonaise de zaal door,
bijgestaan door zijn hofnar Karien.



'Vroeger was het hier veel drukker', is vanavond een veelgehoorde zin. Zelfs
hier geven carnavalisten toe dat het carnaval in populariteit afneemt en dat wie
wel meedoet, minder toegewijd is aan carnavalstradities. Volgens een onderzoek
in opdracht van dagblad De Limburger uit 2015 viert nog maar 49 procent van de
Limburgers carnaval, tien jaar eerder was dat 75 procent. Optochtcomités, zoals
die van Sittard, melden een tekort aan (jonge) wagenbouwers en Raden van Elf
weten met moeite een elftal bijeen te krijgen.

Ook de Ülle (Uilen) uit Partij, die vanavond in Gulpen op bezoek zijn, hadden
het een paar jaar terug moeilijk, vertelt hun Prins Pascal. Maar na een
wervingsronde langs de deuren en de voetbalclub bloeit de vereniging weer. Ook
Pascal loopt vanavond heel wat meters polonaise. 'Als Prins of lid van de Raad
van Elf moet je wel', lacht hij, 'dan hoort de polonaise er bij. Maar je ziet
sinds een jaar of tien wel minder gewone mensen de polonaise lopen.'

'De meest kenmerkende Nederlandse cultuuruiting', zo omschreef historicus
Hermann von der Dunk de polonaise ooit in het VPRO-radioprogramma OVT. Niet
alleen omdat de polonaise buiten Nederland en de aangrenzende Belgische en
Duitse carnavalsgebieden geen naam heeft. Von der Dunk reageerde met zijn
uitspraak op de polonaise die minister-president Joop den Uyl in 1974 op het
Catshuis liep met het Nederlands elftal, nadat het was teruggekeerd na de 2-1
nederlaag tegen Duitsland in de finale van het WK.

Die polonaise van Den Uyl was een politieke polonaise, een polderdans.
Zelfbenoemd polonaise-evangelist Joost Heijthuijsen, marketeer bij het
Eindhovense kunst- en technologiefestival STRP: 'Dat zegt ook iets over de
samenleving toentertijd; Den Uyl liep voorop omdat hij zo normaal mogelijk was.
Mark Rutte âˆ' de man van doe normaal âˆ' laat zich wel bij de Toppers zien om
te tonen hoe normaal hij is, maar hij geeft niet het voorbeeld met zijn daden.
Ik zie hem geen polonaise beginnen.'

Von der Dunk weet de populariteit van de polonaise in Nederland aan ons
'diepzittende antihiërarchische sentiment' en 'gelijkheids- en
rechtvaardigheidsethos'. Leiders van de polonaise kunnen immers altijd volgers
worden en andersom. Daarnaast biedt de dans, voor zover de polonaise een dans
mag heten, geen kans om uit te blinken: wie kan lopen, kan genoeg.
Hoofdredacteur van Harper's Bazaar, carnavalskenner en polonaiseliefhebber
Cécile Narinx: 'Als je niet durft te dansen, hoef je alleen te lopen. En als je
niet meer overeind kunt staan in je eentje, kun je wél nog een polonaise doen.
Een armlengte afstand, dat is precies goed.'

De polonaise is 'volks', blijkt ook uit de overlevering. De term in haar huidige
betekenis van 'sliert mensen', komt voor het eerst voor in teksten aan het einde
van 19de eeuw. Ineke Strouken, directeur van het Kenniscentrum Immaterieel
Erfgoed Nederland en auteur van boeken over volksgebruiken en -dansen, vindt als
vroegste vermelding van de polonaise een Tilburgse bruiloft in 1886 in haar
archief. Strouken vermoedt dat het gebruik al veel langer bestond, maar toen nog
geen polonaise werd genoemd. 'Onderzoek naar dansen is moeilijk omdat dat soort
volkse dingen niet werd opgeschreven. Maar: als vastenavond (een voorloper van
het huidige carnavalsfeest, red.) in de 17de eeuw onder vuur komt te liggen, dan
wordt bijvoorbeeld het dansen verboden, waarbij men in plaats van met een hand
op de schouder de neus tegen de bips van de voorganger hield.'

Het was kennelijk zo voor de hand liggend om tijdens het carnaval de polonaise
te gaan lopen, dat vrijwel niemand de moeite nam iets over het gebruik te
noteren. Zelfs het boek Polonaise door de jaren heen van Piet van der Loo blijkt
ní­ét over de polonaise door de jaren heen te gaan (wel over de Helmondse
carnavalsvereniging de Brouwhazen). Ook in de vier boeken die
carnavalsdeskundige en socioloog Theo Fransen over carnaval schreef, staat niets
over de geschiedenis van de polonaise.

Fransen wil desgevraagd wel reconstrueren: 'Aangezien de vooroorlogse
verenigingen uit de maatschappelijk betere kringen kwamen, zullen die rituelen
als de polonaise niet als passend hebben beschouwd. Dat betekent in de praktijk
dat de polonaise vooral na de Tweede Wereldoorlog, toen er honderden, duizenden
verenigingen bijkwamen en carnaval in sterkere mate een volksfeest werd, ingang
heeft gekregen bij carnaval.' Strouken sluit zich daarbij aan.

Zo'n 'gelijkheidsdans' paste dan ook perfect bij het volkse carnaval, dat in al
zijn gebruiken gelijkheid zoekt. Of het nou gaat om de gewone man die prins
wordt, om de 'pekskes' waarmee de alledaagse identiteit wordt losgelaten, of het
'schunkeln' waarbij carnavalisten de armen ineenhaken, carnaval draait om
verbroedering en polonaise beeldt die verbroedering uit. 'Maar', zegt Erik
Theunissen, lid van carnavals-vereniging De Nachdravers uit Termaar,'de gewone
bezoekers, die geen lid zijn van de vereniging, krijg je niet meer aan de gang.
Die willen gewoon aan de stehtisch een biertje drinken en lol hebben, maar niet
achterelkaar in de polonaise. Vroeger was dat anders. De mensen gingen minder op
stap, dus de paar dagen dát ze gingen, liepen ze achter je aan. En zelfs in onze
Raad van Elf zijn er een stuk of vijf man bij die je niet meer in de polonaise
meekrijgt.'

Het is tekenend voor de verandering van het dorpse carnaval en het
verenigingsleven. Theunissen ziet dat een vereniging voor veel jonge mensen te
veel gevraagd is: 'Een jaar of vijftien geleden zetten mensen die bij een
vereniging zaten daar alles voor aan de kant. Nu zie je toch dat veel jongeren
niet meer meedoen op het moment dat ze er ergens iets extra's voor moeten doen.
Het is ook een mentaliteitskwestie.' Voorzitter Sjef Peerboom, al sinds 1974 lid
van de Nachdravers, vult aan: 'Als je in twee maanden tijd veertig keer, op
vrijdag, zaterdag én zondag ergens heen moet, is dat ook financieel een
belasting. Je geeft toch al snel elke keer 50 euro uit, begin er maar aan.'

Vanavond weten Peerboom en Theunissen zich bij hun prinsenproclamatie verzekerd
van kilometers polonaise: Verenigingsleden zijn vaak aanvoerder en er komen
liefst acht carnavalsverenigingen uit aanpalende dorpen op bezoek. Met name de
Banholtse Boemelère is berucht. Theunissen: 'In het jaar dat ik prins was, 2006,
kwamen zij ook. Na de receptie werden de tafels nog net niet aan de kant
gesmeten. Vier, vijf polonaises van alle kanten, mensen werden zowat onder de
voet gelopen.' Peerboom, lachend: 'Maar op dit moment zijn die uptemponummers
in. Dat is geen polonaise lopen, dat is polonaise rennen.

Theo Fransen uit Venlo schetst een contrast met de oudere verenigingen. 'Bij de
meer gereputeerde verenigingen zoals De Tempeleers uit Maastricht en
Mirlitophile uit Valkenburg hoort polonaise lopen er nog maar sporadisch bij -
vroeger wel. Ik reken het tot de primitieve uitingsvormen van carnaval,
tegenwoordig een marginaal verschijnsel. Ja oké, muziekgezelschappen willen nog
weleens op deze manier de zaak in beweging brengen, hè.' Daarbij moet worden
gezegd dat Fransens thuisbasis Venlo de uitzonderingsplek is waar de polonaise
nadrukkelijk ní­ét bij carnaval hoort. Fransen: 'Dat wordt hier bijna als een
teken van carnavalsarmoede gezien.'

Wat niet meehelpt om de stoet op gang te krijgen: de van oorsprong Rijnlandse
'vasteloavesleedsjes' worden steeds vaker ingewisseld voor algemenere
uitgaansmuziek. Theunissen: 'Je ziet dat er in de loop van de avond wordt
overgeschakeld op DJ Ötzi, die zet onder allerlei top-100-liedjes een beat. De
ouderwetse hoempapa, die zie je verdwijnen. Mensen willen meer power.' Dat zint
niet alle carnavalisten: 59 procent van de respondenten uit het onderzoek van de
De Limburger vindt het 'jammer' en 15 procent 'vreselijk'; onder 50-plussers is
dat respectievelijk 68 procent en 22 procent. Fransen ziet dat de jongeren
uitgekeken zijn op de 'verstarde formules van het klassieke carnaval. Ze willen
er een vrolijke puinhoop van maken.'

De terugloop van carnavalsvierders is onder jongeren het kleinst, maar die
trekken wel vaker naar de grote evenementen als De Elfde van de Elfde en de
Boètegewoeëne Boètezitting, ten koste van traditioneler carnaval in cafés.
Theunissen van de Nachdravers: 'De carnavalsdinsdag is hier eigenlijk bijna ter
ziele gegaan, want in Gulpen werd Vasteloavendsvierder van het jaar gevierd.
Naar zo'n groot evenement komen veel mensen. Soms hebben wij geluk dat het weer
wat minder is, dan gaan de mensen niet.'

Volgens Heijthuijsen, die met carnaval ouderwets gaat 'dweilen' van café naar
café in Tilburg, is die 'festivalisering' een bedreiging voor de polonaise: 'Op
die grote pleincarnavalsfeesten is het moeilijk polonaise lopen, je hebt die
verbroedering nodig van een lokaal. In een café gaat dat makkelijker. Het vraagt
ook een soort vertrouwen. Zo'n plein is een anonieme massa, het schuurt niet,
het zweet niet. Daarnaast speelt het alcoholverbod mee. Jongeren onder 18 mogen
niet drinken, dus ze gaan drugs gebruiken. Pillenslikkers zijn geen
polonaiselopers.'

Buiten het carnavalsgebied is de polonaise nog altijd een prima paardemiddel om
een wat stijve sfeer te doorbreken. Zo loopt carnavalist Cécile Narinx de
polonaise het hele jaar door: 'Ik heb dat een beetje ingevoerd op
redactieborrels, eerst bij ELLE en nu ook bij Harper's Bazaar. Als er feest is,
zet ik op het laatst carnavalsmuziek op en lopen we polonaise. Júí­st als er
mensen zijn met hippe kleren en een champagneglas in de hand.'

Voor Heijthuijsen is de polonaise vooral een statement tegen een
individualistische uitgaanscultuur: 'In een discotheek moet je je onderscheiden
met moeilijke moves, daarvoor is geen ruimte in een polonaise. De polonaise is
de punk onder de danssoorten. Ik ben er laatst een gestart op The Ramones, een
punkband, en bij Dave Clarke, een techno-dj. Ik val altijd iedereen lastig met
mijn plan een app te maken waarmee je kunt checken of iemand in de buurt zin
heeft in polonaise. Daarin kun je dan bijhouden: I walked 600 meters of
polonaise on De Deurzakkers.' Met zo'n app voorkom je situaties zoals
Heijthuijsen meemaakte in de Berghain, de bekende Berlijnse technoclub met het
onnavolgbare deurbeleid: 'Ik heb het daar ook geprobeerd, maar dat was erg
moeilijk. Je gaat er met zijn tweeën naartoe en ik denk dat vijf personen wel de
ondergrens is, wil een polonaise een polonaise zijn.'

Er zijn dus toch een paar regels vast te stellen, voor wie zelf een polonaise
wil beginnen. Heijthuijsen: 'Er is wat moed nodig om een polonaise te beginnen.
Je begint, maar daarna stel je je dienstbaar op. Zie je mensen twijfelen, dan
tik je die op de schouder, ritsen, en dan zo verder. Met de handen op de heupen
laat je weten dat je een Hollander bent', aldus Heijthuijsen, daarmee iemand van
boven de rivieren bedoelend. 'Ook in de buurt van de boezem hoort natuurlijk
niet. Heel ranzig. Polonaise loop je met de vingertoppen en niet met de hele
hand. Je moet ook zwaaien. De rechterhand geeft de meeste mogelijkheid tot
expressie.' Misschien wel het belangrijkst: vergeet niet met z'n allen om te
keren. Dat benadrukt toch het mooiste aan de polonaise: dat-ie geen enkel doel
heeft, behalve zichzelf.

---

BEKENDE POLONAISES

Premier Joop Den Uyl ontving in 1974 het Nederlands elftal op het Catshuis nadat
het had verloren van het Duitse op het WK, en liep met hen in de tuin een
polonaise op de klanken van de Koninklijke Militaire Kapel.

La Grande Bellezza - Paolo Sorrentino

50-plus feestbeest Jep Gambardella kijkt in deze film naar zijn decadente
nachtleven in Rome: 'De polonaises op onze feesten zijn de beste van Rome. Ze
zijn de beste omdat ze nergens heengaan.' Overigens wordt de polonaise hier
'trenini' genoemd, 'treintje' en in Engelstalige recensies vaak omschreven als
conga line.

Otto e Mezzo (8½) - Federico Fellini

Marcello Mastroianni speelt Guido Anselmi, het alter ego van Fellini, een
regisseur met een writer's block. In de slotscène verschijnt een blaaskapel en
lopen alle mensen die hij kent, dood of levend, samen een polonaise om hem heen.
(Zie foto links.)

Polonaise of conga

Een niet-Nederlander zou onze polonaise kunnen verwarren met de in
(Zuid-)Amerika populaire conga line, maar daarbij houd je de handen op de heupen
van je voorganger, en is er (1-2-3-trap!) toch nog een pasje te onthouden.

---

Onenigheid over wereldrecord

In 2012 werd in de Brabanthallen in Den Bosch een poging gedaan het wereldrecord
langste polonaise te breken, wat met de aanwezige 1.700 personen volgens
presentator Patty Brard gelukt was. Zij moet zijn uitgegaan van het record uit
2011 dat staat vermeld op Wikipedia: de Gemertse Drumknaauwers liepen toen met
1.412 man. Maar al in 1987 zouden 3.361 mensen de polonaise in Etten-Leur
gelopen hebben. En in 2006 claimde Brugge een nieuw record met 3.379 personen.
Deze cijfers zijn niet doorgegeven aan Guinness World Records in Londen: zij
hebben een 'wereldrecord polonaise' van 400 man in de boeken, maar bedoelen
daarmee de Poolse volksdans.

Als je niet meer overeind kunt staan in je eentje, kun je wél nog een polonaise
doen

De gewone bezoekers, die geen lid zijn van de vereniging, krijg je niet meer aan
de gang




Bekijk de oorspronkelijke pagina: , ,

LOAD-DATE: 20 February 2017

LANGUAGE: DUTCH; NEDERLANDS

GRAPHIC: Polonaise van premier Joop den Uyl, 1974.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               24 of 65 DOCUMENTS



                                 de Volkskrant

                            20 februari 2017 maandag

Wilders mijdt weer debat, Klaver in de vuurlinie

BYLINE: REMCO MEIJER, RAOUL DU PRÉ

SECTION: Ten Eerste; Blz. 2

LENGTH: 564 woorden



HIGHLIGHT: Met nog 23 dagen te gaan tot de verkiezingen zetten de lijsttrekkers
de verhoudingen op scherp. PVV-leider Wilders vent andermaal zijn afkeer van de
media uit en schrapt een tv-debat uit zijn agenda. Op de linkerflank trekt de
PvdA ten aanval tegen de grote concurrent GroenLinks.


Wilders ontstak zondag in woede nadat RTL Nieuws een interview publiceerde met
zijn broer Paul. Van Wilders' enige en negen jaar oudere broer is al langer
bekend dat hij het niet met de ideeën van de PVV-leider eens is. De broers zijn
gebrouilleerd.



'Het politiek exploiteren van sociaal ongenoegen in de samenleving is een
gevaarlijke zaak. Degenen met het ogenschijnlijk mooiste fruit op de marktplaats
verkopen vaak de giftigste sinaasappels', aldus een van de uitspraken bij RTL
van Paul Wilders, die zegt zelf ook vaak bedreigd te zijn. 'Geert bestuurt zijn
rijk als een keizer. Wie hem serieus tegenspreekt, heeft afgedaan. Familie of
niet.'

Met een 'bye bye RTL' trok Wilders zich vervolgens via een bericht op Twitter
terug uit het tv-debat dat RTL zondag 5 maart organiseert in theater Carré. 'Wat
een ongelooflijk laaghartig tuig is RTL Nieuws om mijn familie bij de campagne
te betrekken. Walgelijk.' Eerder trok hij zich al terug uit het
RTL-premiersdebat van 26 februari, evenals VVD-leider Rutte.

Behalve woede etaleert Wilders daarmee zijn desinteresse in de tv-debatten. Zijn
koppositie in de peilingen bereikte hij via de sociale media, in direct contact
met zijn aanhangers, zonder noemenswaardige tv-optredens. Hij heeft geen zin om
live op tv te fungeren als de boeman waartegen andere lijsttrekkers zoals Rutte,
Klaver (GroenLinks) en Pechtold (D66) zich kunnen afzetten.

Daarbij komt dat RTL hem vrijdag liet weten dat hij in het debat was ingedeeld
bij het blokje over de AOW-leeftijd. Dat is geen geliefd onderwerp van Wilders
sinds hij in 2010 als gedoogpartner van het kabinet zijn belofte brak om die
leeftijd op 65 te laten. Voor de PVV-leider resteren nu nog maar twee debatten:
op 13 maart tegen premier Rutte bij EenVandaag en een dag later bij de NOS tegen
PvdA-voorman Asscher.

Op de linkerflank ontpopt GroenLinks-voorman Klaver zich intussen tot de te
kloppen man. Regeringspartij PvdA - in hoge nood door structureel tegenvallende
scores in de peilingen - doorbreekt ruw de met de mond beleden eenheid op links
en gaat nu frontaal in de aanval. Partijleider Asscher noemt het
verkiezingsprogramma van GroenLinks 'niet sociaal', PvdA-minister Dijsselbloem
van Financiën spreekt van 'ontwrichtende plannen'.

Asscher ageert tegen de spitsheffing die Klavers partij wil invoeren. 'Wij
willen als PvdA dat gewone mensen naar hun werk kunnen. Maar dat kan met de
plannen van GroenLinks niet meer. De gewone man gaat er in de maand te veel op
achteruit. Dat is niet sociaal', aldus Asscher in WNL op Zondag.

Dijsselbloem, nummer 3 op de PvdA-lijst, zei in gesprek met Nu.nl: 'Dat
GroenLinks zwaar inzet op milieubeleid is geen verrassing. Maar als Jesse Klaver
pleit voor verandering, dan blijkt hij ontwrichting te bedoelen.'

Klaver reageerde in het tv-programma Buitenhof laconiek. Hij noemde zijn
milieumaatregelen noodzakelijk en de effecten anders dan de PvdA doet voorkomen.
Wat hem betreft zijn de uitvallen na de Tweede Kamerverkiezingen op 15 maart
'vergeten en vergeven'.

Op de achtergrond speelt mee dat GroenLinks de PvdA voor het eerst lijkt te gaan
overvleugelen. Volgens De Telegraaf maken meerdere partijen zich op 'om de jonge
groene leider beentje te lichten'. Zij zouden dossiers over Klaver aanleggen om
negatief campagne te kunnen voeren, mocht GroenLinks de resterende weken nog
verder stijgen in de peilingen.




Bekijk de oorspronkelijke pagina:

LOAD-DATE: 19 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               25 of 65 DOCUMENTS



                                 de Volkskrant

                           18 februari 2017 zaterdag

[50-plussers De ideologen van de trumpiaanse leugen...]*

SECTION: Opinie en Debat; Blz. 26, 27

LENGTH: 1972 woorden

50-plussers

De ideologen van de trumpiaanse leugen zijn volgens Michael Persson (Ten eerste,
11 februari) reactionaire intellectuelen als Stephen Bannon, Nassim Taleb en
Curtis Yarvin. Zij propageren de strategie van de onwaarheid en het heil van de
chaos en de willekeur. Op die wijze willen zij een nieuwe omwenteling
realiseren, een nieuwe revolutie voor Amerika.

Waar het artikel niet op ingaat, is waar deze ideeën zelf op gebaseerd zijn, wie
degenen zijn geweest die in eerste instantie goed en kwaad hebben gerelativeerd
en waarheid hebben afgedaan als onderdrukkend. Dat zijn namelijk de babyboomers,
de generatie van de revolte van de jaren zestig en de postmoderne
betrekkelijkheid van de jaren zeventig en tachtig.

Het zijn de mannen en vrouwen die inmiddels met pensioen zijn en volhouden dat
ze eigenlijk 50-plus zijn.

Jan Heemstra, Enschede

Mezelf kunnen zijn

Voor Gert-Jan Segers komen de belangrijkste verworvenheden in onze cultuur voort
uit de joods-christelijke traditie (Ten eerste, 15 februari). Een verworvenheid
waar ik aan hecht is de vrijheid mezelf te kunnen zijn, zonder dat de dreiging
van de hel boven mijn hoofd hangt.

Dit heb ik niet te danken aan de joods-christelijke traditie, maar aan de mensen
die daarvan zijn losgebroken.

Joa Schell (37 jaar), Haarlem

Leve kleinschaligheid


Peter de Waard stelt de retorische vraag: 'Moet Nederland zich schamen voor
landbouwsucces?' (Economie, 15 februari). Dat Nederlanders een meester zijn op
het gebied van voedselproductie kan alleen maar doordat we grondstoffen
wegslepen uit andere landen, zoals soja voor ons vee, palmolie, graan en suiker.
Dit leidt elders tot ontbossing en landroof van arme boeren. We importeren
fosfaat voor bemesting. We stoppen dieren in megastallen en varkensflats en
exporteren vlees en zuivel. Ook onze tuinbouwproducten zijn voor de export. Dit
alles vreet fossiele energie, voor winning, transport, verwerking, verwarming en
conservering en zorgt voor megatonnen aan broeikasgassen.

Als we voedselzekerheid willen nastreven en de CO2- en methaanuitstoot willen
terugdringen, moeten we terug naar een situatie dat we van onze eigen grond
kunnen leven en lokaal in onze levensbehoeften kunnen voorzien. Beter voor het
energieverbruik en de CO2-uitstoot, beter voor het dierenwelzijn en beter voor
de landen die we leegplunderen onder het mom van wereldhandel.

Met één verloren zinnetje in De Waards stukje kunnen we het daarom wel eens
zijn: 'Kleinschaligheid is heel mooi en moet worden gepromoot.'

Jan van Weeren, Velp

Blauweplekkenkliniek

Het bestuur van de Stichting Landelijk Expertise Centrum Kindermishandeling
(LECK) wil graag onjuistheden in het artikel 'Blauweplekkenkliniek moet dicht'
(Ten eerste, 15 februari) rechtzetten. Er staat dat de Forensische Polikliniek
Kindermishandeling (FPKM) de enige aanbieder is die kon worden ingeschakeld als
er nog geen aangifte is gedaan.

Precies diezelfde functie wordt namelijk geleverd door het LECK, een
samenwerking tussen drie academische kinderziekenhuizen. Het LECK zet voor elk
advies een combinatie van medische en forensisch-medische kennis in, in
tegenstelling tot het gemelde in het artikel, door medebeoordeling door een
forensisch arts van het NFI.

Elise van de Putte, voorzitter Stichting LECK, Amsterdam

Verkiezingsdebat

De Volkskrant meldde 15 februari in een kop dat het verkiezingsdebat toch
doorgaat. De toevoeging luidde: 'Dan maar zonder de grote twee'. Nog niets
geleerd van het Britse referendum en de Amerikaanse verkiezingen. Ook in
Nederland zal pas na de verkiezing blijken wie de grote twee zijn en niet
ervoor.

Martin de Ruijter, Udenhout

Milieubewust

Terwijl ik in de trein het artikel 'Draaicultuur' (V, 15 februari) zit te lezen
over milieubewuste bedrijven, zie ik op een scherm voor me: buitentemperatuur 15
graden, binnentemperatuur 23 graden. Het is in de trein 23 graden, terwijl
iedereen een jas aan heeft. Nou, 18 graden is dan genoeg in zo'n sprinter. En 's
zomers als het buiten 23 graden is, staat de airco op 18 graden of lager. De NS
werd trouwens in dat artikel over milieubewuste bedrijven vanzelfsprekend niet
genoemd.

Kees Smit, Utrecht

Doorrekenen

Mooie overzichten van de Volkskrant over politieke partijen wat betreft de
doorrekening van partijprogramma's (Ten eerste, 17 februari). Lijkt mij ook
boeiend om te weten hoe dat vier jaar geleden was. Wat is er gerealiseerd van de
toen doorgerekende plannen? Welke partijen zijn wel of niet in staat gebleken
hun voornemens te realiseren? De uitkomst daarvan kan helpen om de meest
succesvolle partijen en meest realistische partijplannen boven tafel te krijgen.


Zou mij niet erg verbazen dat er zeer weinig van de plannen is uitgekomen.

Dirk de Putter, Steenwijk

Niet zo zielig

De autochtone Nederlander en nu ook delen van de politiek (Ten eerste, 17
februari), met name de PVV, maken zich zorgen over het verdwijnen van Nederland
zoals we dat kennen, symbolisch verpakt in de Zwarte Pietdiscussie. Wat een
slachtoffergedrag toch.

Allemaal huilie huilie doen in een hoekje want 'ze pakken Sinterklaas van me
af'. Ik vind dat 'Henk en Ingrid' niet zo zielig moeten doen maar hun rug moeten
rechten, hun kansen moeten pakken en zich in moeten vechten in de veranderende
samenleving.

Leon Palmen, Rotterdam

Arnon in de klas

Arnon Grunberg ziet graag inspiratie in het onderwijs. Hij woont een les bij op
voorstel van een leraar (Voetnoot, 16 februari). Arnon zat zelf op het Vossius
Gymnasium in Amsterdam, waar hij biologie kreeg bij mijn vader die daar leraar
was.

Hij zei een keer tegen mij: 'Die Arnon Grunberg was een vreselijk ventje in de
klas.' Het schoot me zomaar ineens te binnen.

Mijn vader leeft sinds 2008 niet meer.

Duco de Klonia, Bierum

Arnon voor de klas

Op maandagmiddag heb ik een les bijgewoond waar Arnon Grunberg langskwam. Toen
ik vandaag in de les zat, las meneer Baijens het stukje uit de column van Arnon
Grunberg. 'Baijens lijkt me een goede leraar.' Ook schreef hij: '(...) maar het
systeem blijft betrekkelijk funest.'

Daar ben ik het absoluut niet mee eens. Het onderwijssysteem in landen waar
meisjes niet naar school mogen, of waar niet genoeg schoolmaterialen zijn, is
funest. Bij ons in Nederland is het onderwijssysteem dus bijzonder goed
geregeld.

Arnon Grunberg zei ook dat we de invloed van leraren op een land onderschatten.
Daar ben ik het wel mee eens. Wat de leraren ons leren bepaalt dus hoe wij tegen
de wereld aankijken en op welke politieke partijen wij in de toekomst zullen
gaan stemmen.

Dat wij Grunberg niet van onze mening hebben kunnen overtuigen, vind ik jammer,
maar ik hoop zeker dat hij nog een keer langs zal komen bij ons op school en we
er weer een fantastische les van kunnen maken.

Marleen van Tilborg, Tilburg

(Beatrix College, 4 atheneum)

Arm en rijk

Ik lees het verhaal van burgemeester Tom Rombouts die met zijn bijbanen zoveel
bijverdient. En dan de pagina ernaast een mevrouw die uit haar woning moet omdat
het een heel slechte woning is.

Dit is Nederland, met enorme verschillen in de kwaliteit van leven.

Alleen al met de onkostenvergoeding van iets meer dan 13.000 euro zou mevrouw
een prettiger leven hebben. Mooi voorbeeld van goede journalistiek om deze twee
zaken naast elkaar te plaatsen.

Laura Wolters, Lochem

Privacy

Bij het artikel 'En hup, daar is de verborgen informatie' (Economie, 17
februari) staan drie privacytips. De belangrijkste ontbreekt echter: maak geen
Facebook-account aan.

Frank Rijckaert, Doetinchem

Kunstgras

Voetballen op kunstgras blijkt toch schadelijk voor de gezondheid van kinderen.
Daarom probeert de fabrikant het nu 'booming' te maken in onze tuintjes, zodat
onze baby's erop kunnen kruipen en onze peuters er met hun loopfietsen op kunnen
rijden. Ik geef alvast een waarschuwing: goed de handjes wassen na het buiten
spelen en niets in je mondje stoppen.

Rian Visser, Haarlem

Roze Proust

Een 'korrelig zwart-witfilmpje uit 1904' laat Marcel Proust zien in 'een
parelgrijs kostuum'. Parelgrijs in een zwart-witfilm? Zou dat kostuum ook beige
geweest kunnen zijn, of lichtblauw of zelfs roze?

Jan van Willegen, Baarn

Erfpacht

Misschien een idee als premier Rutte zijn partijgenoot Eric van der Burg,
VVD-wethouder te Amsterdam, sommeert om ook 'even normaal' te doen wat betreft
de Amsterdamse erfpacht?

Het verschil tussen de herbouwwaarde (zeg 300.000 euro) en de marktwaarde (zeg
600.000) van een huis zou doodleuk de waarde van de grond zijn. Zo kan ik ook
leuke sommetjes maken... Gert-Jan Vernooij zou een absurde 320.000 euro moeten
betalen! (Ten eerste, 16 februari)

Stel per Amsterdamse wijk gewoon een redelijke prijs per vierkante meter grond
vast, met een redelijke canon of afkoop.

Moet te doen zijn, zou je zeggen.

Sander Smit, Amsterdam, (opgelucht ademende eigenaar van een appartement op
eigen grond)

Geschiedenis is lastig

Geschiedenis is wat je eruit pikt, zo blijkt in de krant van 15 februari.
Gert-Jan Segers beweert dat One Nation Under God de slogan was van de
Amerikaanse Founding Fathers. Laat dat nou ironisch zijn. Deze kreet werd in
1954 toegevoegd aan de Pledge of Allegiance om de communisten te laten weten dat
God aan de Amerikaanse kant stond. Heeft niets met de Founding Fathers te maken
die inderdaad niet a-religieus waren, maar om de deïst Jefferson bij de
christelijk-joodse traditie in te lijven gaat me wel erg ver.

Daarna bewijs Michael van der Galiën zijn vaker blijkende onkunde door de
Duitsers en de Fransen tijdens de Tweede Wereldoorlog samen Kerst te laten
vieren. Dat deden ze, dacht ik, één keer, maar tijdens de Eerste Wereldoorlog.

Ten slotte eindigt Derk Jan Eppink zijn altijd inzichtrijke column met de
woorden 'Het is een rendez-vous avec l'histoire'. Imponerend, maar ik ken de
kreet alleen in de versie van Franklin Delano Roosevelt die zijn achterban in
1936 voorhield dat ze een 'rendez vous with destiny' hadden. Veel mooier en ook
veel toepasselijker op Eppinks verhaal. Misschien kan hij volgende keer nog eens
uitleggen hoe FDR Amerika redde van zijn eigen slechtste impulsen.

Geschiedenis, altijd lastig.

Frans Verhagen, Amsterdam, auteur van De Founding Fathers

Vuile VW

Ik geef die Volkswagenrijders die hun auto niet laten updaten groot gelijk. Het
enige te verwachten effect is dat hun motor in de zeldzame testcondities, die
bij gewoon gebruik niet optreden, vuiler gaat lopen. Bij het overige gebruik zal
de motor niet veel schoner kunnen worden. Het feit dat Volkswagen geen
dieselmotor kon bouwen die bij dagelijks gebruik aan de uitstooteisen voldeed,
was nu juist de reden om de misleidingssoftware in te bouwen.

En met software kun je nu eenmaal niet zorgen dat bij een sterk verlaagd
brandstofgebruik, wat wél zou zorgen voor minder CO2-, NOx- en roetuitstoot,
evenveel vermogen beschikbaar is. Dat laten de natuurwetten niet toe. Kortom,
die software-update heeft vooral een symbolische functie.

Huibert van Deursen, Den Haag

Regels zijn regels?

Halbe Zijlstra: 'RTL heeft tijdens het spel de regels veranderd' (Ten eerste, 15
februari). Wat is dan: afspreken dat AOW vanaf 65 start...?

Vincent van Ginneke, Almere

Homo's en Valentijn

Dinsdag stond in de landelijke kranten paginagroot een op het eerste oog
sympathieke Valentijnsboodschap van de SGP: Kies elkaar. Volgens de SGP is een
stabiele relatie, gebaseerd op liefde en trouw, namelijk één van de kostbaarste
dingen in het leven. Tja, daar kan men het moeilijk niet mee eens zijn,
nietwaar?

Maar wat daar niet bij wordt gezegd is dat de SGP een dergelijke relatie alleen
reserveert voor heteroseksuele stellen. Homo's moeten van de SGP hun leven in
eenzaamheid slijten. Dat maakt die o zo liefdevolle boodschap van deze
christelijke partij nogal hypocriet en vals.

Fred Sevriens, Den Haag

Normaal

Wat goed dat RTL zich niet laat gijzelen door calculerende politici en het
verkiezingsdebat doorzet. Dat vind ik normaal!

Eric Meier, Hoofddorp




Bekijk de oorspronkelijke pagina: ,

LOAD-DATE: 17 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               26 of 65 DOCUMENTS



                                 de Volkskrant

                           16 februari 2017 donderdag

DAGBOEK

SECTION: V DIDU; Blz. 20

LENGTH: 293 woorden



HIGHLIGHT: Homo's vind je onder rijke lui, niet bij het gewone volk.


DiDu



San Antonio, 16 februari 1974

Zeer laat komen de soldaten rond met de Peugeot en krijgen we weer bonen met
soep. Ze zien er dronken uit en vertellen dubbelzinnige grappen die wij niet
kunnen volgen. We weten niet of ze te vertrouwen zijn of niet. We lachen flauw.



'Zijn hier flikkers?', vraagt er een. 'Wij zijn allemaal getrouwde mannen',
antwoordt Ramón, die het opvat als een grap. 'Ik heb veertien kleinkinderen.'
'En er zijn geen flikkers bij, opa?'

Don Ramón verdedigt zich en zegt dat het volk geen flikkers voortbrengt, dat je
die alleen bij de rijken vindt. De soldaat kijkt ons een voor een aan, alsof hij
ergens feminiene trekken zoekt. Mijn sandalen vindt hij aanvankelijk verdacht,
maar mijn voeten zijn zo vuil dat de illusie vervaagt. Ze smakken de deur dicht.


Rond drie uur 's middags horen we een voertuig het kamp oprijden. Opeengepakt
rond de spleten van het rechtervenster zien we dat er een nieuwe groep
gevangenen is aangekomen. Ze hebben dezelfde witte blinddoeken om, staan met hun
gezicht naar de palissade, met hun armen gestrekt en hun benen wijd. Ze laten ze
lang in die houding staan.

De deur gaat met een klap open en iemand wordt naar binnen geduwd. Ze hebben hem
nog maar net zijn blinddoek afgenomen, hij weet niet waar hij is en wie wij
zijn. Ten slotte kijkt hij ons vol wantrouwen en afkeer aan. Nee, hij wil niet
bij ons komen zitten. Hij begrijpt niet waarom wij niet de gewone misdadigers
zijn die wij lijken.

Het denkbeeld om zijn situatie te associëren met de onze, wijst hij af. Hij is
een speciaal geval.

---

Hernán Valdés (1934), Chileens schrijver, gearresteerd na de staatsgreep tegen
Allende. Uit Dagboek uit een Chileens concentratiekamp. Vertaling Alex
Verstringe. Van Gennep, 1976.




Bekijk de oorspronkelijke pagina:

LOAD-DATE: 15 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               27 of 65 DOCUMENTS



                                 de Volkskrant

                            14 februari 2017 dinsdag

Naar Rusland gevlucht om de moslims

BYLINE: DOOR TOM VENNINK

SECTION: Ten Eerste; Blz. 8, 9

LENGTH: 726 woorden



HIGHLIGHT: Tientallen Franse katholieken zijn de afgelopen jaren naar Rusland
geëmigreerd. Ze voelen zich niet meer thuis in West-Europa. Terug willen ze
niet: 'Rusland is een homogene natie.'


De Saint Louis-kerk in het centrum van Moskou loopt zondagochtend vol met
immigranten. Op het eerste gezicht geen mensen die iets te maken hebben met
vluchtelingenstromen uit islamitische landen. Dit zijn katholieken uit
Frankrijk, die in zondagse kleren met Franstalige psalmen meezingen.



Maar ga na de dienst met ze praten en moslimimmigratie komt al snel aan bod. De
komst van moslims naar Frankrijk is voor hen een belangrijke reden waarom ze
niet meer in hun eigen land wonen - Frankrijk voelt niet meer als thuis.

Dat gevoel is zo sterk dat ze de afgelopen jaren naar Rusland uitweken. Terug
naar Frankrijk willen ze niet: Rusland bevalt goed. Zo goed dat een deel van de
groep probeert om per decreet van president Poetin een Russisch paspoort te
ontvangen.

De groep bestaat uit enkele tientallen Franse katholieken. Ze verhuisden van
verschillende plekken in Frankrijk naar grote steden in Rusland. Met name naar
Moskou. Daar treffen ze elkaar in de centrale wijk Tsjistyje Proedy (Schone
Vijvers) met haar boulangeries, het Franse Alexandre Dumas Lyceum en de Saint
Louis-kerk. Een andere populaire ontmoetingsplek is café Normandie-Niemen,
vernoemd naar het Franse squadron dat in de Tweede Wereldoorlog aan de zijde van
de Sovjet-Unie streed.

In de afgelopen maanden zocht de Volkskrant de Fransen op om te begrijpen waarom
ze zich niet meer op hun gemak voelden in Frankrijk. En waarom ze dat gevoel in
Rusland wel krijgen. Frankrijk en Rusland schetsen ze op gevoel en op basis van
hun directe omgeving. In Rusland is dat vaak een grote stad met de hoogste
levensstandaard van het land.

Frankrijk komt naar voren als een land in verval. Een land waarin de Fransen
zich onveilig voelen op straat. De recente terroristische aanslagen worden
genoemd als bewijs dat de regering de controle kwijt is op het immigratiebeleid.
Ze storen zich aan de progressieve agenda van de Franse regering: het
homohuwelijk en campagnes voor anticonceptie passen niet in hun conservatieve
wereldbeeld. Spreken ze zich uit, dan hebben ze niet het gevoel dat de
'mainstreammedia' hun zorgen serieus neemt.

In de gesprekken komt geregeld de naam Marine Le Pen voorbij. In Frankrijk is
het controversieel om steun voor haar uit te spreken, klinkt het in de groep.
'Als je haar naam uitspreekt, hoor je er voor veel mensen in Frankrijk niet meer
bij', zegt Jean-Stéphane Betton, leraar geschiedenis op het Alexandre Dumas
Lyceum en actief in de Saint Louis-kerk.

Hij en anderen in de groep kennen de Le Pens persoonlijk en staan achter de
ideeën van Front National. Enkelen ontmoetten Marion Maréchal-Le Pen,
fractiegenoot en nicht van Marine, toen zij in november Moskou bezocht en
cadeaus uitwisselde met Russische parlementariërs - de band tussen Front
National en de Russische politiek is hecht.

In Rusland voelen de Fransen zich meer op hun gemak. Ze vinden zich in het
christelijke karakter van het land en de conservatieve wind die er waait.

Twintig tot dertig van de Fransen zijn betrokken bij een procedure om een
Russisch paspoort te ontvangen, per decreet van president Vladimir Poetin.
Poetin deelde de afgelopen jaren paspoorten uit aan onder meer de Franse acteur
Gérard Depardieu, de Amerikaanse hollywoodster Steven Seagal en de Amerikaanse
wereldkampioen boksen Roy Jones Jr. Het zou de eerste keer zijn dat Poetin per
decreet paspoorten uitgeeft aan een groep 'gewone' burgers.

'Het zou een provocatie zijn aan de Franse regering', zegt Jean-Stéphane Betton,
die op een paspoort van Poetin hoopt. 'Het hangt af van de politieke
ontwikkelingen.' Als de band tussen Rusland en Frankrijk verslechtert,
bijvoorbeeld door de verkiezing van een socialist als Franse president, groeien
hun kansen, denken de Fransen.

Sommigen in de groep noemen zich dissidenten van het Westen. 'De dissidenten
gingen altijd van het oosten naar het westen', zegt Guillaume, die zijn
achternaam wegens privacyoverwegingen niet in de krant wil. 'De dissidenten van
nu zijn mensen als wij. En wij gaan juist van west naar oost.'

Dat wil niet zeggen dat er andersom geen verkeer is. Vorige maand zei de
Russische politieke kunstenaar Pjotr Pavlenski asiel aan te vragen in Frankrijk.
De felle criticus van het Kremlin wordt in eigen land beschuldigd van
verkrachting. Een leugen van de geheime diensten om van hem af te komen, meent
Pavlenski.




Bekijk de oorspronkelijke pagina: ,

LOAD-DATE: 13 February 2017

LANGUAGE: DUTCH; NEDERLANDS

GRAPHIC: 'Rusland koestert zijn christelijke traditie nog'Vincent Gueret (45)
emigreerde in 2014, kwam uit NantesVincent Gueret woont in Sint-Petersburg'Als
Fransman had ik het gemaakt in Amerika. Ik had een succesvol bedrijf opgezet,
een eigen huis in Californië, twee auto's. Maar toen begon de crisis in
Oekraïne.Op skivakantie werd een vriendin woest op me omdat ik een muts droeg
met een Russisch embleem, een oud souvenir. Ze zei: 'Russen zijn krankzinnig,
Poetin is een moordenaar.' We kregen ruzie.Diezelfde avond zat ik in New York in
een restaurant waar CNN aanstond. Ik hield vroeger van CNN. Maar er stond nu met
grote letters: gaat Rusland Oekraïne binnenvallen? Met zo'n CNN-specialist erbij
die vertelt dat de Krim nooit Russisch was. Al het nieuws over Rusland was
negatief, en de mensen om mij heen namen het allemaal als waarheid aan.
Probeerde ik het te nuanceren, dan kreeg ik te horen: je bent zeker een van die
Poetin-boys. Toen werd ik bang.Terug naar Frankrijk was ...
'Ik voel me veiliger in Moskou dan in Parijs'Stanislas de Lassus Saint-Geniès
(28) emigreerde in 2014, kwam uit avignonStanislas de Lassus Saint-Geniès woont
in Moskou'Ik vond het niet fijn om te zien hoe mijn land ten onder gaat.
Frankrijk verliest zijn geest en identiteit. Op school leer je niet meer om
trots te zijn op Frankrijk. Mensen gaan niet meer naar de kerk.Ik weet nog goed
hoe Kerst in Parijs eruitzag toen ik een kind was. Je zag de heilige maagd,
Christus, Jozef. In de etalage van de Galeries Lafayette had je van die
prachtige poppetjes en de kerstman. Dat was de kerstsfeer die ik mooi vond. Dat
is weg. Het is geen Kerst meer in de Galeries Lafayette.We wensen elkaar geen
prettige Kerst meer, maar prettige wintervakanties. Kerststalletjes zijn
verboden in publieke gebouwen.De regering kan niet omgaan met moslimimmigratie.
Ze verstoppen de Franse christelijke wortels en vragen moslims om niet te veel
moslim te zijn. En dan maar hopen dat mensen met elkaar ...
'In mijn land krijg je als buitenlander voorrang'Guillaume (31) Emigreerde in
2013, kwam uit ParijsGuillaume woont in Moskou'Wanneer ik besloot dat ik niet
langer in Frankrijk kon blijven? Toen mijn dochter werd geweigerd bij de
openbare kinderopvang in Parijs. Ik verdiende te veel, zeiden ze. Ik moest maar
een privéopvang zoeken. De mensen voor mij kregen wel een plek. Een
immigrantenfamilie. Ik dacht: wat is dit? Ik ben Frans, ik betaal al jaren
belasting. Deze mensen zijn niet Frans. Weet je wat de vrouw van de kinderopvang
zei? U hebt geluk om Frans te zijn, u moet niet klagen. Toen realiseerde ik me
dat je in mijn land voorrang krijgt als je buitenlander bent.Ik voelde me al
langer niet prettig in Frankrijk. Mijn vrouw werd lastiggevallen op weg naar
haar werk. Ja, door mensen die er anders uitzien dan wij. De aanslagen in Parijs
hebben bewezen dat Frankrijk totaal geen controle heeft over immigratie. Maar
als je zegt dat je tegen migratie bent, dan ben je meteen e...

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               28 of 65 DOCUMENTS



                                 de Volkskrant

                            13 februari 2017 maandag

Doorpakweken

BYLINE: TOINE HEIJMANS

SECTION: Opinie en Debat; Blz. 17

LENGTH: 791 woorden



HIGHLIGHT: Hoe een gemeente probeert nader tot de burger te komen


Column in Duiven


Vanavond heet de burgemeester Rik. De wethouder heet Johannes. De
gemeenteraadsleden heten Jasper, John en Piet. Even normaal doen: gewoon
handgeschreven voornamen op een stickertje op de borst.

Hier gaat de gemeente Duiven nader tot de burger komen.

Het is in een leegstaande winkel in de winkelstraat. Tweehonderd door loting
uitverkoren gewone burgers kregen een uitnodiging, twintig zijn gekomen. De
vraag is wat er beter kan en ik zit aan tafel bij Judith, Eefje en Teun (de
bewoners), John, Jasper en Piet (de gemeenteraadsleden) en Johannes (de
wethouder).



Ze kijken naar een groot papier. Daar komt op wat beter kan. Teun vertelt over
een probleem in de Leeuwerikstraat, Duiven Oud-Zuid, hij is er twee keer voor
naar de gemeente geweest maar zonder resultaat. 'Daar is een boom met eromheen
wat plantjes en struikjes en wat doen de kinderen? Die trekken het eruit en nu
is het een honden-wc. En als je er wat van zegt, krijg je een grote mond van die
blagen.'

John: 'Heeft u een idee wat we eraan kunnen doen?' Teun: '2 vierkante meter
bestraten, meer is 't niet.' John laat zijn viltstift zweven boven het papier:
'Het valt me op dat u al naar de gemeente bent geweest. Zal ik dit opschrijven
als: na melding geen terugkoppeling?'

Teun zwijgt. Jasper: 'Doe maar: na initiatief geen terugkoppeling.'

Hier gaat de kloof krakend open, diep en wijd. Duiven heeft 25 duizend inwoners,
ze noemen het een dorp, maar zelfs deze volksvertegenwoordigers cirkelen als
verre planeten om het volk. Teun zegt: 'Ik ben niet zo'n prater en niet zo
gestudeerd' - hij denkt dat raadsleden in dienst zijn bij de gemeente. 'Is dat
niet zo dan?'

John: 'Het is eigenlijk liefdewerk.' Eefje: 'Maar mensen kijken heel erg tegen
jullie op.' John: 'Dat zou niet moeten.' Jasper: 'Zullen we 'drempel'
opschrijven?'

Jasper is van de PvdA. Later zegt hij: 'Mensen denken dat politiek heel
ingewikkeld is. Ze hebben het beeld dat wij geleerden zijn; ze kijken naar
lokale politici zoals ze naar de Tweede Kamer kijken. Hogere politiek. Terwijl
je in hetzelfde dorp woont.'

Aan de andere kant: als je tweehonderd burgers uitnodigt om te praten, komen er
twintig.

Duiven is een forensendorp dat een tijdlang uit zijn voegen groeide, wat niet
goed was voor het gemeenschapsgevoel, maar het kent nog steeds een jaloersmakend
verenigingsleven. Zes muziekverenigingen, bijvoorbeeld. Toch wil de gemeente
dichter bij de burger en daar zijn de 'Duivense Dialoog- en Doorpakweken' voor
bedacht: DDDW. Opmaat tot meer democratische renovatie: vanaf dit voorjaar
worden de commissievergaderingen van de raad omgebouwd tot 'gesprekstafels' met
een door loting vastgestelde groep burgers. Loting, anders zie je altijd
dezelfde gezichten. 'We willen', zegt burgemeester Rik, 'beter weten wat de
mensen beweegt.' Het blijft experimenteren, zegt hij erbij: 'Je wil de raad meer
meenemen naar de voorkant van het proces. Maar hoe ga je daarmee om?'

Eefje onderhoudt met haar buren een hoekje plantsoen in Duiven-Zuidoost, er
staan hortensia's in, 'zo voorkomen we dat het een hondentoilet wordt'. Maar als
de gemeentemaaier komt, maait -ie alles weg. 'Je moet óveral toestemming voor
hebben', zegt ze. 'Zelfs een wijntje schenken aan buren voor een spontane
straatborrel mag niet zomaar.'

Wethouder Johannes (CDA) knikt. Hij is de man van het volk, met in zijn
portefeuille overheidsparticipatie, actief burgerschap en de
transformatiedialoog. Als ik hem spreek in de kantlijn van de avond, gaat hij
vol te biecht. 'De bureaucratie heeft een prijs. We zijn verkokerd. We zitten
vast aan kaders en patronen, we moeten leren dat los te laten. De samenleving
heeft heel goede ideeën, maar door onze kaderstellende taak zien we dat niet. We
verkrampen. Nu is het: wij weten wat goed is voor de burger. Het moet worden:
wij regelen dat.'

Hij is niet de enige wethouder met die overtuiging. De Vereniging van
Nederlandse Gemeenten bedacht er al een Ontwikkelagenda voor. De democratie
heeft het moeilijk, leve de democratie.

Als ik Johannes vertel dat de website van Duiven nou niet de meest
gebruiksvriendelijke is - de Doorpakweken zijn er alleen te vinden voor de
volhouder - volgt een mea culpa. 'In communiceren zijn we ook heel slecht.
Mensen zitten op Facebook, wij moeten daar ook zijn.'

Sluiten ze de avond af met het pitchen van de inbreng van de burger: de gemeente
moet snippergroen verkopen en van de opbrengst een kunstwerk laten maken, de
gemeente moet CO2-neutraal worden, de gemeente moet de hokjes overstijgen waarin
mensen met een beperking geplaatst worden.

Als dank krijgt iedereen een cadeautje mee naar huis: een potje veerkracht.

'De samenleving heeft heel goede ideeën, maar door onze

kaderstellende taak zien we dat niet'




Bekijk de oorspronkelijke pagina:

LOAD-DATE: 12 February 2017

LANGUAGE: DUTCH; NEDERLANDS

GRAPHIC: Posters aan de muur van de Duivense Doorpakweken.
Wat er beter kan: van links af: bewoners Judith, Eefje en Teun, raadsleden John
en Jasper.
Wethouder Johannes (links) en burgemeester Rik.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               29 of 65 DOCUMENTS



                                 de Volkskrant

                            10 februari 2017 vrijdag

De Italianen hebben het allemaal al meegemaakt

BYLINE: JARL VAN DER PLOEG

SECTION: Ten Eerste; Blz. 5

LENGTH: 805 woorden



HIGHLIGHT: De wereld blijft zich verbazen over Trump, maar veel Italianen hebben
juist een sterk déjà-vu-gevoel.


Vier gelijkenissen Tussen trump en Berlusconi

'Er zijn zeker vergelijkingen tussen ons beiden te trekken', zei de voormalige
Italiaanse premier Silvio Berlusconi in een recent interview over Donald Trump,
om direct daarna weer over zichzelf uit te weiden. Beide populisten verdienden
hun geld in de vastgoedwereld, trouwden meerdere vrouwen en leven in constante
onmin met zowel hun dunne haar als hun eigen ego's, aldus Corriere della
Sera-columnist Beppe Severgnini. Het sterke déjà-vu-gevoel dat veel Italianen
sinds twee weken ervaren, gaat verder dan kapsels alleen. Er is zelfs een
vleugje genoegdoening te bespeuren. Vier vergelijkingen.

1 Ondermijning rechterlijke macht

Vooral de afgelopen Amerikaanse week was er voor Italianen een van herkenning.
Net als Trump had Berlusconi een problematische relatie met de rechterlijke
macht.

'Berlusconi gebruikte zijn politieke macht meermaals om zichzelf tegen rechters
te beschermen', schrijft Berlusconi-kenner Severgnini in een recent
vergelijkingsartikel over beide leiders. Dat was nodig want voor iemand met zo'n
hekel aan rechters als Berlusconi, zag hij er behoorlijk veel in zijn leven. Ze
zagen hem niet alleen geregeld in hun rechtszalen, ook veroordeelden ze hem
meermaals, onder meer voor het omkopen van weer andere rechters. Gevraagd naar
een reactie gaf Berlusconi in zo'n situatie altijd hetzelfde antwoord: de
rechter in kwestie is een stiekeme communist, net als de openbaar aanklager, en
moet daarom zo snel mogelijk zijn toga inleveren.

2 Seksistische racisten

'Toen er in een enquête de vraag stond of vrouwen seks met mij zouden willen,
antwoordde 30 procent ja. De overige 70 procent zei: wat, alweer?' Het is iets
spitsvondiger geformuleerd dan Trump's 'grab 'em by the pussy', maar ook
Berlusconi's carrière is doorspekt van seksisme. In woord en daad. Zo start
binnenkort de alweer vierde rechtszaak over de minderjarige prostituee met wie
hij seks had op een van zijn bunga-bungafeestjes.

Hetzelfde geldt voor zijn continue stroom van racisme tegenover eerst zigeuners
en later migranten. Bunga bunga, zei Severgnini ooit, is het geluid van
miljoenen Italianen die, uit pure radeloosheid, hun hoofd tegen de muren bonken.
Volgens hem komt precies hier ook het huidige gevoel van genoegdoening vandaan.
'Tijdens de Berlusconi-jaren was Italië het pispaaltje van Europa', schrijft
hij, 'vooral de Amerikanen zagen het als taak ons heel vaak en op neerbuigende
wijze uit te leggen dat zij nooit een man zouden kiezen die vrouwen als
seksspeeltjes behandelt.'

3 Vijanden van de pers

Zowel de drievoudig Italiaans premier als de 45ste president van Amerika danken
hun opkomst grotendeels aan het kundig bespelen van de media. Ze doen dat op
twee manieren, schrijft Berlusconi-biograaf Alexander Stille op nieuwssite The
Intercept. Enerzijds hebben ze grote en machtige kanalen tot hun beschikking om
hun eigen boodschap te verkondigen, anderzijds vallen ze onwelgevallige
journalisten frontaal aan.

Ook het gebruik van 'alternatieve feiten' is een bekend fenomeen in Italië. 'Ik
herinner mij een tv-debat uit zijn eerste verkiezingscampagne', schrijft Stille.
'Zijn tegenstander wees hem op inconsistenties in zijn economische programma,
waarop Berlusconi hem onderbrak en over de vele successen van AC Milan begon.
'Voordat je met mij de strijd aangaat over economie, is het misschien verstandig
eerst eens wat nationale titels te winnen.' Hoewel het totaal irrelevant was,
gaf de opmerking toch het gevoel alsof Berlusconi de discussie gewonnen had.
Alsof hij een onaantastbare waarheid had gedeponeerd.'

4 Allemansmiljardairs

Berlusconi staat een paar plekjes hoger op de Forbes-lijst van rijkste mensen
ter wereld, maar hij is dan ook tien jaar ouder dan Trump. Verder is hun
zakelijk verleden opvallend vergelijkbaar, schrijft biograaf Stille. Beiden
verdienden hun eerste geld in de vastgoedwereld en als politici cultiveren
beiden hun verleden als supersuccesvolle zakenman. Maar ze kampen ook met
hetzelfde probleem: belangenverstrengeling.

Berlusconi loste dat jaren geleden op door delen van zijn bedrijvenconglomeraat
over te hevelen naar zijn kinderen of te 'verkopen' aan zijn broer. Op de
achtergrond bleef hij aan de touwtjes trekken. Sterker: tijdens zijn zeventien
jaar aan de macht voerde hij meerdere wetten door waar bijna alleen zijn eigen
bedrijven van profiteerden. Omdat hun kiezers ze dat nauwelijks kwalijk lijken
te nemen, noemt Stille mannen als Berlusconi en Trump allemansmiljardairs: 'hele
rijke mannen die beleid maken waar vooral hele rijke mannen van profiteren, maar
dat met zo'n retoriek doen dat ook de worstelende leden van het gewone volk zich
erin herkennen.'

Ook het gebruik van 'alternatieve feiten' is een bekend fenomeen in Italië

Net als Trump had Berlusconi een problematische relatie met rechters




Bekijk de oorspronkelijke pagina:

LOAD-DATE: 9 February 2017

LANGUAGE: DUTCH; NEDERLANDS

GRAPHIC: Donald Trump
Silvio Berlusconi

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               30 of 65 DOCUMENTS



                                 de Volkskrant

                            8 februari 2017 woensdag

Laat de wereld zien uit welk hout je bent gesneden

BYLINE: IZZ AD-DIN RUHULESSIN IS PUBLICIST.

SECTION: Opinie en Debat; Blz. 23

LENGTH: 854 woorden



HIGHLIGHT: Discriminatie


Ik heb mijn moeder veel te lang niet bezocht en ben blij om haar weer te zien.
Ze vindt de bloemen die ik heb meegebracht mooi. We besluiten om een pizza te
bestellen. Dat is in de loop der jaren bij ons een soort van
zaterdagavondtraditie geworden. Er is geen cola meer, dus ik ga naar de Coop om
boodschappen te doen. Als ik de tuin uit loop hoor ik mijn moeder nog roepen of
ik een toetje wil meenemen.



Mijn cola en ijs liggen op de band. Ik ben de eerstvolgende klant. Een
beveiliger komt in mijn personal space staan. Hij zegt dat ik mijn capuchon en
pet moet afdoen. Ik zeg dat ik dat liever niet wil en vraag hem om de reden
daarvoor. De blikken van de Syriërs, die bij de kassa aan de overkant staan,
vertellen mij dat ik me beter gedeisd kan houden. De beveiliger beweert dat dit
de huisregels zijn.

Ik wil de huisregels op papier zien. Hij zou het net zo goed ter plekke kunnen
verzinnen, net zoals die portiers die altijd zeggen dat ik de verkeerde schoenen
aan heb. De beveiliger antwoordt dat hij dit niet op papier hoeft te zetten en
dat ik hem provoceer. Ik vraag hem om zich te legitimeren en ook daar weigert
hij aan mee te werken. Hij komt nauwelijks uit zijn woorden, maar ik begrijp dat
hij mij vordert om de winkel te verlaten. Terwijl de beveiliger mij naar buiten
duwt, zeg ik dat ik een manager wil spreken.

De discussie zet zich voort op de openbare weg. Ik begrijp dat de beveiliger mij
'aanhoudt' voor huisvredebreuk als ik weer naarbinnen stap. Hij zegt dat hij wil
dat ik wegga. Ik zeg dat ik een manager wil spreken. Blijkbaar is de beveiliger
nu ook een bevoegd opsporingsambtenaar, maar ook daarvoor ontbreekt legitimatie.
'Rot op, nu', is zijn antwoord. Ik zeg nogmaals dat ik een manager wil spreken.
De beveiliger gaat de winkel terug in en overlegt wat met zijn collega's. Ik
hoor hem roepen dat het alarmnummer gebeld moet worden omdat ik word
aangehouden. Vervolgens stormt hij weer naar buiten.

De ijskoude tegels schuren tegen mijn knieën. Aanvankelijk kan ik het voordeel
van een nekklem wel inzien, omdat die voorkomt dat ook mijn gezicht tegen
diezelfde tegels zou schuren. Ik vraag de beveiliger op grond van welke
bevoegdheid hij dit geweld toepast. Hij zegt dat dit geen geweld is. De spanning
op mijn longen neemt toe. De arm om mijn keel spant zich aan nadat ik heb
verteld dat ik een longaandoening heb (terugkerende klaplong, zestien keer) en
op dit moment in een risicovolle houding lig. Wanneer beide longen het begeven
is dat dodelijk.

Een kinderstem vraagt wat er aan de hand is. Ik probeer te vertellen dat ik van
deze meneer blijkbaar geen cola en ijs mag kopen, maar de arm om mijn keel spant
zich nog verder aan om te voorkomen dat ik praat. Ik spoor hem op sarcastische
wijze aan om door te gaan. Laat de hele wereld zien uit wat voor hout je
gesneden bent. De beveiliger weet niet dat ik Facebook-live heb aangezet. Het
wordt zwart voor mijn ogen. Het surrealistische gevoel van blijdschap om het
arriveren van de politie is van korte duur. Dit vernederende en traumatiserende
moment is het resultaat van mijn eigen provocaties, aldus de agenten. Ze stellen
geen verder onderzoek in. Ik wil aangifte doen, maar mijn beste vriend in
uniform zegt dat ik daarvoor een afspraak moet maken.

Het is nu maandagochtend. Zou ik een van de mensen zijn die volgens de premier '
gewone Nederlanders' beschuldigt van racisme? Ik weet het niet. Deze lachende
lul hoeft er vast geen rekening mee te houden dat vragen om een manager hem aan
het ontvangende eind van potentieel dodelijk geweld kan plaatsen.

Dinsdag. De Coop heeft nog niet gereageerd op mijn verzoek tot contact over dit
incident. Gelukkig betreurt de supermarktketen het voorval, zo vertelt een
journalist van De Stentor mij. Later die dag krijg ik zelf ook een reactie,
waaruit ik kan vernemen dat de beveiliger 'adequaat' handelde, op basis van de
'instructies' die zijn opgesteld naar aanleiding van 'vervelende en bedreigende
voorvallen' in het verleden. Ervan uitgaande u hiermee voldoende geïnformeerd te
hebben. Nee, dat heeft u niet! Op mijn verdere vragen zal ik twee weken later
nog steeds geen reactie hebben. De volgende dag lees ik in De Stentor dat de
politie zegt dat beide partijen geen aangifte wilden doen.

Om zelf vernederd en als een beest tegen de straatstenen gedrukt te worden is
niet het pijnlijkste. Dat moet je gewoon voor het team incasseren. Het
pijnlijkste is dat er nog honderdduizenden andere burgers zijn, met dezelfde
kleur ogen als ik, die dit soort ervaringen wekelijks, zo niet dagelijks hebben.
Die ní­ét Sultan Izz ad-Din Ruhulessin zijn en ní­ét schrijven in nationale
kranten. Die geen contacten hebben in de politietop of het politieke
establishment. Dáárom moeten degenen die dat wel hebben loyaliteit tonen aan de
straat die hen gemaakt heeft. Om te voorkomen dat de volgende generatie het ons
kwalijk neemt dat zij hetzelfde leed moet ondergaan.

Laat zien uit wat voor hout je gesneden bent.

Je doet een boodschap en even later lig je op de grond. Zo voelt vernedering,
alledaags racisme.

Aanvankelijk kan ik het voordeel van de nekklem wel inzien




Bekijk de oorspronkelijke pagina:

LOAD-DATE: 7 February 2017

LANGUAGE: DUTCH; NEDERLANDS

GRAPHIC: Een klant bij de Coop in Eefde rekent een pakje sigaretten af.
Izz ad-Din Ruhulessin

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               31 of 65 DOCUMENTS



                                 de Volkskrant

                            7 februari 2017 dinsdag

Informatie is overal, maar wat is betrouwbaar?

BYLINE: DOOR IRIS KOPPE

SECTION: Ten Eerste; Blz. 13

LENGTH: 913 woorden



HIGHLIGHT: Kiezers informeren zich met behulp van veel bronnen. Sociale media
mijden zij steeds vaker omdat daar veel 'nepnieuws' op staat, zoals zij tot hun
schade en schande ondervinden.


De zwevende kiezer over nepnieuws

'Kijk goed of je berichten over politici wel kunt vertrouwen'

Robbert Arentz (32), Ulft
Zweeft: tussen alle partijen aan de linkerkant

'Ik haal het nieuws overal vandaan waar het me maar wordt aangeboden. De laatste
tijd vooral van Blendle en Facebook. Ik kijk wel altijd meteen of de artikelen
afkomstig zijn van een bron die ik vertrouw. Als dat niet zo is, dan heb ik het
ook vrij snel door. Als ik twijfel check ik de hoax-wijzer op Facebook. Er ging
een keer een bericht op sociale media rond over Sylvana. Dat zij de Efteling zou
willen sluiten vanwege een aantal racistische attracties. Ik werd meteen boos en
ik dacht 'wat een onzinbericht'. Dat bleek het ook te zijn. Zo schadelijk voor
Sylvana! Juist in deze tijd is het belangrijk dat mensen goed kijken naar waar
een stuk vandaan komt en alleen echt nieuws delen. Helaas kan onzin zich
tegenwoordig via het internet waanzinnig snel verspreiden.'

'lk zie in de krant regelmatig dingen staan die niet kloppen'


Marlies Olde Monnikhof (47), Gendringen
Zweeft: tussen VVD en CDA

'Ik lees het nieuws over mijn eigen sector - ik ben veearts - altijd met extra
belangstelling. In de krant zie ik regelmatig dingen voorbij komen die net niet
of helemaal niet kloppen. Zoals bijvoorbeeld dat 'al het vlees dat we eten
antibiotica en hormonen bevat'. Dan rijzen de haren mij te berge, want dit is
pertinent onwaar. Wat me verontrust, is dat dit dus om artikelen over mijn eigen
vakgebied gaat. Daar kan ik de onjuistheden nog wel uithalen. Maar bij stukken
over andere onderwerpen zie ik die fouten waarschijnlijk niet eens. Alles wat op
sociale media verschijnt neem ik met een korrel zout, dat zijn gewone burgers
die daar dingen posten, geen journalisten. Al weet ik dat journalisten ook niet
altijd wetenschappers zijn en dat ik misschien soms actiever op zoek zou moeten
naar een tegengeluid.'

'Een bericht op Facebook bleek niet te kloppen. Het was satire'

Eliza Zmijewska (61), Amsterdam
Zweeft: tussen D66 / PvdA / Partij voor de Dieren

'Ik lees verschillende kranten en kijk programma's als Nieuwsuur om bij te
blijven. Maar een keer ben ik ongelooflijk in de zeik genomen door 'nepnieuws'.
Ik las een artikel over een meisje dat voor abortus had gekozen omdat er op
Facebook te weinig likes waren gekomen op haar zwangerschap. Dat bericht greep
me ontzettend aan. De dag erna zat ik in Polen bij familie en vertelde ik hun
over dit meisje en haar abortus. Ook zij waren erg geschrokken. Ik weet nog dat
ik toen dacht 'de wereld wordt steeds onbegrijpelijker voor mij'. Achteraf bleek
dat artikel satire en van De Speld afkomstig. De Speld bestond toen nog niet zo
lang en ik nam alles wat ik daarvan las voor echt nieuws aan. Nou, daarna dus
nooit meer!'

'Er verschijnt veel nepnieuws. Ik ben altijd op mijn hoede'

Enrico Tempert (37), Nijverdal

Zweeft: tussen SP / PVV / PvdA / D66

'Ik lees veel nieuws op Facebook, vooral over Oekraïne en Rusland. Er verschijnt
veel nepnieuws over die landen, dus ik ben altijd op m'n hoede. Zelf heb ik een
keer per ongeluk een bericht gedeeld op sociale media dat niet bleek te kloppen.
Het ging over Sylvana en dat zij vond dat de Efteling moest sluiten vanwege
racistische attracties. Ik vond het meteen al een raar bericht, maar ik kon me
ook wel weer voorstellen dat Sylvana zoiets zou zeggen. Omdat ik het absoluut
niet met haar eens was, deelde ik het stuk op Facebook. Later bleek het onzin te
zijn. Enerzijds vond ik het vervelend dat ik het artikel gedeeld had. Maar aan
de andere kant was er wel een interessante discussie op gang gekomen onder de
post over Sylvana, met voor- en tegenstanders die reageerden.'

'Bij elk filmpje en elke foto op sociale media kijk ik twee keer of het klopt'

Hadassa de Velde Harsenhorst (26), Utrecht
Zweeft: tussen CDA en GroenLinks

'Ik heb een krantenabonnement en kijk elke ochtend het NOS-journaal. Zo af en
toe koop ik een opinieblad, zoals de Groene Amsterdammer, of lees ik artikelen
op de Correspondent. Tot voor kort keek ik ook vaak op Facebook, maar daar ben
ik huiverig voor geworden. Ik begrijp nu dat ik door bepaalde algoritmen op
Facebook alleen lees wat ik wí­l lezen. Het is niet zo dat dit een neutraal
medium is waarop van alles voorbijkomt. Nee, Facebook heeft een agenda en wil
bezoekers zo lang mogelijk vasthouden door nieuws voor te schotelen wat in hun
straatje past. De verkiezing van Trump heeft me in die zin behoorlijk wakker
geschud. Bij elk filmpje en bij elke foto op sociale media kijk ik nu wel twee
keer of het echt is en wel klopt. Mijn internetgebruik is na afgelopen jaar een
stuk bewuster geworden.'

'Ik geloof niets tot ik het in een echte krant heb zien staan'

Ine Kreuk (65), Rotterdam
Zweeft: tussen PVV en 50PLUS

'In de ochtend lees ik altijd De Telegraaf en het AD. Alles wat ik tegenwoordig
op internet zie neem ik met een korrel zout. In principe geloof ik niets tot ik
het in een echte krant heb zien staan. Vooral als er net aanslagen geweest zijn,
zie je een hoop onzin op sociale media voorbij komen. Ook over die halve zool
daar in Amerika gingen er veel onjuiste verhalen rond. Mijn zus kon me vorig
jaar nog weleens bellen en dan zei ze: 'Heb je dit en dit over Hillary gezien?'
Dan zei ik: 'Tien, lees die gekkigheid nou niet. Die mensen die dat schrijven
hebben maar één hersencel. Het is of aangedikt of niet waar.' Zelf zal ik niet
snel iets posten op Facebook. Behalve dan leuke dierenplaatjes. Of foto's van
gevluchte criminelen.'




Bekijk de oorspronkelijke pagina:

LOAD-DATE: 6 February 2017

LANGUAGE: DUTCH; NEDERLANDS

GRAPHIC: Robbert Arentz
Enrico Tempert
Marlies Olde Monnikhof
Hadassa de Velde Harsenhorst
Eliza Zmijewska
Ine Kreuk

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               32 of 65 DOCUMENTS



                                 de Volkskrant

                            6 februari 2017 maandag

Geachte redactie

SECTION: Opinie en Debat; Blz. 19

LENGTH: 749 woorden

Verkiezingswoorden

Ik houd van de verkiezingstijd. Echt. Ik kan geen genoeg krijgen van de
debatten, de praatprogramma's, de peilingen en de analyses in de kranten. Maar
ik heb een ontiegelijke hekel aan verkiezingswoorden. Wat dat zijn?

Hardwerkende Nederlanders (sinds kort ook 'normale' Nederlanders). Inhoud (daar
moet het over gaan). Achterkamertjes (daar gebeurt het kennelijk). Zwaar weer
(daar zitten we in). Uit het dal (daar kruipen we uit). Eigen portemonnee (zie
'dubbel gepakt'). Kruisje (daar moet je tekenen maar doe je niet; je kijkt wel
uit). Stip aan de horizon (die moet je zetten). Je ergens niet in herkennen
('wat ze daar beweren is gewoon gelul'). Verbinden (je moet elkaar niet verrot
schelden). Klip en klaar (zie 'volstrekt helder'). Eigen portemonnee (zie
'dubbel gepakt'). Met de kennis van nu (wat we nooit hadden moeten doen). Over
de eigen schaduw springen (wat anderen juist wel moeten doen). Slager eigen
vlees laten keuren (moet je niet willen). Laat volstrekt helder zijn (zie 'klip
en klaar'). Roer moet om (ook wel 'schoon schip' genoemd). Bij de wortel (waar
iets moet worden aangepakt). Dubbel gepakt (het verkiezingsprogramma van Henk
Krol maar ook van toepassing op ondernemers, studenten, zzp'ers, middeninkomens
en belastingbetalers in het algemeen). Keihard (vooral in combinatie met
'aanpakken'). Geen knip voor de neus waard (ben je als je iets wel/niet doet).
Gaaf (land).



Beste politici van Nederland, mag ik u klemmend verzoeken deze woorden de
komende zes weken (en het liefst ook daarna) niet meer te bezigen. Met dank en
vriendelijke groet,

Frank Noë, Vleuten

Lijst Martin Sommer

Wat jammer dat de termijn van de Kiesraad net is gesloten, want wat zou ik graag
op de Lijst Martin Sommer stemmen!

Eelco Wierda, Amsterdam

Tuchtzaak

Met verbazing las ik de berichtgeving over de tuchtzaak tegen de longarts uit
het Tergooi Ziekenhuis in Hilversum (Ten eerste, 4 februari). De opleiding tot
medisch specialist duurt zes jaar. Het is vanzelfsprekend dat arts-assistenten
die tot medisch specialist worden opgeleid, niet dezelfde kennis en ervaring
hebben als een medisch specialist. Daar is die opleiding voor. Een
arts-assistent moet dus over alle patiënten met een ziektebeeld dat hij of zij
niet begrijpt, overleggen met zijn of haar supervisor. Als deze het ziektebeeld
ook niet begrijpt, moet hij of zij de patiënt zelf beoordelen en zo nodig
overleggen met een meer gespecialiseerde collega. Dit is de normale gang van
zaken.

Veel tuchtzaken tegen medisch specialisten die een aan hun arts-assistent
toevertrouwde patiënt niet zelf kwamen beoordelen, resulteerden in een berisping
van een dergelijke medisch specialist.

In de relatie tussen een opleider en zijn of haar arts-assistent is er dan ook
geen sprake van 'bemoeien', maar van superviseren, en het gaat ook niet om een
'collega', maar om een arts-assistent in opleiding. De patiënt die zich tot een
Nederlands ziekenhuis wendt, moet er op kunnen vertrouwen dat hij of zij een
medisch specialistische behandeling krijgt die voldoet aan de internationale
standaard van de medische wetenschap.

Anne-Cornelie de Pont, intensivist, Amstelveen

Opoe

Wat een luxe tegenwoordig dat kinderen kunnen kiezen waar ze met hun (gekke?)
ouders heen moeten als zelfstandig wonen geen optie meer is (Magazine, 4
februari).

Ik herinner mij nog mijn opoe, de oma van mijn vader.

Opoe was wasvrouw en op zestigjarige leeftijd was ze uitgewerkt. Haar lijf was
versleten door het harde werken. Ze ging in een stoel zitten om nooit meer op te
staan. Haar man nam haar taken thuis over. Toen hij stierf werd ze met stoel en
al verhuisd naar het huis van haar oudste dochter. Daar heeft ze nog vele jaren
vanuit haar stoel haar schoonzoon bekritiseerd. Of er nu visite was of niet, die
arme man werd regelmatig de huid vol gescholden. Er deugde niets aan hem. Maar
ja, hij kon opoe niet aan de straat zetten, dus onderging hij lijdzaam de
vernederingen en de scheldpartijen.

Dit speelde zich af in de zestiger jaren van de vorige eeuw. Sindsdien zijn er
godzijdank alternatieven om je ouders onderdak te geven als ze versleten zijn.
Het is tijd voor een positief geluid. Het gaat de goede kant op met de
ouderenzorg: voor elk wat wils.

Lijnie Lutgerink, Meerssen

Veel plezier van uw mening

Godzijdank zijn er De Betrouwbare Mannetjes! (Vonk, 4 februari ).

Inge Miedema, Groningen

Hackers

Is het niet mogelijk om vanuit Nederland terug te hacken naar bijvoorbeeld
Rusland?

W. Hoekstra, Sneek




Bekijk de oorspronkelijke pagina:

LOAD-DATE: 5 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               33 of 65 DOCUMENTS



                                 de Volkskrant

                            6 februari 2017 maandag

Belhamel als bindmiddel

BYLINE: LEEN VERVAEKE

SECTION: V Opening; Blz. 3

LENGTH: 977 woorden



HIGHLIGHT: Voor de liefst 965 kostuums van het plassende jongetje uit Brussel is
een eigen onderkomen ingericht: het museum GardeRobe Manneken Pis.


Een Japanse samoerai of een Spaanse toreador, Elvis Presley of de Kerstman: het
Brusselse beeldje Manneken Pis wordt in de vreemdste uitdossingen gestoken. Het
knaapje heeft bijna duizend kostuums, en sinds afgelopen weekend is daar een
heus museum aan gewijd. Folklore, ja, maar niet achterhaald. Bedrijven,
regeringen en organisaties staan te springen om het beeldje te mogen kleden.



Weer of geen weer, op de hoek van de Eikstraat en de Stoofstraat in Brussel
staat altijd een massa toeristen, samentroepend rond een nauwelijks zichtbaar
monument. Met zijn 55 centimeter wordt Manneken Pis de meest ontgoochelende
toeristische attractie ter wereld genoemd, maar het beeldje blijft onverminderd
populair.

Bijkomende toeristentrekker zijn de kostuums, waarin het plassende ventje zo'n
130 keer per jaar wordt uitgedost. Van nationale klederdrachten tot traditionele
beroepen, van beroemdheden tot stripfiguren, en af en toe een protestpakje voor
het goede doel. In totaal telt de garderobe van Manneken Pis 965 kostuums.

Vroeger was er een honderdtal te zien in een zaaltje van het Museum van de Stad
Brussel, het Broodhuis, maar dat barstte langzaam uit zijn voegen. Morgen opent
daarom een nieuw museum, GardeRobe Manneken Pis, met meer kostuums en mooier
gepresenteerd. In het Broodhuis staat het originele beeldje nog, met uitleg over
zijn geschiedenis.

Het klinkt als folklore, maar in werkelijkheid zijn de kostuums razend actueel.
Het Brusselse stadsbestuur krijgt jaarlijks zestig aanvragen om voor Manneken
Pis een nieuwe outfit te mogen maken, waarvan er vijftien worden gehonoreerd. De
keuze wordt gemaakt door een officiële Adviescommissie voor Manneken Pis en het
College van Burgemeesters en Wethouders.

Wie de selectie haalt, krijgt een boekwerk vol naaipatronen en voorschriften
over weersbestendige materialen. Met zijn onbeweeglijke armpjes heeft Manneken
Pis een lastige pasvorm, reden waarom hij een vaste kleermaker en aankleder
heeft. Gemiddeld wordt twee tot drie maanden aan een kostuum gewerkt, om daarna
één of zelfs maar een halve dag te worden gebruikt.

Waarom al die moeite? Simpel: met al die toeristen is het een manier om op te
vallen, zeker voor goede doelen, zoals met het Pink Ribbonpakje of het
gevangeniskloffie van Amnesty International. De kostuummakers pikken een
graantje mee van de symboolwaarde van Manneken Pis: uitdagend en rebels, maar
nooit aanstootgevend.

'Hij spreekt evenzeer het gewone volk aan als de machtigen op aarde', zegt
Catherine Gauthier, die als wetenschappelijk medewerker van de Brusselse
stadsmusea in de Adviescommissie voor Manneken Pis zetelt. 'Hij draagt kostuums
van koningen, maar ook van mijnwerkers of straatvegers. Iedereen kan zich met
hem identificeren.'

Die verbindende rol speelt Manneken Pis al eeuwen. Zijn oudste kostuums, uit de
17de, 18de en 19de eeuw, waren relatiegeschenken van vorsten en adel aan het
Brusselse stadsbestuur, maar evenzeer een propagandamiddel om sympathie te
wekken bij het gewone volk, door een eerbetoon aan hun geliefde beeldje.

Dat komt ook door de ontstaansgeschiedenis van Manneken Pis, aldus Roel Jacobs,
historisch adviseur van de Brusselse stadsmusea. Terwijl het economische bolwerk
Antwerpen in de 16de eeuw als symbool een krachtpatser als Brabo koos, zocht
Brussel een subtiele manier om zich tegenover de aristocratie in haar stad te
positioneren. Dat werd Manneken Pis: nederig, maar met een stout kantje. Jacobs:
'Het was een manier van de Brusselaars om met zichzelf te lachen, maar er toch
te staan.'

Dat de Brusselaars de belhamel echt omarmen, blijkt uit de populaire cultuur.
Tijdens de Wereldoorlogen verschenen prenten van Manneken Pis die op Duitse
soldaten pieste, en ook na de aanslagen van 22 maart 2016 dook hij op als
symbool van verzet. 'Normaal vind ik Manneken Pis iets van de toeristen', zegt
Gauthier. 'Maar na de aanslagen deed zijn symbool me toch iets.'

Zelf vond ze het kostuum van het Belgische handtassenmerk Delvaux een mooi
voorbeeld van wat de aankleedtraditie nog kan betekenen. 'Dat kostuum is niet
door de directie van Delvaux bedacht, maar door de werknemers zelf', zegt ze.
'Hij draagt hun gewone plunje: een witte schort. Toen het kostuum onthuld werd,
zag ik dat ze echt geëmotioneerd waren.'

Herderspakje uit 1615

Pronkstuk van het GardeRobemuseum is een replica van het oudste bewaarde pakje,
een zijden galakostuum met goud- en zilverborduursel uit 1747. Het werd
geschonken door de Franse koning Lodewijk XV. Het originele kostuum is te
fragiel om te worden tentoongesteld. Het oudste bekende kostuum staat op een
schilderij uit 1615, waarop Manneken Pis in een bourgeois herderspakje is
afgebeeld. Ter gelegenheid van de opening werd op basis van het schilderij een
replica gemaakt.

Geen politiek of reclame

Na klachten in 2005 over kostuums van luchtvaartmaatschappij SN Brussels
Airlines en stripfiguur Obelix mag Manneken Pis niet meer gebruikt worden voor
politieke, religieuze of commerciële doeleinden. Waar de grens ligt, is niet
altijd duidelijk: Chinese toeristen klaagden over Manneken Pis als Tibetaanse
monnik en enkele Russen waren boos over een Oekraïens traditioneel kostuum.

De Adviescommissie houdt rekening met gevoeligheden, zegt Catherine Gauthier,
maar helemaal apolitiek is Manneken Pis niet. Na de Wereldoorlogen werd het
plassende jochie vaak in legeruniform gestoken, natuurlijk van de winnende kant.
Het 'Yes We Can'-pakje als eerbetoon aan Obama verdwijnt voorlopig even in het
depot.

Toen de makers van de film Star Wars Manneken Pis als Stormtrooper wilden
verkleden, heeft het stadsbestuur dat verzoek na lang beraad afgewezen. Gauthier
vond het wel kunnen. 'Star Wars is commercieel, maar evenzeer deel van onze
popcultuur.'

Met zijn onbeweeglijke armpjes heeft Manneken Pis een lastige pasvorm, reden
waarom hij een vaste kleermaker en aankleder heeft




Bekijk de oorspronkelijke pagina:

LOAD-DATE: 5 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               34 of 65 DOCUMENTS



                                 de Volkskrant

                            4 februari 2017 zaterdag

Trump geeft bankiers weer meer ruimte

BYLINE: FOKKE OBBEMA

SECTION: Ten Eerste; Blz. 6, 7

LENGTH: 592 woorden



HIGHLIGHT: President Trump gaat de wetten die de financiële sector na de
kredietcrisis moesten beteugelen deels loslaten. Niet vreemd, gezien zijn
entourage van mannen met een Goldman Sachs-verleden.


VS: presidentiële decreten


President Trump heeft vrijdag met twee decreten beschermende regels voor
financiële consumenten op losse schroeven gezet. Die wetgeving was na de
kredietcrisis van 2008 bedacht om de financiële sector (banken, verzekeraars) te
beteugelen. Het gaat vooral om de Dodd-Frank Act, die bedoeld was om de
financiële transparantie van banken te vergroten.



Deze wet kwam in 2010 tot stand, nadat de Amerikaanse economie na het
faillissement van Lehman Brothers twee jaar eerder langs de rand van de afgrond
was gescheerd. Diverse banken moesten toen met tientallen miljarden dollars van
belastingbetalers overeind worden gehouden, omdat zij anders aan hun eigen
complexe financiële producten ten onder zouden gaan. Obama concludeerde dat het
financiële toezicht verscherpt moest worden en de Dodd-Frank Act werd een van de
pijlers daarvan.

Vrijdag verklaarde Trumps woordvoerder Sean Spicer dat die wet 'een ramp' was,
omdat die 'zijn doel niet wist te bereiken'. Goldman Sachs en andere Wall
Street-banken klaagden al jaren over de wet, omdat die hen op kosten had
gejaagd. De wet zou hun kredietverlening belemmeren en daarmee de economie
schade toebrengen, betoogden hun lobbyisten al jaren. Onder Obama had dat
verhaal geen kans, maar al tijdens zijn campagne toonde de zakenman-politicus
Trump zich er gevoelig voor: 'De banken lenen niet uit en daarom hebben we zo
weinig groei', beweerde hij. Vrijdag herhaalde hij dat in andere woorden: 'Ik
ken veel mensen, vrienden met goede bedrijven, die geen geld kunnen lenen'.

In zijn campagne zette Trump zich nog af tegen de veelverdieners van Wall Street
en wierp hij zich op als beschermer van de gewone man. Of die laatste bij de nu
voorgenomen deregulering gebaat is, staat te bezien. De instelling voor
consumentenbescherming, de CFPB, komt door de decreten vol onder vuur. Deze
toezichthouder bouwde in de afgelopen jaren een reputatie op als een waakhond
waar financiële instellingen beducht voor waren. Kredietverstrekkers hekelden
het optreden van de door Obama aangestelde directeur Richard Cordray, die niet
bang was hoge boetes op te leggen. Tekenend voor de nieuwe koers is verder de
heroverweging van wetgeving die tot doel heeft pensioenadviseurs primair het
belang van hun cliënten te laten dienen. Vermoedelijk mogen zij straks weer hun
eigen winstmaximalisatie voorop plaatsen.

Beleggers anticipeerden al maanden op minder toezicht, ook omdat Trump zich na
zijn verkiezing heeft omringd door mannen met een Goldman Sachs-verleden. Onder
hen: Witte Huis-strateeg Stephen Bannon, minister van Financiën Steven Mnuchin
en economisch adviseur Gary Cohn.

De regering gaat op zelfregulering door de financiële sector hopen. Kenners
stellen dat die afwachtende houding eerder aan het ontstaan van de kredietcrisis
heeft bijgedragen. Hoe dan ook, sinds Trumps verkiezing zijn de aandelen van
banken en verzekeraars flink in waarde gestegen. Vrijdag werden zij dankzij
Trump weer een paar procent meer waard.

JSF'S GOEDKOPER

Lockheed Martin heeft een deal ter waarde van 8,5 miljard dollar getekend met
het Amerikaanse ministerie van Defensie voor de levering van negentig
straaljagers van het type F-35. De kosten voor de toestellen, in Nederland
bekend als JSF's, zakken daarmee voor het eerst onder de 100 miljoen dollar per
stuk. Trump uitte onlangs via Twitter kritiek op de volgens hem buitensporige
kosten. Hij beloofde 600 miljoen dollar te besparen op de volgende order JSF's.
Gebaseerd op de prijs per toestel in de nieuwe deal komt de besparing uit op 728
miljoen dollar.

LOAD-DATE: 6 February 2017

LANGUAGE: DUTCH; NEDERLANDS

GRAPHIC: Richard Fuld, CEO van Lehman Brothers, wordt aan het begin van de
kredietcrisis in 2008, belaagd door demonstranten.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               35 of 65 DOCUMENTS



                                 de Volkskrant

                            4 februari 2017 zaterdag

Meisjes zijn kostbaar

BYLINE: HAYAT

SECTION: Magazine Columns; Blz. 32, 33

LENGTH: 732 woorden



HIGHLIGHT: Bij de kraamvisite voor haar dochter hoort Hayat tot haar spijt veel
zorgelijker geluiden dan destijds bij haar zoontje.


HAYAT | column


We hebben weer een wurm in huis. Een roze. Ik ben er negen maanden ziek van
geweest, maar nu ligt ze dan eindelijk op de bank. Het wurm is heel knap, want
behalve wilde luchtdessins maken met haar knuistjes, kan ze ook scheel kijken,
stevig boeren en zelfs al lachen. Dat laatste verwondert me zeer, want door wurm
nr. 1 zijn we de eerste zes maanden gewoon weggekeken. Maar ja, wurm nr. 2 is
dan ook een meisje, en meisjes zijn anders. Dat horen we al aan de teksten van
het kraambezoek. Bij het zien van het wurm worden direct grote problemen
voorspeld, want 'met die prachtige ogen gaat deze dame iedereen om haar vinger
winden' en 'daar krijgt papa nog heel wat mee te stellen'.



Waarna de trotse vader onmiddellijk verkondigt met een knuppel alle
brommerrijdende knapen bij de deur weg te zullen houden. Wat nog valt te bezien,
want met een Nederlandse vader krijg je ook teksten als 'liever dat ze het
veilig bij mij in huis doet dan stiekem op een smerige achterbank'. Bij die
mededeling loopt mijn Marokkaanse harde schijf genadeloos vast en slaat de
paniek me al om het hart. Het wurm zelf is zich ondertussen van geen kwaad
bewust en kijkt alleen moeilijk als er een scheet uit moet.

'Meisjes zijn kostbaar', zei mijn moeder altijd, daarom gelden voor ons andere
regels. Fijn. Jongens gaan hun gang maar, want 'een man blijft hoe dan ook een
man'. Meisjes daarentegen, daarmee kan van alles gebeuren waardoor ze kennelijk
in iets geks veranderen. Marokkaanse ouders willen hun dochter zo saai mogelijk
afleveren bij haar toekomstige man. Hoe minder avontuur achter de kiezen, hoe
beter. Dus ik mocht niks. Dat ikzelf duizendmaal meer hunkerde naar atletiek en
boeken dan naar zoenen in het fietsenhok, maakte geen klap uit. Mijn moeder nam
geen risico's.

Toen ik in de brugklas zat, heb ik wekenlang gesmeekt, gezeurd en gestampvoet om
naar een schoolfeest te mogen. Ik kreeg versterking van mijn zus, die in de
derde klas zat van dezelfde school, waardoor mijn arme, vermoeide moeder op een
slecht moment van de dag moet hebben toegegeven. Nou, dat was dus he-le-maal het
einde. Letterlijk het einde, want we mochten daarna nooit meer. Toen onze vader
ons kwam ophalen van het feest, stond een hevig vrijend stelletje pal in het
schijnsel van zijn koplampen. Ze waren nog net niet voor het gemak op zijn
motorkap gaan liggen. Mijn zus en ik keken elkaar aan en wisten dat voortaan
alle schoolfeesten en kerstgala's aan onze neus voorbij zouden gaan. De hele weg
naar huis heeft mijn vader er schande van geroepen.

Naast de bekende verboden (korte rokjes, seks, drugs, alcohol) waren er ook
minder voor de hand liggende. Zo riep mijn moeder altijd trots dat zij vroeger
zelfs geen vriendinnen had. Sterker, buiten de schoolklas kende niemand haar
naam, want zij ging na de les direct naar huis. Ze had op straat niets te
zoeken. Niemand in de wijk wist dan ook wie ze was. Ik stelde me dan een soort
mysterieuze prinses voor die in het voorbijgaan van het gewone volk slechts de
schaduw van haar lange zwarte lokken achterliet. Of een zielig eenzaam meisje.
Hoe dan ook werden mijn vriendinnen met argusogen bekeken. Want in Marokkaanse
tv-series zijn het opvallend vaak de vriendinnen die een kwaadaardig plan hebben
(of een lekkere broer), waardoor de hoofdrolspeelster een 'misstap' begaat en
binnen een week afglijdt van een maagdelijke schone met een veelbelovende
toekomst, naar een heroïneverslaafde hoer. Zo snel kan het gaan in het leven.

Ik kijk naar mijn wurm en vraag me af welke verwachtingen en sociale
indoctrinaties ik op haar kleine schoudertjes wil laten drukken. We hebben het
in Nederland de laatste tijd vaak over behoud van onze cultuur, het beschermen
van wat niet verloren mag gaan. Ook mijn ouders hebben bij onze opvoeding
vastgehouden aan al wat hen was meegegeven. Maar waarom moet de volgende
generatie van alles meezeulen, waarvan wij vinden dat het zo hoort? Waarom
dragen we het estafettestokje niet gewoon over met de tekst: 'Wij hebben onze
ronde gelopen, nu is het jullie beurt. De groeten!' Er is veel moois in de
Marokkaanse cultuur dat de moeite van het doorgeven waard is. De totale
verkramptheid over de vrouwelijke seksualiteit reken ik daar niet toe en help ik
graag uitsterven.


hayat@volkskrant.nl

Waarom moet de volgende generatie van alles meezeulen, waarvan wij vinden dat
het zo hoort?




Bekijk de oorspronkelijke pagina: ,

LOAD-DATE: 3 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               36 of 65 DOCUMENTS



                                 de Volkskrant

                            4 februari 2017 zaterdag

Het utopische monster is 40 en geliefder dan ooit

BYLINE: PETER GIESEN

SECTION: Ten Eerste; Blz. 16, 17

LENGTH: 1276 woorden



HIGHLIGHT: Het Centre Pompidou in Parijs viert zijn 40-jarig bestaan. Het museum
voor moderne kunst ademt lef uit, stelt Peter Giesen. Wanneer heeft Frankrijk
die durf verloren?


Centre Pompidou

Wie heeft er geen herinneringen aan de roltrap van het Centre Pompidou? De
perspex slang voert je langzaam omhoog, zodat je steeds meer van Parijs ziet,
van de Eiffeltoren tot de karakteristieke zinken daken van de zandstenen
appartementsgebouwen. Het Centre Pompidou was ooit een revolutionair en
omstreden gebouw, een foeilelijke 'gasfabriek' of 'olieraffinaderij'. Nu is het
een van de onontkoombare attracties van Parijs, bijna net zo gewoon als de Sacré
Coeur of de Dôme des Invalides.

Dit weekeinde viert het Centre Pompidou zijn 40-jarig bestaan. Het is een enorm
succes geworden. Verleden jaar nog nam het aantal bezoekers met 9 procent toe,
terwijl het Louvre een daling van 15 procent constateerde. Het Pompidou had
minder last van de terreuraanslagen, omdat het minder afhankelijk is van
buitenlandse toeristen dan andere grote Parijse musea.

Toch houdt het Centre Pompidou geen jubileumtentoonstelling. 'We willen de
nostalgie niet cultiveren', zegt directeur Serge Lasvignes in Le Figaro. 'Het
Centre Pompidou heeft altijd iets utopisch gehad, het is altijd grensverleggend
geweest.'

De olietanker van Beaubourg is een monument voor zijn naamgever, Georges
Pompidou, de man die Frankrijk moderniseerde, president van 1969 tot 1974. Een
rondborstige man met markante borstelige wenkbrauwen. Op oude filmbeelden zie je
hem als een vriendelijke opa, die de bijna vergeten kunst van het praten met een
sigaret in de mondhoek op verbluffende wijze beheerst.

Grandeur


Niettemin was Pompidou compromisloos modern. Frankrijk wordt vaak beschouwd als
een ouderwets, ongeneeslijk nostalgisch land dat niet wil hervormen en daardoor
gedoemd is tot economische achterstand. Maar in de periode-Pompidou is Frankrijk
misschien wel het modernste land van Europa, met zijn TGV's, kerncentrales en
Concorde. Frankrijk presteert zelfs beter dan Duitsland, zegt Bernard Esambert
(82), ex-topman van de bank de Rothschild en medewerker van Georges Pompidou van
1967 tot 1974. 'Als je destijds langs de Rijn wandelde, waren de fabrieken aan
Franse kant nieuwer dan die aan Duitse kant', zegt hij, in zijn deftige
appartement met uitzicht op de Eiffeltoren. Esambert is voorzitter van het
Institut Georges Pompidou, dat de herinnering aan de president levend wil
houden.

Net als zijn voorganger Charles de Gaulle was Pompidou op zoek naar grandeur
voor Frankrijk. Hij gelooft dat het land kan schitteren door de kracht van zijn
industrie. Daartoe stimuleert hij de vorming van nationale kampioenen, zoals de
luchtvaartmaatschappij die later Airbus zou worden, of het kernenergieconcern
dat nu Areva heet.

Natuurlijk, ook in de periode-Pompidou wordt er volop geklaagd en gestaakt. Maar
de Fransen staken om het beter te krijgen, niet om krampachtig vast te houden
aan verworven rechten. Frankrijk is gelukkig in die dagen, gelooft Esambert. De
Fransen zijn trots op hun economische prestaties. De lonen stijgen elk jaar, de
gewone man rijdt in zijn Renault 4 of Simca 1100. Bovendien is er égalité. 'Een
patron verdiende tien tot vijftien keer het minimumloon. Nu is dat vijfhonderd
of duizend keer. De patrons van toen waren anders. Velen woonden in tamelijk
gewone huizen, vaak dicht bij hun arbeiders. Het was een kapitalisme met een
enigszins protestantse geest. Dat is totaal verdwenen.'

Bij zo'n trots en modern land hoort een toonaangevend museum voor moderne kunst,
vindt Georges Pompidou, zelf een groot liefhebber en verzamelaar. Hij heeft er
ook een locatie voor: het plateau van Beaubourg. Het is nu nauwelijks meer voor
te stellen, maar in de jaren zestig is het gebied rond de Marais en de Hallen
armoedig, smerig en verkrot. Midden in het gebied ligt een groot gat, waar in de
jaren dertig een uitzonderlijk bouwvallig woonblok is gesloopt. Het plein waar
nu jongleurs en straatmuzikanten de toeristen vermaken, is in die tijd een
enorme parkeerplaats.

Twee jonge, relatief onbekende architecten winnen het concours voor een nieuw
museum, Renzo Piano en Richard Rogers. Ze maken een revolutionair ontwerp,
waarbij de leidingen, de roltrap en het stalen frame aan de buitenkant van het
gebouw worden geplaatst. Op 31 januari 1977 opent het Centre Pompidou zijn
deuren. 'Het is gruwelijk. Men zou zeggen dat het een fabriek is, een stoomboot,
een raffinaderij. Een soort gevild beest, monsterlijk en veelkleurig, met zijn
ingewanden in de lucht', schrijft de romancier Jean d'Ormesson in Le Figaro.
Niettemin komt hij schoorvoetend tot een positieve conclusie. 'Voor hen die
ervoor gekozen hebben hun eigen tijd te accepteren, biedt het Centre Pompidou
een subliem avontuur.'

Op dat moment is Georges Pompidou al drie jaar dood, op 62-jarige leeftijd
overleden aan een zeldzame vorm van bloedkanker. Het Centre is een nabrander van
een ongekend dynamische tijd. 'Het is een symbool van die periode. Het
modernisme van zijn architectuur, het internationale karakter. Totaal
vernieuwend. Georges Pompidou was uitzonderlijk gedurfd. Maar het was überhaupt
een periode waarin veel gedurfd werd.'

Die durf had zijn schaduwzijden. Onder het bewind van Pompidou werden de Hallen
gesloopt, de Tour Montparnasse gebouwd, van de oevers van de Seine een racebaan
gemaakt. Maar toch: tegenwoordig zou het onmogelijk zijn een gebouw als het
Centre Pompidou in het centrum van Parijs neer te zetten. Elke vernieuwing wordt
al snel gezien als een schandalige aanslag op het erfgoed en de nationale ziel.
Na de dood van Pompidou raakt Frankrijk economisch achterop bij andere landen.
Het verliest zijn zelfvertrouwen en wordt allengs conservatiever. Ook het Centre
Pompidou verliest zijn revolutionaire karakter. 'Het was ooit een krankzinnig
gebouw, nu is het gewoon onderdeel van het Parijse landschap', zegt Rani Singh,
de Amerikaanse mede-samenstelster van een expositie over de Beat Generation.
Voor vernieuwing moet je nu elders zijn, in het Palais de Tokyo bijvoorbeeld.

Waar is het misgegaan? Wanneer heeft Frankrijk zijn durf verloren? Frankrijk
voelde zich als een vis in het water in de naoorlogse economie, met zijn grote,
door de staat gedirigeerde industrieën waaraan het land zijn grandeur kon
ontlenen. Sindsdien is het economisch klimaat veranderd: meer internationale
concurrentie, minder protectionisme en staatsbemoeienis.

De gaullistische industriepolitiek werd mogelijk gemaakt door de sterke
naoorlogse groei. Toen die inzakte kon de staat de investeringen niet meer
volhouden. Frankrijk moest zich aanpassen aan de globalisering, gedomineerd door
Angelsaksische ideeën. Daar ligt de bron van het Franse pessimisme, denkt de
historicus Pierre Nora. Nadat de gaullistische droom vervlogen was, hebben de
Fransen geen nationaal project meer.

Frankrijk is onzeker geworden. Moet het zich aanpassen, ten koste van zijn eigen
karakter? Of moet het vasthouden aan zijn eigen karakter, met het risico te
vervallen in machteloosheid en irrelevantie?

Bij de aanstaande presidentsverkiezingen staan drie richtingen tegenover elkaar.
Emmanuel Macron wil het land liberaliseren, zodat het zich eindelijk met de
globalisering verzoent. Marine Le Pen wil juist terug naar de tijd van De Gaulle
en Pompidou, met protectionisme en een sterke staat. François Fillon zit
ertussenin: economisch liberaal, maar cultureel conservatief met een sterke
nadruk op de Franse identiteit.

Een man als Pompidou zit er niet tussen, verzucht Esambert: 'Pompidou was
formidabel modern en tegelijkertijd formidabel verankerd in de Franse bodem. Een
Fransman uit de Cantal met een moderne, zelfs futuristische visie op de
economie. Juist omdat hij zo Frans was, kon hij veranderingen doordrukken. Zo
iemand vind je niet vaak.'




Bekijk de oorspronkelijke pagina: ,

LOAD-DATE: 3 February 2017

LANGUAGE: DUTCH; NEDERLANDS

GRAPHIC: Plateau van Beaubourg Het Centre Pompidou, in de jaren zestig was dit
gebied armoedig, smerig en verkrot.
Georges Pompidou was van 1969 tot 1974 president van Frankrijk. Hij wordt gezien
als motor achter de modernisering van het land.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               37 of 65 DOCUMENTS



                                 de Volkskrant

                            3 februari 2017 vrijdag

DAGBOEK

SECTION: V DIDU; Blz. 24

LENGTH: 247 woorden



HIGHLIGHT: Edward VII volgt Victoria op.


DiDu

Sussex, 3 februari 1901

De Prins van Wales is uitgeroepen tot Edward VII en zijn koningschap begint met
de gebruikelijke vulgaire toejuichingen, waarbij al zijn kleine tekortkomingen
zorgvuldig worden verzwegen. Hij bezit een aantal aardige eigenschappen,
waaronder een filisterachtige bereidheid anderen hun zonden te vergeven, en dat
maakt hem geliefd bij arm en rijk, van de aartsbisschop tot en met jan met de
pet.

Zijn neef, keizer Wilhelm, heeft hem publiekelijk verzekerd van zijn steun, een
kwalijke ontwikkeling gezien het feit dat Wilhelm in Europa de apostel van het
geweld is.

Het zou me niet verbazen als Duitsland zich mengt in de Boerenoorlog. Wij zijn
vrijwel aan het eind van ons Latijn in Zuid-Afrika. De oorlog kost anderhalf
miljoen pond per week en de gokkers zijn hun geld aan het verliezen. Nu de zaak
verloren lijkt, neemt het verzet tegen de oorlog toe en een voorwendsel, zoals
de dood van de koningin, kan van pas komen om een overeenkomst met de Boeren te
sluiten.

Wilhelm zou maar al te graag voor deus ex machina spelen en daarmee zijn
populariteit in Duitsland opkrikken. Ik betwijfel echter of de Boeren iets
anders dan complete onafhankelijkheid zullen accepteren.

Het schijnt dat de koningin zich op haar sterfbed nadrukkelijk voor een
vredesverdrag heeft uitgesproken.

---

Wilfrid Scawen Blunt (1840-1923), Engelse schrijver en diplomaat. Uit My Diaries
- Being a Personal Narrative of Events 1888-1914. Knopf, 1922.




Bekijk de oorspronkelijke pagina:

LOAD-DATE: 2 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               38 of 65 DOCUMENTS



                                 de Volkskrant

                            1 februari 2017 woensdag

Raketten naast de eerste hole

BYLINE: JEROEN VISSER

SECTION: Ten Eerste; Blz. 17

LENGTH: 996 woorden



HIGHLIGHT: De Amerikaanse minister van Defensie James Mattis doet morgen op zijn
eerste buitenlandse reis Seoul aan. Hij wil zeker stellen dat de bouw van een
raketafweerinstallatie doorgaat. Het verzet van burgers en China ten spijt.


Reportage Protest in Zuid-Korea


Er komt maar weinig verkeer door Soseong en het is ijzig koud, maar toch houden
vier bejaarde vrouwen buiten voor het dorpshuis een protestbord omhoog. Een van
hen is de 85-jarige Jang Geyeongsun, die de Koreaanse oorlog (1950-1953) nog
heeft meegemaakt. Destijds moest Jang het dorp ontvluchten om niet in handen van
Noord-Koreaanse troepen te vallen. Maar alles blijkt relatief. 'Dit is erger
hoor', aldus Jang, 'Destijds kwamen we terug en was het dorp onaangetast. Dat
kun je straks niet meer zeggen.'



Straks, dat is deze zomer, wordt op de golfbaan achter het honderd inwoners
tellende dorpje de Amerikaanse Terminal High Altitude Area Defense (THAAD)
gestationeerd, een van de geavanceerdste raketafweersystemen ter wereld. Het
bestaat uit een krachtige radar en lanceerplatform met afweerprojectielen,
waarmee midden- en langeafstandsraketten uit Noord-Korea onderschept kunnen
worden.

Het project is niet alleen in Soseong omstreden. Zo is buurland China fel tegen,
omdat de radar in theorie ook informatie over Chinese raketlanceringen kan
oppikken, wat de VS een strategisch voordeel oplevert. Peking probeert momenteel
met alle mogelijke middelen Seoul op andere gedachten te brengen. Het is een van
de redenen dat de nieuwe Amerikaanse minister van Defensie James Mattis
donderdag op zijn eerste buitenlandse reis Seoul aandoet. Hij wil zeker stellen
dat THAAD doorgaat.

In afwachting van THAAD is de golfbaan van Soseong al gesloten, tot afschuw van
mevrouw Jang. 'Het was hier zo fijn en rustig. Straks zitten we de hele dag in
het lawaai van langsrijdende legertrucks en overvliegende straaljagers.'

's Middags loopt het pleintje voor het dorpshuis vol met demonstranten uit de
regio. Mevrouw Jang loopt tussen de plastic stoeltjes door met een thermoskan
koffie en zoete broodjes. Door de luidsprekers klinkt het protestlied 'THAAD is
een misdaad', op de muziek van kerstkraker Feliz Navidad. Mevrouw Jang draagt
een bandana met de leus: 'Tot de dood tegen THAAD'.

De onvrede in Soseong is begrijpelijk. Aanvankelijk wilde Zuid-Korea het
afweersysteem op een bestaande legerbasis net buiten provinciehoofdstad Seongju
stationeren, maar dat plan ontlokte een groot protest, vooral omdat inwoners
dachten dat de radargolven schadelijk zouden zijn. Volgens het leger was daar
geen sprake van, maar toch vroeg president Park Geun-hye het leger een hoger
gelegen locatie te zoeken. Zonder overleg met de bewoners werd gekozen voor de
heuvel pal naast de eerste hole van de Skyhill Country Club, het golfresort
achter Soseong. De eigenaar, hotel- en supermarktketen LOTTE, kreeg in ruil voor
het complex een groter stuk land elders toebedeeld.

Naast de angst voor de radargolven hebben de inwoners van Soseong nog wel een
paar andere praktische bezwaren tegen THAAD. Zo zal in het geval een conflict
met Noord-Korea uitbreekt de eerste raket uit het noorden ongetwijfeld richting
de golfbaan van Seongju vliegen, denkt burgemeester Lee Seoksu. 'En dan hoeven
ze er met hun calculaties maar net naast te zitten of wij krijgen die raket op
ons dak.'

Onder de demonstranten zijn opvallend veel boeren, die in de kassen de kleine
gele watermeloen telen waar Seongju om bekendstaat. Zij zijn tegen THAAD omdat
de nieuwe antiraketbasis het water uit de bergen zou kunnen vervuilen. Ook
daarvoor zijn volgens het leger geen aanwijzingen.

Toch weigert burgermeester Lee, die ook meloenenboer is, te spreken van een
niet-in-mijn-achtertuinmentaliteit. 'Ook als ze THAAD elders zouden stallen, zeg
ik nee. Het is een regelrechte provocatie richting Noord-Korea. We doen er veel
beter aan de gesprekken over vrede weer nieuw leven in te blazen.'

Onder de discussie omtrent THAAD schuilt dan ook een dieper meningsverschil over
de juiste benadering van Noord-Korea. Vorig jaar voerde Pyongyang twee nucleaire
tests uit en in zijn nieuwjaarsrede zei leider Kim Jong-un dat zijn land binnen
afzienbare tijd een intercontinentale raket zal kunnen afvuren (lees: Amerika
raken). Moet Zuid-Korea ondanks het wapengekletter uit Pyongyang de dialoog
zoeken of helpt alleen een harde opstelling?

Lee Jae-dong (28) uit Seongju, die onlangs de driejarige dienstplicht afrondde,
weet het antwoord wel. Terwijl hij zijn winkel aanveegt, oreert hij over het
gevaar uit het noorden. 'Met Noord-Korea valt niet te praten', stelt hij. 'Ik
weet er meer van dan de gewone man, omdat ik aan de grens gestationeerd was. Het
progressieve beleid van eerdere regeringen heeft niks opgeleverd. Sterker nog:
het geld dat ze Noord-Korea gaven voor ontwikkelingshulp hebben ze gebruikt om
nucleaire wapens te ontwikkelen. We kunnen ze gewoonweg niet vertrouwen.'

Nu de conservatieven aan de macht zijn, regeert deze opvatting. Maar dat kan na
de aanstaande verkiezingen zo weer anders zijn. Door het corruptieschandaal rond
president Park verkeert regeringspartij Saenuri in een diep dal. Oppositiepartij
Minjoo, die ruim aan kop gaat in de peilingen, vindt het project een onnodige
provocatie, vooral in de richting van China.

De laatste maanden probeert China met strafmaatregelen de druk op het buurland
op te voeren. Zo zijn Zuid-Koreaanse popsterren niet langer welkom op de Chinese
televisie en geldt een ban op cosmetische producten uit Zuid-Korea. Ook het
verbod op chartervluchten naar Seoul en het vakantie-eiland Jeju voelen de
Zuid-Koreanen in hun portemonnee. En daarbij blijft het niet. Verschillende
diplomatieke overleggen tussen beide landen werden de laatste weken afgezegd.
Eerder deze maand vlogen Chinese militaire vliegtuigen onaangekondigd door het
Koreaanse luchtruim.

De weerzin tegen THAAD is zo groot dat veel demonstranten begrip kunnen
opbrengen voor de Chinese sancties. 'We zitten toch een beetje in hetzelfde
team', aldus burgemeester Lee van Soseong. Onzin, zegt telefoonverkoper Lee.
'China is belangrijk, maar wij hebben ook een hechte band met Amerika. Nu het
besluit genomen is, moet Peking zijn verlies nemen.'




Bekijk de oorspronkelijke pagina:

LOAD-DATE: 31 January 2017

LANGUAGE: DUTCH; NEDERLANDS

GRAPHIC: Inwoners van Seongju demonstreren tegen de raketbasis.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               39 of 65 DOCUMENTS



                                 de Volkskrant

                            1 februari 2017 woensdag

Raketten naast de eerste hole

BYLINE: JEROEN VISSER

SECTION: Ten Eerste; Blz. 17

LENGTH: 998 woorden



HIGHLIGHT: De Amerikaanse minister van Defensie James Mattis doet morgen op zijn
eerste buitenlandse reis Seoul aan. Hij wil zeker stellen dat de bouw van een
raketafweerinstallatie doorgaat. Het verzet van burgers en China ten spijt.


Reportage Protest in Zuid-Korea


Er komt maar weinig verkeer door Soseong en het is ijzig koud, maar toch houden
vier bejaarde vrouwen buiten voor het dorpshuis een protestbord omhoog. Een van
hen is de 85-jarige Jang Geyeongsun, die de Koreaanse oorlog (1950-1953) nog
heeft meegemaakt. Destijds moest Jang het dorp ontvluchten om niet in handen van
Noord-Koreaanse troepen te vallen. Maar alles blijkt relatief. 'Dit is erger
hoor', aldus Jang, 'Destijds kwamen we terug en was het dorp onaangetast. Dat
kun je straks niet meer zeggen.'



Straks, dat is deze zomer, wordt op de golfbaan achter het honderd inwoners
tellende dorpje de Amerikaanse Terminal High Altitude Area Defense (THAAD)
gestationeerd, een van de geavanceerdste raketafweersystemen ter wereld. Het
bestaat uit een krachtige radar en lanceerplatform met afweerprojectielen,
waarmee midden- en langeafstandsraketten uit Noord-Korea onderschept kunnen
worden.

Het project is niet alleen in Soseong omstreden. Zo is buurland China fel tegen,
omdat de radar in theorie ook informatie over Chinese raketlanceringen kan
oppikken, wat de VS een strategisch voordeel oplevert. Peking probeert momenteel
met alle mogelijke middelen Seoul op andere gedachten te brengen. Het is een van
de redenen dat de nieuwe Amerikaanse minister van Defensie James Mattis
donderdag op zijn eerste buitenlandse reis Seoul aandoet. Hij wil zeker stellen
dat THAAD doorgaat.

In afwachting van THAAD is de golfbaan van Soseong al gesloten, tot afschuw van
mevrouw Jang. 'Het was hier zo fijn en rustig. Straks zitten we de hele dag in
het lawaai van langsrijdende legertrucks en overvliegende straaljagers.'

's Middags loopt het pleintje voor het dorpshuis vol met demonstranten uit de
regio. Mevrouw Jang loopt tussen de plastic stoeltjes door met een thermoskan
koffie en zoete broodjes. Door de luidsprekers klinkt het protestlied 'THAAD is
een misdaad', op de muziek van kerstkraker Feliz Navidad. Mevrouw Jang draagt
een bandana met de leus: 'Tot de dood tegen THAAD'.

De onvrede in Soseong is begrijpelijk. Aanvankelijk wilde Zuid-Korea het
afweersysteem op een bestaande legerbasis net buiten provinciehoofdstad Seongju
stationeren, maar dat plan ontlokte een groot protest, vooral omdat inwoners
dachten dat de radargolven schadelijk zouden zijn. Volgens het leger was daar
geen sprake van, maar toch vroeg president Park Geun-hye het leger een hoger
gelegen locatie te zoeken. Zonder overleg met de bewoners werd gekozen voor de
heuvel pal naast de eerste hole van de Skyhill Country Club, het golfresort
achter Soseong. De eigenaar, hotel- en supermarktketen LOTTE, kreeg in ruil voor
het complex een groter stuk land elders toebedeeld.

Naast de angst voor de radargolven hebben de inwoners van Soseong nog wel een
paar andere praktische bezwaren tegen THAAD. Zo zal in het geval een conflict
met Noord-Korea uitbreekt de eerste raket uit het noorden ongetwijfeld richting
de golfbaan van Seongju vliegen, denkt burgemeester Lee Seoksu. 'En dan hoeven
ze er met hun calculaties maar net naast te zitten of wij krijgen die raket op
ons dak.'

Onder de demonstranten zijn opvallend veel boeren, die in de kassen de kleine
gele watermeloen telen waar Seongju om bekendstaat. Zij zijn tegen THAAD omdat
de nieuwe antiraketbasis het water uit de bergen zou kunnen vervuilen. Ook
daarvoor zijn volgens het leger geen aanwijzingen.

Toch weigert burgermeester Lee, die ook meloenenboer is, te spreken van een
niet-in-mijn-achtertuinmentaliteit. 'Ook als ze THAAD elders zouden stallen, zeg
ik nee. Het is een regelrechte provocatie richting Noord-Korea. We doen er veel
beter aan de gesprekken over vrede weer nieuw leven in te blazen.'

Onder de discussie omtrent THAAD schuilt dan ook een dieper meningsverschil over
de juiste benadering van Noord-Korea. Vorig jaar voerde Pyongyang twee nucleaire
tests uit en in zijn nieuwjaarsrede zei leider Kim Jong-un dat zijn land binnen
afzienbare tijd een intercontinentale raket zal kunnen afvuren (lees: Amerika
raken). Moet Zuid-Korea ondanks het wapengekletter uit Pyongyang de dialoog
zoeken of helpt alleen een harde opstelling?

Lee Sang-oh (28) uit Seongju, die onlangs de driejarige dienstplicht afrondde,
weet het antwoord wel. Terwijl hij zijn winkel aanveegt, oreert hij over het
gevaar uit het noorden. 'Met Noord-Korea valt niet te praten', stelt hij. 'Ik
weet er meer van dan de gewone man, omdat ik aan de grens gestationeerd was. Het
progressieve beleid van eerdere regeringen heeft niks opgeleverd. Sterker nog:
het geld dat ze Noord-Korea gaven voor ontwikkelingshulp hebben ze gebruikt om
nucleaire wapens te ontwikkelen. We kunnen ze gewoonweg niet vertrouwen.'

Nu de conservatieven aan de macht zijn, regeert deze opvatting. Maar dat kan na
de aanstaande verkiezingen zo weer anders zijn. Door het corruptieschandaal rond
president Park verkeert regeringspartij Saenuri in een diep dal. Oppositiepartij
Minjoo, die ruim aan kop gaat in de peilingen, vindt het project een onnodige
provocatie, vooral in de richting van China.

De laatste maanden probeert China met strafmaatregelen de druk op het buurland
op te voeren. Zo zijn Zuid-Koreaanse popsterren niet langer welkom op de Chinese
televisie en geldt een ban op cosmetische producten uit Zuid-Korea. Ook het
verbod op chartervluchten naar Seoul en het vakantie-eiland Jeju voelen de
Zuid-Koreanen in hun portemonnee. En daarbij blijft het niet. Verschillende
diplomatieke overleggen tussen beide landen werden de laatste weken afgezegd.
Eerder deze maand vlogen Chinese militaire vliegtuigen onaangekondigd door het
Koreaanse luchtruim.

De weerzin tegen THAAD is zo groot dat veel demonstranten begrip kunnen
opbrengen voor de Chinese sancties. 'We zitten toch een beetje in hetzelfde
team', aldus burgemeester Lee van Soseong. Onzin, zegt telefoonverkoper Lee.
'China is belangrijk, maar wij hebben ook een hechte band met Amerika. Nu het
besluit genomen is, moet Peking zijn verlies nemen.'




Bekijk de oorspronkelijke pagina: ,

LOAD-DATE: 31 January 2017

LANGUAGE: DUTCH; NEDERLANDS

GRAPHIC: Inwoners van Seongju demonstreren tegen de raketbasis.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               40 of 65 DOCUMENTS



                                 de Volkskrant

                            31 januari 2017 dinsdag

Gaan de partijen elkaar in hun beloften overtreffen?

SECTION: Economie; Blz. 29

LENGTH: 500 woorden


De kwestie Peter de Waard


Reageren?

p.dewaard@volkskrant.nl

Populisme is het wondermiddel. En daarom gaan de verkiezingsprogramma's van alle
politieke partijen lijken op die van de Tegenpartij: 'Geen gezeik, iedereen
rijk.'

D66 belooft iedere werkende een bonus van 500 euro: een cadeautje van tien
miljard. De SP wil de pensioengerechtigde leeftijd terug naar 65 jaar. Kost ook
miljarden. En dat is pas het startschot in deze campagne. Er komt vast nog wel
een partij die de AOW terug wil naar 63 jaar plus een basisinkomen voor
iedereen, die de eigen bijdrage in de zorg schrapt en net als D66 alle
hardwerkende Nederlanders 500 euro wil toestoppen. Veel beloven zonder zich om
de verre toekomst te bekommeren, het loont electoraal.



Er is geen partij meer die nog in het verkiezingsprogramma schrijft dat de
tering naar de nering moet worden gezet. Die klus heeft minister Jeroen
Dijsselbloem al gedaan voor het huidige kabinet Rutte/Asscher. Hierdoor is de
staatsschuld weer gedaald tot 60 procent van het bbp: het maximum dat is
toegestaan volgens de regels van de EU.

Niet dat al schoon schip is gemaakt. Onder het huidige kabinet is de
staatsschuld ondanks alle bezuinigingen met 30 miljard gestegen naar 470 miljard
euro nu: 56 duizend euro per werkzame inwoner. Elke seconde komt er 325 euro
bij. Als de rente weer gaat stijgen tot 4 of 5 procent hangt de schuld ineens
weer als een molensteen om de nek van een volgend kabinet.

En dat is alleen nog maar de staatsschuld. De privéschulden van de Nederlanders
zijn de hoogste van alle eurolanden. Alleen al de hypotheekschulden zijn bijna
even hoog als het bbp. Daar komen bedrijfsschulden en particuliere schulden bij.
DNB-president Klaas Knot vergeleek Nederland vorig jaar met Italië. Weliswaar is
de Italiaanse staatsschuld in procenten van het bbp 2,5 keer zo hoog, maar de
particuliere schuld van de Italianen is gemiddeld nog geen derde van die van de
Nederlanders.

Nederland is een even grote zondaar als Italië of Griekenland. De Europese
Commissie heeft bepaald dat de staatsschuld van de eurolanden niet hoger mag
zijn dan 60 procent van het bbp, maar ook dat de private schulden niet hoger
mogen zijn dan 133 procent van het bbp. Daar zit Nederland 100 procentpunten
boven.

Het Internationaal Monetaire Fonds (IMF) vindt een excessieve private schuld
zelfs een groter probleem dan een een torenhoge staatsschuld. Over de private
schuld moet over het algemeen een veel hogere rente worden betaald. In dat
opzicht zou de Nederlandse privéschuld wel eens de 'nieuwe Hollandse ziekte'
kunnen worden genoemd - een term die de Financial Times in 2016 al eens
gebruikte. Maar het H-woord (een snellere daling van de hypotheekrenteaftrek,
zoals Knot steeds bepleit) zal taboe zijn in de campagne.

Komende weken is elke partij populistisch, zonder dat - op Wilders na - de
leiders lookalikes van Trump willen zijn. Zeker Pechtold niet.

Er is geen partij die nog roept dat de tering naar de nering moet worden gezet




Bekijk de oorspronkelijke pagina:

LOAD-DATE: 30 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               41 of 65 DOCUMENTS



                                 de Volkskrant

                            28 januari 2017 zaterdag

TV-tips

BYLINE: JESSE HEIJNIS

SECTION: Sir Edmund; Blz. 71

LENGTH: 371 woorden

Fargo

Zaterdag, Veronica, 20.00 uur

Fargo de film was al goed, maar deze duister komische misdaadserie is minstens
zo smakelijk. Net als in de Oscarwinnaar uit 1996 volgen we een gefrustreerde
verzekeringsagent (Martin Freeman) die bijna per ongeluk het slechte pad op
wandelt; de hoogzwangere agente Molly (Allison Tolman) lijkt als enige door te
hebben dat er iets mis is en begint een onderzoek. Ster van deze wintershow is
huurmoordenaar Lorne Malvo (Billy Bob Thornton), een personage dat niet in de
film te zien was en hier als Magere Hein door de sneeuw van North Dakota ploegt.


Reizen Waes

Zondag, België Eén, 20.30 uur

De sympathieke wereldreiziger Tom Waes is terug met een reeks pleziertochtjes
door landen die de gemiddelde toerist liever links laat liggen. In aflevering 1
is te zien hoe hij kennismaakt met Sierra Leone, dat twee jaar lang werd
geteisterd door het ebolavirus. Waes' liefde voor het ongeliefde blijft niet
onopgemerkt: hij wordt uitgenodigd voor een partijtje squash met de president.

Andere tijden sport

Zondag, NPO 1, 21.05 uur

Het verhaal van excentriekeling, meesterdammer en wereldkampioen Jannes van der
Wal. Zijn broers, ouders, collega's en vrienden blikken terug op het leven van
de man die ooit in slaap viel in de trein en zo het NK-dammen miste.

The Greatest Party on Earth

Zondag, Canvas, 22.35 uur

50.000 zangvogels, kilo's kaviaar en servies van Limoges - het kon niet op in
1971, toen sjah Mohammed Reza Pahlavi een feestje vierde op de 2500ste
verjaardag van het Perzische rijk. Het gewone volk, dat de sjah binnen 10 jaar
zou afzetten, zag niks van al die ongepaste decadenti. Gelukkig hebben we de
beelden nog.

The Brit Who Tried to Kill Trump

Zondag, BBC 1, 00.20 uur

'Donald Trump is een racist en moet dood', schrijft de 20-jarige Michael Steven
Sandford deze zomer, vlak nadat hij is opgepakt voor het beramen van een
moordaanslag op dan nog presidentskandidaat Trump. Sandford woont in het Britse
plaatsje Dorking, maar reisde een meisje achterna naar Amerika en zwaaide later
met een pistool op een Trump-bijeenkomst in Las Vegas. De BBC spreekt met zijn
moeder, die doodsbang is dat haar zoon zal wegkwijnen in een zwaarbewaakte
gevangenis in Nevada.




Bekijk de oorspronkelijke pagina:

LOAD-DATE: 27 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               42 of 65 DOCUMENTS



                                 de Volkskrant

                            28 januari 2017 zaterdag

Het dwingende karakter van ons 'normaal'

BYLINE: SANDER VAN WALSUM

SECTION: Vonk; Blz. 13

LENGTH: 1071 woorden



HIGHLIGHT: Als je erbij wilt horen in Nederland, moet je eerst laten zien dat je
dat heel graag wilt. Hoe? 'Door te zijn zoals wij.' Dat ervaren inburgeraars,
dat merkte ook het gezin van Sander van Walsum na terugkeer uit het buitenland.


Normgevoeligheid - Individualisten zijn we in groepsverband


Na een verblijf van vijf jaar in Berlijn keerden wij - man, vrouw, drie kinderen
- in 2009 terug in Nederland. In Berlijn, dat toch niet bekendstaat als het
meest gemoedelijke deel van Duitsland, hadden mijn kinderen zich onmiddellijk
thuis gevoeld - hoewel ze ten tijde van hun verhuizing amper Duits spraken. De
eerste uitnodiging voor een verjaardagsfeestje lag al na een paar dagen op de
mat. De reïntegratie in Nederland vergde beduidend meer inspanningen. Hier
stuitten ze op de ontgroeningscultuur van gevestigde vriendengroepen. Pas na
vele maanden openden die zich aarzelend voor hen. De houding was: 'Wil je erbij
horen? Prima, maar dan moet je eerst laten zien dat je dit héél graag wilt. Hoe?
Door normaal te doen. Door te zijn als wij.'



Normaal. Premier Rutte verhief het tot kernbegrip van een omstreden campagne die
moet leiden tot zijn herverkiezing. Daarmee maakte hij kenbaar niet de premier
te zijn van alle Nederlanders maar van de modale Nederlander. Degene op wie het
adjectief 'normaal' bij uitstek van toepassing is. 'Normaal' brengt het streven
naar een zekere eenvormigheid tot uitdrukking. Nederlanders gaan weliswaar prat
op hun individualisme - op de mondiale individualisme-index van de socioloog
Geert Hofstede staat Nederland op een gedeelde vierde plaats - maar ze zijn
tezelfdertijd gevoelig voor afwijking van 'de norm'. Van wat, afhankelijk van
plaats en tijd, 'normaal' wordt geacht. Afwijkingen van die norm worden slechts
binnen een beperkte bandbreedte getolereerd. Individualisten zijn we in
groepsverband.

Zo kwam de waardering voor koningin Juliana vooral voort uit de suggestie dat
haar gedrag overeenkwam met dat van haar onderdanen. Zij deugde, want zij was
'zo gewoon' - ongeveer het grootste compliment dat je in Nederland als
niet-gewoon mens ten deel kan vallen. Veel gewone Nederlanders dromen van een
bestaan als tv-ster of lotto-miljonair, maar ze worden dan wel geacht normaal te
blijven.

Straatbarbecue

Normaal is weliswaar niet zo'n exclusief Nederlands woord als gezelligheid, maar
het heeft wel een meer dwingende gevoelswaarde dan in andere taalgebieden.
Normaal is dat mensen die in Nederland wonen ook bij ons willen horen. Dat ze
Koningsdag meevieren. Dat ze trots zijn op de successen van Nederlandse
sporters. Dat ze hun kinderen laten mee gymmen in gemengde groepen. En dat ze
zich niet afzijdig houden van de straatbarbecue.

Juist omdat de Nederlander zichzelf als individualist inschaalt en dus huivert
voor sociale controle, verwacht hij een zekere normgevoeligheid bij zijn
medeburger. Die wordt geacht aan te voelen hoe hij zich moet gedragen. Op dat
vermogen worden statushouders al aangesproken bij de inburgeringscursus -
waarmee Arjen Lubach zondag met minimale inspanningen satire kon bedrijven. Die
norm is nergens vastgelegd, ze wordt allang niet meer door de elite
'voorgeleefd', en ze verandert voortdurend. Toch heeft die norm, hoe diffuus
ook, een nogal dwingend karakter.

Mies Bouwman

Zo verbruide televisiepresentatrice Mies Bouwman - destijds de populairste
Nederlander na de leden van het Koninklijk Huis - het in 1964 volkomen bij het
grote publiek met haar optredens in het satirische tv-programma Zo is het
toevallig ook nog eens een keer. Haar overstap van de AVRO, de thuishaven van
mainstream Nederland, naar de 'rode' VARA werd haar door velen al uiterst
kwalijk genomen. Twee jaar eerder had ze met haar benefiet-marathon Open het
Dorp - de geldinzameling voor een zorginstelling bij Arnhem - de Nederlanders
('lieve, lieve mensen') nog als leden van een gezellige en vrijgevige familie
aangesproken. Nu brak ze, in de toenmalige perceptie, met die familie.

Haar (bescheiden) aandeel in de aflevering over 'beeldreligie' - waarin het
kerkelijk geloof oneerbiedig werd vergeleken met 'de nieuwe oecumenische
religie' van het televisietijdperk - werd als een vorm van verraad beschouwd
tegenover al die mensen die zich zo hartstochtelijk met haar verbonden hadden
gevoeld. Die richtten hun woede exclusief op Mies Bouwman en niet op de andere
(mannelijke) medewerkers van Zo is het..., zoals Vrij Nederland-redacteur Rinus
Ferdinandusse en cabaretier Peter Lohr. De manier waarop boze kijkers hun
ongenoegen uitten, doet overigens heel vertrouwd aan. Mies Bouwman werd
bedreigd, bespuugd, voor hoer en Jodin uitgescholden. Bij haar thuis in Blaricum
werden enveloppen met uitwerpselen bezorgd.

Sylvana Simons

Haar verstoting doet denken aan die van Sylvana Simons (wat de onderlinge
verschillen verder ook mogen zijn). Voor de meeste Nederlanders was de
huidskleur van Simons geen probleem zolang ze gewoon vj en tv-presentator was.
Dat veranderde toen zij een thema maakte van racisme en 'mentaal kolonialisme'.
Daarmee brak ze niet alleen met haar onschadelijke rol van mooie televisievrouw
maar leverde ze ook nog eens kritiek op de Nederlanders. En daar kunnen zij heel
slecht tegen. Zeker als die kritiek afkomstig is van iemand die ooit, dankzij
hen, een sterrenstatus heeft genoten. Want sterren horen niet alleen bij ons, ze
zijn ook ván ons. Ze zijn publiek bezit. En dit brengt een geringe tolerantie
met zich mee voor normafwijkend gedrag - getuige de racistische verwensingen
waarmee Sylvana Simons werd bestookt.

Kwelgeesten

Met zijn lofzang op de normale Nederlander had Mark Rutte ongetwijfeld niet
degenen op het oog die hun lynch-fantasieën loslieten op Sylvana Simons of die
de democratische besluitvorming over de vestiging van een azc onmogelijk
maakten. Probleem is dat die mensen hun gedrag in de regel wel als normaal
zullen beschouwen. Zoals de kwelgeesten van Mies Bouwman zichzelf ook als
hoeders van de publieke moraal zullen hebben gezien. Op die ironie - op het feit
dat het normaal van Rutte niet het normaal van de straat is - heeft de kritiek
betrekking die hij met zijn campagneleus heeft geoogst.

Toch is het nog maar de vraag of Rutte en zijn campagnestrategen vanuit
electoraal oogpunt hebben misgekleund. Veel Nederlanders zullen in een premier
die oproept normaal te doen een medestander zien. Afgezien daarvan: met de
verkiezingsleus 'Gewoon jezelf zijn', die ook als nogal smakeloos werd ervaren,
boekte de VVD in 1982 een klinkende verkiezingsoverwinning. Van goede smaak kan
de normale Nederlander tenslotte maar zelden worden beticht.

Toch is het nog maar de vraag of Rutte vanuit electoraal oogpunt heeft
misgekleund




Bekijk de oorspronkelijke pagina:

LOAD-DATE: 27 January 2017

LANGUAGE: DUTCH; NEDERLANDS

GRAPHIC: Modaal Rutte verhief 'normaal' tot het kernbegrip van zijn campagne.
Daarmee maakte hij kenbaar niet de premier te zijn van alle Nederlanders maar
van de modale Nederlander.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               43 of 65 DOCUMENTS



                                 de Volkskrant

                           26 januari 2017 donderdag

Corruptie neemt vooral toe onder populistisch bewind

BYLINE: ROB VREEKEN

SECTION: Ten Eerste; Blz. 2

LENGTH: 599 woorden



HIGHLIGHT: Burgers die op populistische politici stemmen uit verontwaardiging
over corruptie, komen bedrogen uit. Onder populistische regeringen neemt de
corruptie alleen maar toe, zo stelt Transparency International (TI) in zijn
jaarlijkse Corruption Perception Index. Populisme en corruptie versterken
elkaar.


Nieuw-Zeeland 'schoonste' land op ranglijst


Er is sprake van een 'vicieuze cirkel' van corruptie en maatschappelijke
ongelijkheid, volgens het woensdag verschenen jaarrapport. Dat is een
belangrijke bron van onvrede. Populistische leiders spinnen daar electoraal
garen bij, maar ze doen niets om de problemen op te lossen. Integendeel, meent
Transparency International: hun staat van dienst op dit gebied is bedroevend.



'Populisme is de verkeerde remedie' voor corruptie en ongelijkheid, volgens de
onderzoekers. In plaats van het 'vriendjeskapitalisme' te bestrijden 'maken
populistische en autocratische leiders de zaken alleen maar erger'. Bovendien
verzwakken ze de democratie, de persvrijheid en het maatschappelijk middenveld.


Als voorbeelden worden genoemd Hongarije (onder premier Viktor Orbán) en Turkije
(onder president Recep Tayyip Erdogan). Hun score op de corruptie-index van TI,
een ranglijst van 176 landen, is de afgelopen jaren verslechterd. Argentinië
daarentegen, waar een populistische regering door de kiezers is weggestemd, werd
minder corrupt en steeg op de ranglijst.

Transparency International vreest dat de vicieuze cirkel van populisme,
corruptie en ongelijkheid zich onder president Donald Trump ook gaat voordoen in
de Verenigde Staten. De eerste tekenen van verbroken beloften zijn al zichtbaar,
schrijft TI-onderzoeker Finn Heinrich. Hij maakt zich 'ernstig zorgen'.

Net als andere populistische leiders richt Trump zijn pijlen op een 'corrupte
elite' die slechts zichzelf wil verrijken, ten koste van de hardwerkende burger.
'Maar als je naar zijn daden tot nu kijkt, zien we nepotisme', aldus Heinrich.
'Leden van zijn team hebben tal van strijdige belangen. Het zijn geen
toonbeelden van transparantie.'

Als voorbeeld noemt de onderzoeker Trumps schoonzoon Jared Kushner, die is
benoemd tot politiek adviseur van de president. Ook heeft Trump aangekondigd
wetgeving tegen corruptie te schrappen. Heinrich voorziet dat de VS (nu nummer
18) volgend jaar zullen kelderen op de corruptie-index.

De ranglijst wordt niet samengesteld volgens harde cijfers, maar op grond van de
perceptie van corruptie door deskundigen en organisaties als de Wereldbank. Er
wordt gekeken naar zaken als de omvang van omkoping, straffeloosheid voor
corrupte bestuurders en de respons van de overheid op verlangens van burgers.

De Scandinavische landen staan elk jaar bovenaan in het klassement.
Nieuw-Zeeland is gestegen van plaats 4 naar de top van de lijst. Nederland staat
op 8. Onderaan bungelen landen als Somalië, Syrië en Noord-Korea.

De landen hebben scores van 0 (zeer corrupt) tot 100 (zeer schoon). Bijna 70
procent scoorde minder dan 50 en er waren dit jaar meer dalers dan stijgers.
'Actie is dringend nodig', aldus het rapport. Een manier om de vicieuze cirkel
te doorbreken is 'een eind maken aan de draaideur tussen leidende posities in de
zakenwereld en in het openbaar bestuur'.

De grootste daling komt voor rekening van Qatar, dat zakte van plaats 22 naar
31. Het land ligt onder vuur wegens de behandeling van Aziatische bouwvakkers
die werken aan de stadions voor het WK voetbal, dat in 2022 in het Golfstaatje
wordt gehouden.

De kop en de staart

1 Nieuw-Zeeland (90 punten)

2 Denemarken

3 Finland

4 Zweden

5 Zwitserland

6 Noorwegen

7 Singapore

8 Nederland

9 Canada

10 Duitsland

166 Venezuela

167 Irak

168 Guinée-Bissao

169 Afghanistan

170 Libië

171 Jemen

172 Soedan

173 Syrië

174 Noord-Korea

175 Zuid-Soedan

176 Somalië

pagina 10-11

Links bediende zich rijkelijk in Luik Loopbaan van echtgenote bedreigt
aspiraties Franse kandidaat Fillon




Bekijk de oorspronkelijke pagina:

LOAD-DATE: 25 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               44 of 65 DOCUMENTS



                                 de Volkskrant

                           26 januari 2017 donderdag

VOETNOOT niet normaal

BYLINE: ARNON GRUNBERG

SECTION: Ten Eerste; Blz. 1

LENGTH: 155 woorden


Ariejan Korteweg analyseerde dinsdag in de Volkskrant de advertentie van de heer
Rutte die een dag ervoor in alle landelijke dagbladen stond en overduidelijk
bedoeld was voor PVV-kiezers. Wat me pijnlijk trof was dat de campagneleider van
de VVD zich op het standpunt lijkt te stellen dat de PVV-kiezer de lagere school
nooit heeft afgemaakt.

Het is eenvoudig: wie niet doet wat de heer Rutte wil, is niet normaal. De
tijden van de Sovjet-Unie herleven onder de VVD; een 'klassenvijand' is nu
alleen iemand die niet normaal is.

Het mooiste vond ik dat 'gewone Nederlanders' niet voor racist mogen worden
uitgemaakt. Nogal wat van die gewone Nederlanders willen wel racist zijn, maar
ze willen niet zo worden genoemd. Het nieuwe normaal.

De diplomatieke oplossing ligt voor de hand. Vraagt men: 'Bent u niet stiekem
een racist, meneer Rutte?', dan kan hij antwoorden: 'Doe normaal, man, ik ben
sympathisant.'




Bekijk de oorspronkelijke pagina:

LOAD-DATE: 25 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               45 of 65 DOCUMENTS



                                 de Volkskrant

                            25 januari 2017 woensdag

geachte redactie

SECTION: Opinie en Debat; Blz. 26

LENGTH: 644 woorden

Decreten Trump

Is het toeval dat een foto van Trump die zijn eerste decreten tekent op dezelfde
pagina staat als een advertentie voor een Management Leergang Niet-Rationele en
Disfunctionele Processen? (pagina 3 , 24 januari),

Peter Noordermeer,

Normaal doen

Met zijn oproep normaal te doen of anders op te pleuren, doelt Mark Rutte
natuurlijk op al zijn corrupte of liegende partijgenoten die de afgelopen jaren
in het nieuws waren: Ard van der Steur, Yvo Opstelten, Fred Teeven, Ton
Hooijmaijers, Nurten Albayrak, Jos van Rey, enzovoorts, enzovoorts.

Leon Palmen, Rotterdam

Echt vet

Wat een ontzettend gaaf idee van premier Rutte om een open brief naar alle
kranten te sturen: echt vet! Als hardwerkende Nederlander vind ik ook dat we
gewoon normaal moeten doen.

We leven in een ontzettend mooi land en ik vind dat dat zo moet blijven en wie
dat niet vindt moet gewoon opzouten. Het moet wel gezellig blijven. Een prettige
dag verder.

Per Schuitemaker, Hoorn

Voordringen

Beste meneer Rutte, het valt me op dat het vooral goedgeklede dames van
middelbare leeftijd zijn die voordringen bij de kassa en dat het roomblanke
mannetjes van rond de 25 zijn die bumperkleven. Dat is toch niet normaal?

Weg met die mensen!

Hans Roseboom, Wijchen

Minder vlees

Het RIVM zegt dat minder vlees eten en minder alcohol en frisdrank nuttigen
beter is voor het milieu. Minder mensen produceren zou een beter advies zijn
(Ten eerste, 24 januari)

Hans van Noord, Utrecht

Bullshit

Volgens kunstenaar Joseph Klibansky, die liever 'artist' heet dan 'artiest ,
schiet de Nederlandse taal tekort (V 24 januari). 'Het is geweldig' geeft
volgens hem onvoldoende uitdrukking aan zijn emotie; het Engelse amazing is
beter, want 'daar zit zoveel meer diepte in, meer leven'. Dat argument is - om
het in rond Nederlands te zeggen - natuurlijk snobistische lulkoek of als
Klibansky daar de voorkeur aan geeft: bullshit. Het gaat hier om de associaties
die een taalgebruiker heeft bij een woord, en zo'n associatie als 'diepte' en
'meer leven' is uiteraard volstrekt persoonlijk en zegt niets over 'de
Nederlandse taal'.

Als Klibansky overigens 'geweldig' liever niet gebruikt, zou hij ook eens
fantastisch, formidabel, fameus, grandioos, subliem, super-de-luxe, tof
enzovoorts kunnen proberen. Als het erom gaat uitdrukking te geven aan je
bewondering is de Nederlandse taal rijk genoeg, net als overigens elke andere
taal.

René Appel, Amsterdam

Onverwoestbaar Teletekst

Een prachtige ode in deze krant aan een van de meest onderschatte vormen van
woordkunst, Teletekst (V, 24 januari). Een baken van rust, orde en overzicht in
de chaotische wereld van alternatieve feiten en geruchten. Ik hoop dat deze
nieuwsvoorziening nog lang blijft bestaan in z'n huidige vorm, en met mij
honderdduizenden Nederlanders.

Hidde Jansen, Amsterdam

Dreischor

Paternalistische arts?

Govert den Hartogh verwijt Chabot c.s. een klassiek paternalistische houding
(O&D, 24 januari). Dit verwijt raakt echter de collega's die zich zorgen maken
over de glijdende schaal waarop de euthanasiepraktijk in Nederland zich bevindt,
niet persoonlijk. Het verwijt geldt de Wet toetsing levensbeëindiging.

Omdat die macht geeft aan de arts alleen. Dit betekent dat de arts door de wet
een paternalistische rol heeft toebedeeld gekregen. Hij bepaalt het al of niet
doorgaan van een euthanasie. Daarom heeft die ook het recht om op principiële
gronden niet aan een euthanasieverzoek te voldoen. Dat een grondig onderzoek van
het ministerie van VWS naar de wetsgeschiedenis toont dat de uitleg die
regionale toetsingscommissie's aan het wetsartikel hebben gegeven in
overeenstemming is met de bedoeling van de wetgever, doet niets af aan het feit
dat het voor een arts onmogelijk is een wilsonbekwaam persoon te doden die zich
op dat moment niet van dat feit bewust is .

Peter van Rijn, gepensioneerd huisarts, Rheden




Bekijk de oorspronkelijke pagina:

LOAD-DATE: 24 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               46 of 65 DOCUMENTS



                                 de Volkskrant

                            25 januari 2017 woensdag

Jan Roos 'Straks zit ik in een reservaat met tulpen en klompen: the native
Dutchman'

BYLINE: DOOR ARIEJAN KORTEWEG EN JOOST DE VRIES

SECTION: Ten Eerste; Blz. 12, 13

LENGTH: 2083 woorden



HIGHLIGHT: Jan Roos (1977) is lijsttrekker van Voor Nederland (VNL),
voortgekomen uit een afsplitsing van de PVV. 'We zijn gidsland geworden voor hoe
het niet moet.'


De lijsttrekker

De Politicus

Wat is het eerste dat u doet als u op 16 maart wakker wordt met 76 Kamerzetels?

'Dan voeren we een Australisch immigratiemodel in: alleen wie iets toevoegt komt
erin. Vluchtelingen vangen we alleen op in de regio. Daaraan betalen we mee.
Oorlogsvluchtelingen keren na de oorlog terug naar hun land, om dat weer op te
bouwen. Hierheen halen slaat nergens op.'

U wilt vluchtelingen opvangen in de regio. Bedoelt u in landen als Libanon?

'In Libanon is het al ongelooflijk druk. Maar Saoedi-Arabië had bij de hadj
twaalf miljoen tenten met airco. Waarom vangt het Midden-Oosten niet meer mensen
met de eigen cultuur op?'

Kan Nederland samenwerken met landen als Saoedi-Arabië?

'De opvang kan zonder samen te werken. Saoedi-Arabië deelt dezelfde straffen uit
als IS. Jongetjes van 13 worden opgehangen aan een hijskraan, een gotspe. Van
landen die zo met mensenrechten omgaan moet je je handen aftrekken.'

VNL wil overal 130 rijden, meer wegen aanleggen, maar geen olie kopen van
regimes als Saoedi-Arabië. Hoe blijven we mobiel?

'Er zijn wel meer landen die olie leveren. En die snelheidsbeperkingen, met al
dat remmen en optrekken, zijn verwarrend en vervuilend.'

Het milieu lijkt VNL overigens weinig zorgen te baren. Wat voor wereld laat u uw
kinderen na?

'Wij steken 2,5 miljard euro per jaar in innovatie. Windmolens werken niet.
Kernenergie kan als tussenfase. Maar wij kunnen niet als VNL de hele situatie
qua fossiele brandstoffen oplossen. Het klimaat is niet een van onze pijlers.
Dat zijn thema's als integratie, islam, veiligheid, belastingdruk, Europese
Unie.'

Wat gaat er wezenlijk veranderen als u het voor het zeggen heeft?

'Wat mij drijft is: hoe houden we het leuk voor de volgende generatie? Hoe
kunnen homo's weer hand in hand over straat in Amsterdam? Hoe kan een Jood zich
weer veilig voelen?

'Het grootste probleem is de massa-immigratie, de vloedgolf van islamisering. En
wij moeten maar flexibel zijn. We leveren onze vrijheden in en schaffen onszelf
langzaam af. Ik ben een gewone Nederlander, maar als ik over een tijdje in een
reservaat zit met mijn klompen en tulpen, noemen ze dat: native Dutchman.
Feministen verdedigen de boerka en behandelen de islam met fluwelen
handschoentjes, onbegrijpelijk.

'Een groep boze allochtonen heeft het idee dat ze in een vreselijk land wonen.
Pak dan je spullen en sodemieter op. In Nederland hebben we veel om te
beschermen. Ik denk aan onze westerse waarden: gelijke behandeling van homo's en
hetero's, van mannen en vrouwen, persvrijheid.'

Waarom bent u een betere premier dan Mark Rutte?

'Ik wil geen premier worden. Ik ben lijsttrekker en partijleider, maar ambieer
geen kabinetspost. Ik ken mijn kwaliteiten. Wij zijn een serieuze partij. Mocht
VNL gaan regeren, dan zoeken we daar de goede mensen bij.'

Met welke partijen zou u een coalitie kunnen vormen?

'VNL kan met alle partijen samenwerken als dat onze doelen dichterbij brengt.
Maar de kans dat wij, de meest rechtse partij van Nederland, met die
zeewierkoekjes van GroenLinks wat gaan doen, is niet groot. Je kan denken aan
VVD, CDA, PVV. Ja, ook de PVV, maar zeker niet op alle terreinen;
sociaal-economisch is die partij heel links.'

De economie lijkt op de rails, miljardenmeevallers liggen in het verschiet. Waar
gaan de eerste miljarden die u mag verdelen naartoe?

'Wij stoppen met bezuinigen. De burger is al genoeg gepakt en defensie bestaat
bijna niet meer. Soldaten moeten 'pang pang' roepen en helmpje-ruil doen bij
uitzendingen. Wij steunen alleen missies die in het belang zijn van Nederland.
Wij investeren miljarden in een echte krijgsmacht, bedoeld om de burgers te
beschermen.'

U presenteert zich als de man die het bij VNL voor het zeggen heeft. Wanneer
heeft u als politiek leider de doorslag gegeven?

'We willen af van artikel 23 lid 6 en 7 van de Grondwet over religieuze vorming,
gefinancierd door de overheid. Dat gaat niet alleen over islamitisch onderwijs.
Bij volledige laïcité moet je kinderen met een hoofddoek of keppeltje op school
weigeren. Daar hebben we lang over gesproken. Zeg je tegen een meisje met
hoofddoek dat ze niet mag komen, dan sluit je haar uit van de integratie die je
juist wilt bevorderen. Wij gaan geen kinderen aan de poort weigeren. Daar had ik
een doorslaggevende stem.'

U gelooft dus wel in integratie?

'Je kunt niet terugdraaien dat hier veel culturen wonen. Ik kan de allochtonen
niet wegtoveren, maar wel zeggen: niet meer erbij; en wat er is, moet deel
worden van Nederland. Zo'n hoofddoek wordt vanuit een machocultuur opgelegd. Dan
zou dat betekenen dat zo'n meisje alleen islamitisch onderwijs kan krijgen.'

De Man

Hoe belangrijk is Bergen (Noord-Holland) voor u?

'Hier ben ik geboren en getogen, dit is mijn vaste plek. Een dorp aan de kust
met fijne mensen. Ik ben een West-Fries met Amsterdamse roots. Dan ben je heel
Noord-Hollands: vrij direct, er niet omheen draaien. Zo ben ik opgevoed.'

Hoe was u in uw jeugd?

'Mijn moeder zegt dat er iets wonderlijks is gebeurd op een nacht in mijn 8ste
levensjaar. Daarvoor was ik een leuk, sociaal, zachtaardig jongetje dat een
boekje zat te lezen op de hoek van de bank. Je had niet in de gaten dat ik er
was. Op een morgen werd ik wakker, ging naar beneden en was ik wie ik nu ben. Ik
merkte als kind al dat ik leuke ideeën had, mensen aan het lachen kon maken. Ik
kon de aandacht opeisen met humor.'

Hoe was het avondeten bij jullie vroeger? Werd er gediscussieerd?

'Heel veel. We hadden twee kranten en over de inhoud werd dagelijks gesproken.
Zo gaat het nu nog als ik bij mijn ouders kom.'

Delen uw ouders uw politieke opvattingen?

'Mijn vader wel. Mijn moeder is eerder D66, meer in de nuance. Ik heb totaal
geen rechtse opvoeding gehad. We lazen de Volkskrant, Het Parool, de VPRO-gids,
Opzij, Vrij Nederland.'

Wanneer sloeg u rechtsaf?

'Vrij jong, vanaf dat ik politiek geëngageerd raakte, rond mijn 12de. Ik las
elke dag twee kranten. Maar kwam ook in steden en zag de problematiek in
Amsterdam, in Antwerpen. Marokkaanse jongens uit Alkmaar kwamen naar Bergen om
hier de boel in elkaar te slaan. Ook toen al werd gezegd: dat zijn een paar
rotjochies. Maar kijk naar de cijfers: 65 procent van de Marokkaanse jongens is
in aanraking geweest met justitie. Dat is niet één rot appeltje in een leuke
fruitmand. Dan is de hele fruitmand verrot en heb je er nog twee leuke kiwi's
bij.

'Op school heb ik een voordracht gegeven over Tegen de islamisering van de
Nederlandse cultuur van Pim Fortuyn, een van zijn eerste boeken. Bijna niemand
kende hem toen. Met Fortuyn kwam er iemand die de politieke correctheid doorbrak
en dingen zei die men in Den Haag niet wilde horen, maar daarbuiten wel.'

Uw vader had een speeltuin. U vertelde eens dat het na een slechte zomer
sappelen was. U hield niet van die onzekerheid. Nu kiest u zelf voor een onzeker
bestaan als lijsttrekker.

'Zo gaat dat blijkbaar. In Bergen zijn we vroeger wel acht keer verhuisd. In
mijn hoofd ben ik redelijk honkvast, toch heb ik in Amsterdam op wel twaalf
plekken gewoond. Nu zit ik in Bergen, na mijn scheiding, alweer in mijn tweede
woning. Ik hield niet van het risico van het ondernemerschap, dat instabiele.
Toch ben ik aan een avontuur begonnen dat kan eindigen op 16 maart. Als ik geen
zetel haal, heb ik geen baan, niks. Dus ik doe hetzelfde, snap je?'

U leefde uw droomplaatje. Een vrouw, drie kinderen, een mooi huis in Bergen.
Toch liep het stuk.

'Je kan ongelukkig bij elkaar blijven, maar we hebben gekozen voor gelukkig uit
elkaar zijn. Het is wel een faillissement. Je begint niet aan een gezin om dat
op termijn te splijten. Dan voel je dat je als vader hebt gefaald. Maar ik ga
niet de rest van mijn leven huilend op de bank liggen. Ik hou van aanpakken.'

Lastige vragen

Aan de andere kant van het politieke spectrum is Denk ontsproten, uw favoriete
vijand.

'Ik vind het fijn dat Denk bestaat. Dat is de politieke elite van de vijfde
colonne. Nu komt aan de oppervlakte hoe boze allochtonen denken. Wij moeten ons
aanpassen, wij moeten onze tunnels anders gaan noemen? Als het ze hier niet
bevalt, gaan ze wat mij betreft weg. Er zijn treinen, boten, vliegtuigen.
Wegwezen dus. Turken naar Turkije, Marokkanen naar Marokko. Zij gelukkig daar,
wij hier.'

VNL zegt: de Nederlandse cultuur is leidend. Wat is de Nederlandse cultuur?

'Nederland is veranderd de afgelopen vijftig jaar, we hebben veel vrijheden
verworven. Die dreigen we weer in te leveren. Sinterklaas is kapotgemaakt, Kerst
heet tegenwoordig decembermaand. We zijn gidsland geworden van hoe het niet
moet. Homo's wordt aangeraden bepaalde wijken te mijden. In Bos en Lommer kun je
beter niet met een keppeltje over straat. In Amsterdam Nieuw-West werd ik als
PowNed-verslaggever achtervolgd door Marokkanen. De linksdenkende mens en de
journalistiek zeggen dan: je hebt het zelf uitgelokt. Terwijl ik mijn leven niet
zeker ben.'

Sylvana Simons is haar leven ook niet zeker.

'Ik word al zo lang beveiligd. De kinderen hebben een politieknop op school.
Maar ik ben geen Sylvana, ik loop er niet mee te koop. Weet je hoe vaak ik met
de dood ben bedreigd? Als je niet politiek correct bent, heb je een probleem.
Simons zegt: blanke onschuld bestaat niet. Dat moest ik eens zeggen: zwarte
onschuld bestaat niet. Dan hang ik aan de hoogste boom. Zij wordt door de
overheid beschermd, ik moet het inhuren. Omdat iedereen bang is voor de
racismekaart. Ik ben hetero, blank en man: dan mag je het zelf uitzoeken.'

Wij kennen een blanke man die wel beveiliging krijgt.

'Als je zoals Wilders uitspraken doet over de islam ben je per definitie dood.
De afgelopen dertig jaar is terrorisme links of islamitisch.'

Dus Simons hoeft zich geen zorgen te maken?

'Ze krijgt bagger over zich heen, smerig racisme, maar daad en woord liggen hier
ver uit elkaar. Wordt ze bedreigd, dan zou ik haar laten beschermen.'

Jan Roos als dossiervreter in het parlement, wij zien het nog niet voor ons.

'Veel mensen denken dat ik alleen maar een lollige jongen ben op zoek naar een
grapje. Niets is minder waar. Ik ben best een saaie man die thuis dikke
biografieën van politici leest. De politiek ligt dichter bij mij dan die
grappige jongen. Ik doe het voor de toekomst van mijn land. En voor die van mijn
kinderen.'

Dus ouderschap is van invloed op politiek handelen?

'Mijn twee politieke tegenstanders, Geert Wilders en Mark Rutte, zijn
kinderloos. Dat maakt verschil. Wilders is vooral met zijn eigen situatie bezig;
hij komt niet met oplossingen. Na hem de zondvloed, na mij mijn kinderen. Rutte
is een pragmaticus die elke dag met een andere wind meewaait. Hij liegt en
bedriegt alles bij elkaar en biedt dan na vier jaar zijn excuses aan. Omdat hij
wil vasthouden aan de macht.'

Bergen is een witte gemeente. Was dat een reden er te gaan wonen?

'Ik kijk niet naar hoeveel allochtonen ergens wonen, maar dit is wel een fijne
gemeenschap. Ik ben hier opgegroeid met mijn ouders en mijn zus, in het bos, bij
het strand. Die jeugd wilde ik mijn kinderen ook geven. Vroeger hadden we één
geadopteerd donker jongetje in de klas. Nu zitten in alle klassen wel een paar
donkere kinderen. Dat is geen enkel probleem. Maar we hebben geen gettowijken of
groepjes Marokkanen, geen last van de multiculturele samenleving. Ik hoop dat
het zo blijft.'

U was een van de gezichten van GeenPeil. Nu is die referendum- beweging
uiteengevallen in drie politici. Hoe komt dat?

'Ik heb me bij VNL aangesloten om er echt werk van te maken. Dan komt Thierry
Baudet een maand later met een vrijwel identiek programma. Puur een egoding.
GeenPeil van Bart Nijman staat voor niets, het is een onzalig idee.

'Baudet en Nijman zetten die stap vanwege hun ego. Ik baal er ongelooflijk van.
Het lijkt alsof ik onderdeel ben van dat kinderachtige gedoe, terwijl dat niet
het geval is.'

De estafettevraag, wat wilt u weten van SGP-lijsttrekker Kees van der Staaij?

'VoorNederland pleit voor een rechts stembusakkoord. Is de SGP bereid om met VNL
de linkse partijen buiten het volgende kabinet te houden?'

CV

Geboren: 27-01-1977

Burgerlijke staat: samenwonend

Mooiste liedje: Fire and rain, James Taylor

Mooiste boek: Papillon, Henri Charrière

Favoriete tv-programma: Studio Sport, zondag 19.00 uur.

Beste plek om te wonen: Bergen NH

Politieke voorbeelden: Churchill, Reagan, Fortuyn.

Cruciale gebeurtenis: 6 april 2016, uitslag referendum associatieverdrag EU en
Oekraïne.

DE LIJSTTREKKERS

In de aanloop naar de verkiezingen van 15 maart laat de Volkskrant de
lijsttrekkers aan het woord van partijen die met 2 of meer zetels in de Tweede
Kamer zijn vertegenwoordigd.




Bekijk de oorspronkelijke pagina: ,

LOAD-DATE: 24 January 2017

LANGUAGE: DUTCH; NEDERLANDS

GRAPHIC: Jan Roos: 'De politiek ligt dichter bij mij dan die grappige jongen. Ik
doe het voor de toekomst van mijn land. En voor die van mijn kinderen.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               47 of 65 DOCUMENTS



                                 de Volkskrant

                            24 januari 2017 dinsdag

Beste Mark,

BYLINE: JEAN-PIERRE GEELEN

SECTION: V Opening; Blz. 6

LENGTH: 516 woorden



HIGHLIGHT: Je hebt gelijk: alle bumperklevers het gave land uit. En
propjesgooiers ook. Dat is normaal, toch?


JP KIJKT VERDER


De dagelijkse dosis dwarsverbanden, tendensen en andere hedendaagse fenomenen.

mag ik je, mede namens vrouw en kind, hartelijk danken voor de paginagrote
advertentie in mijn krant? Ook talloze gezinnen achter andere dagbladen waarin
je adverteerde zullen verguld zijn met deze pensioenbonus. Voor jou is zo'n
forse uitgave vanzelfsprekend, want ik las dat het in dit gave land 'normaal is
dat je elkaar helpt als het even moeilijk gaat en een arm om iemand heen slaat
in zware tijden'.



De krant is wel eens doodverklaard, maar dankzij jouw alternatieve feiten kunnen
we deze bewering nu objectief beoordelen als 'grotendeels onwaar'. De krant
bleek weer eens springlevend: het advertentiesalvo bleef de hele dag naknallen.
Op Twitter, Facebook, op de radio. Op het moment dat ik dit schrijf, moet de
televisie nog wakker worden, maar ik maak me geen zorgen. Fase 1 van Operatie
Imagobouwen is geslaagd.

Zelf vind ik het niet minder normaal dat het AD je bedankte met een paginagroot
interview waarin je nog eens mocht uitleggen wat je twee pagina's verderop
bedoelde. Een verheugend verdienmodel voor de (overigens nog altijd
winstgevende) kranten, de komende maanden. Tijdelijke voordeel-actie: bij elke
paginagrote advertentie nu gratis een even groot interview. Wees er snel bij,
want vol is vol!

Een paar vraagjes had ik nog wel, ook na het gesprek in het AD.

Heel goed dat je je taalgebruik hebt gekuist: het eerdere 'Pleur op' waarmee je
zo succesvol je achterban bediende in Zomergasten, is vervangen door 'Ga weg'.
Het eerste was precies die hufterigheid die je in het AD toch niet normaal
vindt. Nu gold dat onder meer bumperklevers, bankiers die mopperen over hun
bonussen, mensen die propjes op straat gooien en buschauffeurs bespugen. Mensen
'die homo's lastigvallen, vrouwen in korte rokjes uitjouwen of gewone
Nederlanders uitmaken voor racisten'.

Goed punt. Ik hoor nogal eens bouwvakkers vrouwen naroepen en -fluiten. Mijn
glazenwasser maakte pas nog een denigrerende grap over homo's. Niet normaal. Ook
erger jij je aan lieden die 'gewone Nederlanders uitmaken voor racist'. Ik ken
weinig 'gewone mensen', maar wat als ze echt racist blijken? Of bestaat racisme
niet volgens jou?

Voor al die mensen heb je een oplossing: 'Doe normaal, of ga weg'. Tegelijk zeg
je: 'De oplossing is niet om dan maar groepen mensen over één kam te scheren,
uit te schelden of hele groepen simpelweg het land uit te zetten'. Ik kan daar
geen oer-Hollandse chocola van maken. Maar ik zeg het je na: 'Alle bumperklevers
het land uit'. En propjesgooiers ook. Opgeruimd staat normaal.

Eén dingetje nog: 'Mijn partij staat ervoor dat je met een pannetje soep naar de
buren gaat als het nodig is', las ik in het AD. Dat treft: het is koud buiten,
ik kan wel wat warmte gebruiken. Zelf ben ik dol op een kruidig pompoensoepje of
is dat niet normaal? Bel je even hoe laat ik je kan verwachten?

Hartelijk dank, mede namens vrouw en kind. En vriendelijke groet van J.P.
Geelen, gewoon mens.

Mijn glazenwasser maakte pas nog een denigrerende grap over homo's. Niet normaal




Bekijk de oorspronkelijke pagina:

LOAD-DATE: 23 January 2017

LANGUAGE: DUTCH; NEDERLANDS

GRAPHIC: Jean-pierre Geelen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               48 of 65 DOCUMENTS



                                 de Volkskrant

                            24 januari 2017 dinsdag

geachte redactie

SECTION: Opinie en Debat; Blz. 24

LENGTH: 723 woorden

Mark Rutte (1)

De VVD heeft bij monde van de heer Rutte een pagina gehuurd in uw krant (23
januari) om ons, de gewone Nederlanders, toe te spreken.

Het zou ontzettend gaaf zijn als de heer Rutte ons wil helpen het land overeind
te houden met feiten, en dan graag niet de alternatieve feiten.

Dus Mark, hoeveel van de mensen die 'onze vrijheid misbruiken om de boel te
verstieren' gedragen zich asociaal in het verkeer, claimen voorrang waar die
voorrang niet is, bespugen conducteurs of maken gewone Nederlanders uit voor
racist?

Hoeveel mensen die niet normaal doen moeten we aanmoedigen weg te gaan?

En hoe gaan we dat doen, Mark, strijdend als mensen van goede wil?

Vanuit jouw zekerheid natuurlijk, beste Mark, dat al het gedrag waardoor wij ons
hier niet thuisvoelen, van buiten komt.

Paul Nota, Middelburg

Mark Rutte (2)


'Doe normaal of ga weg', schrijft Rutte. Moet ik terug naar Brabant of mijn
partner naar de Zuid-Hollandse Eilanden?

Nee, het was - voor deze keer - een in het Algemeen Beschaafd Nederlands
vertaalde eerdere uitspraak van onze minister-president: 'pleur op!', en
exclusief gericht tot degenen die juist naar ons land zijn gekomen voor d(i)e
vrijheid.

Kortom: gericht tot (groepen van) asielzoekers/vluchtelingen (met of zonder
status/verblijfsvergunning) en niet tot die 'echte' Nederlanders, hoe
'abnormaal' die zich bij tijden ook kunnen gedragen - en dat niet alleen bij
voetbalwedstrijden.

Het is verkiezingstijd en kennelijk is het motto 'kruip zo dicht mogelijk tegen
de PVV aan'. Eigen volk eerst dus.

Hij heeft het kunstje goed afgekeken van Trump.

Henk Branderhorst, Doorn

Trump en de journalistiek

De journalist heeft de taak om de macht te controleren. Maar nu Trump 'de macht'
is, voelen zij zich schijnbaar extra verantwoordelijk daarvoor. Er is echter nog
een andere taak. De journalist heeft immers ook de taak om bij te dragen aan de
rust in het land.

Wat gaat de Volkskrant de komende jaren doen? Gaat het vooral mediaruimte
weggeven aan alle nu al protesterende groepen die de verkiezingen verloren en
daar niet bepaald sportief mee omgaan? Gaat het reeds vanaf het prille begin
hele pagina's besteden aan triviale zaken als de omvang van de menigte bij de
inauguratie?

Tuurlijk moet een journalist ook minderheden mediaruimte gunnen. Het gaat mij
echter om de mate, het soort en het moment. Die zijn uit balans. De krant moet
namelijk eerst en vooral Trump het krediet gaan geven. Hij won immers in een
democratie en ook de meerderheid heeft recht op de mediaruimte.

Peter van Lenth, Haarlem

Trump en Russische invloed

Het glashard ontkennen van feiten door Trump. Hoezo geen Russische invloeden?

Rien van Dijk, Voorburg

Neutraal, graag

In haar column van 23 januari roept Sheila Sitalsing de NOS op niet meer
klassiek neutraal te berichten, maar weerlegbare feiten als leugens te
classificeren.

Daarmee trapt ze met open ogen in de val die populisten opzetten voor de media:
als alle media zich een oordeel aanmeten over de feiten verliezen de media als
geheel hun geloofwaardigheid als informatiebron.

De NOS als publiek medium heeft bij uitstek de taak neutraal te berichten en in
het politieke landschap geen partij te kiezen. Als burger wil ik mijn eigen
mening kunnen vormen.

Objectieve, neutrale berichtgeving helpt mij daar bij. Journalisten die feiten
interpreteren en vanuit een eigen standpunt duiden ook. Maar laat beide
alsjeblieft naast elkaar bestaan.

Yolanda Hoogtanders, Amsterdam

Franciscus waarschuwt

Paus Franciscus waarschuwt voor het populisme. Zijn onze populisten werkelijk
dictators in de dop? Wat opvalt is dat ze het niet over 'mijn mening' hebben
maar over 'de waarheid'.

De dictator in de dop luistert naar niemand, is alleen geïnteresseerd in eigen
gelijk en macht, toont geen compassie, is niet integer, wel confronterend en
niet bindend. Tot compromissen en samenwerking zijn ze niet in staat. Dat maakt
ze onschuldig als ze onder de 50 procent blijven. Maar hoe ontwikkelen ze zich
als ze de meerderheid krijgen?

Willem de Koning, Veenendaal

Bazuin

Het woord 'trump' betekent in het Engels niet alleen 'troef' maar ook 'trompet'
of 'bazuin'.

In het woordenboek vindt u als voorbeelden van deze laatste betekenis: 'the last
trump' en 'the trump of doom', oftewel 'de bazuin van het Laatste Oordeel'!

Een hoopvol vooruitzicht!

Martin Koch, Weurt




Bekijk de oorspronkelijke pagina:

LOAD-DATE: 23 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               49 of 65 DOCUMENTS



                                 de Volkskrant

                            24 januari 2017 dinsdag

Onder Trumpianen

BYLINE: TOINE HEIJMANS

SECTION: Opinie en Debat; Blz. 21

LENGTH: 764 woorden



HIGHLIGHT: Zij worden blij van de nieuwe president


Column in rotterdam


De inauguratie van de nieuwe Amerikaanse president bekijk ik onder Trumpianen.
Ze huren een zaaltje in een drijvend hotel. Er is een beamerscherm uitgerold,
Fox News live, uiteraard.

Ik zie een onbehouwen man met neergelaten mondhoeken en een lange Ferrarirode
das naar zijn grote moment walsen en dan oorlogstaal uitslaan, het gaat van
'grafzerken' en 'bloedbad', ik zie een man die in vijf hoofdletters denkt.



Zij zien een vernieuwer, een president die 'de gewone man' hoop geeft, een held,
Democraat noch Republikein, niet op zijn mondje gevallen bovendien.

Mijn zorgen zijn hun vreugde, maar ondanks mijn lidmaatschap van de oneerlijke
media ben ik van harte welkom.

Het is bij de liberale jongeren van JOVD Rijnmond. Nou niet bepaald 'de gewone
man': dit zijn geprivilegieerde studenten en pas afgestudeerden: bestuurskunde,
bedrijfskunde, internationale betrekkingen. De wereld waarin Mark Rutte is
opgegroeid. Hajo Smit wees me op de bijeenkomst, hij houdt er een praatje als
overtuigd Trumpiaan en als schrijver van het boek Donald Trump en Bernie
Sanders, Amerikaanse lente 2016. De nieuwe president, zegt Hajo, 'is eigenlijk
heel progressief'. Alleen wil niemand dat begrijpen.

'De JOVD staat hier neutraal in', moet voorzitter Lex Cornelissen nog even
zeggen terwijl hij hotdogs serveert (normaal zijn het bitterballen). Toch is er
applaus op het moment suprême. De massieve weerzin tegen Trump, 'het is allemaal
gekrijs, ze leggen nooit uit waaróm ze zo'n hekel aan hem hebben', zegt Paul,
die net als anderen liever niet met z'n echte naam in de krant komt. Als
Trumpiaan ben je al snel een Trumpiaan - 'je wordt nog net niet gelyncht'. Hij
houdt van Trump 'omdat ie geen fuck geeft om wat iedereen van hem vindt', en
vraagt: 'is iedereen op de Volskrantredactie ook zo tegen, of valt dat mee?'

En daar is de president. Terwijl mijn Twittertijdlijn volloopt met ergernis en
angst, klinkt hier een juichkreet vanonder rode campagnepetjes, OEHHHHHH... ze
houden hier van grote woorden op het randje. Hajo is emotioneel. 'Het is zó
ergerlijk eenzijdig, de manier waarop men Trump beziet, hij is zó onderschat.'

Hajo is klimaatwetenschapper, opgeleid in het linkse Wageningen, en hoopt dat
Trump gehakt maakt van de duurzaamheidsmaffia. Als ik hem vraag naar Trumps
opvattingen over vrouwen, homo's en immigranten zegt Hajo: 'Dat heeft ie alleen
gedaan om zijn nominatie veilig te stellen. Zijn mellow kant krijgen we nog te
zien, die heeft hij ook: dat new age-achtige.' Ik zeg dat Trump eerder overkomt
als een narcist. 'Nee, nee. Jij ziet een heel andere man dan ik. Als Trump een
narcist was, was hij nooit gekozen.' Ik vraag hem wat hij vindt van Trumps
miljonairskabinet, nu we het toch over 'het volk' hebben. 'Dat is een
dooddoener. Iedereen weet dat een arme sloeber geen leider kan zijn.'

Er gaat popcorn rond. Naast me zit Lennard van Mil, voorzitter van Jong Leefbaar
Rotterdam, student bestuurskunde en homo, dat wil hij benadrukken. 'Het is echt
niet zo dat Trump het homohuwelijk wil terugdraaien. En wat heb je liever: dat
je kan trouwen, of dat er een aanslag op je wordt gepleegd?' Pure fan: het rode
petje met de slogan kocht hij met trots in de Trump Tower in Las Vegas. 'Zoals u
ziet zijn wij ook gewoon beschaafde mensen.'

Lennard houdt de grote boze woorden van de president tegen het licht van 'de
campagne': 'Vanaf nu zal hij gematigder worden, serieuzer.' Die Trump valt wel
mee, dat gaat rond in dit zaaltje. 'Je hebt in Amerika gewoon instanties die hem
in toom houden', zegt een VVD'er uit Delft ('doe maar niet mijn naam erbij').
'Hij zal andere accenten leggen en dat is het.'

Wat Donald Trump doet heet in de leerboeken bedrijfskunde 'transactioneel
leiderschap', legt Çagri Belgücan uit, de penningmeester van de JOVD. 'Hij
inspireert niet, hij wil dóen. Hij legt zijn mensen taken op en gaat ervoor. Hij
ziet de VS als een bedrijf.'

En Hajo vertelt nog maar eens dat Donald Trump een unifier is. Ook al splijt hij
vandaag de wereld met gebalde vuisten. 'Hij speelt geen rolletje', zegt Hajo,
'het heeft met moed te maken. De moed om anders te denken. Dit is revolutie. Dit
is perestrojka, glasnost. Je zult niet geloven wat er gaat gebeuren!'

Als de president is uitgesproken en ik de wraaklustige woorden van de nieuw
president verwerk, zegt Lennard: 'Je merkt toch echt wel dat hij het land bij
elkaar wil brengen.' Ik zeg: het is zo'n bullebak. Lennard: 'Nouja, ik vind het
eigenlijk een heel vriendelijke man.'

En ik krijg een boek van Hajo, gesigneerd: 'Wellicht ontdek je wat lichtpuntjes
.'




Bekijk de oorspronkelijke pagina:

LOAD-DATE: 23 January 2017

LANGUAGE: DUTCH; NEDERLANDS

GRAPHIC: Hajo Smit: 'De nieuwe president is eigenlijk heel progressief.'
JOVD'ers kijken naar de inauguratie van Trump.
Lennard van Mil: 'Zoals u ziet zijn wij gewoon beschaafde mensen.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               50 of 65 DOCUMENTS



                                 de Volkskrant

                            24 januari 2017 dinsdag

Rutte boort nu zelfde sentiment aan als Wilders

BYLINE: ARIEJAN KORTEWEG

SECTION: Ten Eerste; Blz. 10, 11

LENGTH: 1575 woorden



HIGHLIGHT: 'Pleur op', die uitspraak kwam premier Rutte op veel kritiek te
staan, maar blijkt nu het centrale thema van de verkiezings-campagne van de VVD.
'Doe normaal of ga weg.' Zo wil de VVD kiezers wegtrekken bij de PVV van Geert
Wilders.


analyse advertentie van de VVD


Een halve Mark Rutte keek maandagochtend vanuit alle landelijke dagbladen de
lezer aan. Ernaast een tekst die als een schrijven aan alle Nederlanders was
opgesteld. Belangrijkste boodschap: normaal doen. Dat wordt, maar dan in tweeën
gehakt - Normaal. Doen. - ook de VVD-slogan voor de komende verkiezingen.



Er zit veel 'we' in het schrijven. Het 'we' van de hardwerkende Nederlander, de
mensen die normaal doen. Er zijn ook anderen. Die conducteurs bespugen, afval op
straat gooien, geen voorrang in het verkeer geven, homo's lastigvallen, vrouwen
geen hand geven, treitervlogs maken, niet willen werken voor hun geld.

Voor die mensen heeft de premier een oplossing: 'Doe normaal of ga weg.' Want,
zegt hij de normale mensen na: 'Als je ons land zo fundamenteel afwijst, heb ik
liever dat je weggaat.'

'Pleur op', zo formuleerde Zomergast Rutte het in september op tv.
Winterschrijver Rutte kiest zijn formuleringen wat behoedzamer. De boodschap
blijft hetzelfde. En beperkt zich niet langer tot Erdogan-aanhangers die
journalisten het werken onmogelijk maken.

Rutte appelleert hier aan een gevoel. Het gevoel dat ook door Geert Wilders in
Koblenz werd verwoord, waar hij bij de afkondiging van de patriottistische lente
zei dat vrouwen op straat bang zijn hun blonde haar te laten zien. Rutte wil
niet dat Wilders de enige is die dat sentiment bij de kiezer aanboort. Vandaar
deze advertentie.

Dit is de tweede brief aan alle Nederlanders die Rutte in deze campagne
schrijft. De eerste verscheen in oktober, op de dag dat de VVD zijn
verkiezingsprogramma presenteerde. Die heette 'Mijn ambitie, mijn plan'. Die
eerste brief was gastvrijer van toon. 'In Nederland zijn we niet elkaars vijand,
maar elkaars bondgenoot', schreef hij toen. 'Iedereen is hier gelijkwaardig en
krijgt gelijke kansen. Als je onze vrijheden omarmt, dan hoor je er bij.'

Dergelijke uitnodigende woorden ontbreken in de nieuwe tekst, die een
scheidslijn trekt tussen normaal Nederland en 'mensen die zich niet willen
aanpassen'. Mensen die, en dit is het enige moment waarop Rutte wat preciezer
wordt, 'juist naar ons land zijn gekomen voor die vrijheid'. Een schijnbaar
onbetekenend zinnetje dat zichtbaar maakt over wie de premier het heeft:
nieuwkomers, vluchtelingen.

Concreet wordt de tekst nergens. De premier doet geen voorstellen, gaat niet op
zoek naar oorzaken, komt niet met ideeën over hoe dat abnormale gedrag te
voorkomen is of tegen te gaan. Zijn geliefde rollen van onderwijzer, van
stimulator, van verzoener legt hij af. Agent en douanebeambte - dat is wat hij
in deze verkiezingscampagne wil zijn.

Hij is niet de eerste. Dries van Agt (CDA) sprak in de jaren zeventig over een
ethisch reveil, Ennëus Heerma (CDA) wilde in de jaren negentig een minister van
gezinszaken om in het gezin de gedeelde waarden te borgen, Ad Melkert (PvdA)
agendeerde in 2002 het normverval in de samenleving, Jan-Peter Balkenende (CDA)
kwam in 2005 met 'fatsoen moet je doen'. Ahmed Aboutaleb (PvdA) zei in 2015 nog:
'In hemelsnaam, pak je koffers en vertrek.'

De VVD maakte tot dusver van normbesef nooit een groot thema. De advertentie is
een poging het onderwerp weg te halen bij CDA en PvdA door lijsttrekker Rutte
neer te zetten als bewaker van wat in Nederland als normaal geldt. Een onderwerp
waar premier Rutte - denk aan Zwarte Piet, aan Wilders' 'minder minder
Marokkanen' - vaak pas met vertraging op aansloeg.

De advertentie maakt ook iets duidelijk van wat er zich in de onzichtbare helft
van Rutte's hoofd afspeelt. Daar gaan de gedachten maar één kant op: richting
Wilders, die de afgelopen tijd met zijn tegen moslims en tegen vluchtelingen
gerichte uitspraken het debat bepaalde.

De premier wil de campagne reduceren tot een tweestrijd tussen VVD en PVV.
Waarbij Rutte op de stemmen mikt van strategische kiezers wie er alles aan
gelegen is Wilders uit de buurt van de macht te houden. Hij kan zich daarbij
opwerpen als kandidaat van het fatsoen. Waarvoor wel nodig was dat hij regeren
met de PVV expliciet zou uitsluiten - zoals vorige week gebeurde.

Nu is fase twee aangebroken, waarbij de VVD zich in het hart begeeft van het
terrein dat door de PVV bestreken wordt: de exploitatie van het gevoel van
onbehagen bij een deel van de kiezers over de rol en plaats van minderheden. Dat
de oppositie er namens een ander deel van de kiezers schande van spreekt, valt
onder de ingecalculeerde risico's.

'Doe normaal of ga weg.'

Kay van de Linde, voormalig campagnestrateeg en spindoctor: 'Bij de VVD zullen
ze zich in de handen wrijven: dit is een campagnetool, bedoeld om het onderwerp
op de agenda te zetten. En dat is gelukt: we hebben het toch nergens anders over
vandaag?

'Alles wat er in staat is weldoordacht: het kost ook nogal wat om in acht
kranten een advertentiepagina te kopen. De tekst is zeker vier alinea's te lang
en overduidelijk afkomstig van een reclamebureau, maar dat is niet relevant. Dat
de boodschap aankomt, is wat telt. Er zijn 81 politieke partijen, je moet iets
verzinnen om op te vallen. In feite is dit een herhaling van zijn 'pleur op',
maar dan in tweeduizend woorden. Het is PVV-achtig zonder de scherpe randjes,
zonder de minderheden te benoemen. De vraag is: durft Rutte deze boodschap vast
te houden tot het eind?'

'ongeloofwaardig'

Vice-premier Lodewijk Asscher (PvdA) noemde Rutte na diens oproep gisteren 'een
slap aftreksel van een populist': 'Hij zaait cynisme.' CDA-voorman Sybrand Buma
stelde maandag tegen EenVandaag op NPO Radio 1 dat Rutte vier jaar als premier
niets heeft gedaan aan dit onderwerp. Om dan twee maanden voor de verkiezingen
hiermee te komen is volgens hem 'absoluut ongeloofwaardig'. Jesse Klaver van
GroenLinks gaf een soortgelijke mening op Twitter: 'Ongeloofwaardig van Rutte om
na 6 jaar stimuleren van egoïsme zich nu op te werpen als hoeder van normen en
waarden.' Geert Wilders van de PVV reageerde ook via Twitter: 'Mark Rutte: de
man van de open grenzen, de asiel-tsunami, de massa-immigratie, de islamisering,
de leugens en het bedrog.'

'We voelen een groeiend ongemak wanneer mensen onze vrijheid misbruiken om hier
de boel te verstieren, terwijl ze juist naar ons land zijn gekomen voor die
vrijheid.'

Hoogleraar Janka Stoker, Rijksuniversiteit Groningen, gespecialiseerd in
leiderschap: 'Mark Rutte gebruikt in zijn brief veel emotioneel geladen woorden.
Niet alleen positief emotionele woorden, maar vooral ook negatief geladen
woorden als: ongemak, misbruiken, verstieren. Voor de kiezer telt niet alleen de
inhoud, ook emoties spelen een grote rol in het stemhokje. Politici gebruiken
taal om de harten van potentiële kiezers te veroveren. Met hoogleraar economie
Harry Garretsen heb ik de teksten van partijprogramma's door software laten
analyseren op positief en negatief taalgebruik. De VVD scoort daarbij van alle
Nederlandse partijen relatief gezien het hoogst op positief sentiment.
Waarschijnlijk komt dit omdat een regeringspartij die ook nog eens de premier
levert, wil uitstralen dat ze goed werk heeft geleverd. Partijen aan de flanken
- zoals de PVV - gebruiken meestal meer negatief geladen woorden; een manier om
je af te zetten tegen de gevestigde orde. In de brief van maandag heeft Rutte
veel meer negatieve woorden gebruikt dan in zijn eigen verkiezingsprogramma,
blijkt na analyse. In zijn stijl en toon schuift hij nu opvallend op naar de
PVV.'

à la wilders of trump

'Mensen die zich niet willen aanpassen, afgeven op onze gewoontes en onze
waarden afwijzen. Die homo's lastigvallen, vrouwen in korte rokjes uitjouwen of
gewone Nederlanders uitmaken voor racisten.'

Jan Willem Duyvendak, hoogleraar sociologie Universiteit van Amsterdam: 'Rutte
lijkt geobsedeerd door de vraag wie zich een echte Nederlander mag noemen. En
dat terwijl hij zijn tekst begint met de zin: 'Aan alle Nederlanders'. Maar de
mensen die racistisch, homofoob of seksistisch zijn, kunnen bij hem per
definitie geen Nederlanders zijn en moeten maar weg. Naar landen waar al dat
soort zaken volgens hem blijkbaar gewoon mogen gebeuren. En als je het omdraait:
ik ben een blanke Nederlander, dus kan ik volgens Rutte nooit racistisch,
homofoob of seksistisch zijn. Ik vraag me ook af of 'een arm om een ander slaan
als die het moeilijk heeft', altijd typerend is voor Nederland. Al met al is het
een nationalistisch verhaal à la Wilders of Trump. Ongetwijfeld met de beste
bedoelingen bedacht, maar het is niet erg inclusief. Niet erg voor 'alle
Nederlanders'.'

geladen woorden

'U herkent het vast wel. Mensen die zich steeds asocialer lijken te gedragen. In
het verkeer, in het openbaar vervoer en op straat.'

Marc Schuilenburg, filosoof en criminoloog aan de Vrije Universiteit in
Amsterdam: 'Wat Rutte doet, lijkt op het presenteren van alternatieve feiten.
Zoals Trump doet. Hij schetst een veel te negatief beeld over Nederland. De
criminaliteit in het openbaar vervoer neemt bijvoorbeeld al tien jaar af, en
drastisch ook. Ik heb het nog even opgezocht: de NS registreerde in 2005 nog
duizend geweldsincidenten naar het eigen personeel toe, in 2015 waren dat er
zeshonderd. Natuurlijk is dat nog steeds te veel. Er is geweld, er zijn
treitervlogs. Maar Rutte doet net alsof we in het onveiligste land ter wereld
leven. Hij blaast kleine incidenten op tot nationale rampen, waarbij hysterie
het stijlmiddel is om stemmen te winnen. Allemaal vanuit een conservatieve
gedachte en met law and order als devies.'




Bekijk de oorspronkelijke pagina: , ,

LOAD-DATE: 23 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               51 of 65 DOCUMENTS



                                 de Volkskrant

                            23 januari 2017 maandag

President Trump

BYLINE: PHILIPPE REMARQUE

SECTION: Opinie en Debat; Blz. 17

LENGTH: 355 woorden



HIGHLIGHT: De aanval van Donald Trump op de politiek is onjuist en zijn
autoritaire ondertoon verontrustend.


Commentaar


 Voor degenen die hoopten dat Donald Trump in het Witte Huis zijn toon zou
matigen, is het begin van zijn presidentschap een schok. De inauguratie is
traditioneel een moment van eenheid, waarop de nieuwe president de hand reikt
aan alle Amerikanen, ook politieke tegenstanders. Trump deed het radicaal
anders. Met gebalde vuist verklaarde hij de oorlog aan de hele politiek,
inclusief de Congresleden en ex-presidenten van beide partijen op het bordes
naast hem. Een wreker van het gewone volk is naar het verdorven Washington
gekomen, waar de elite al die jaren aan het feestvieren was ten koste van gewone
Amerikanen.



Dit zal bevrijdend klinken voor mensen die zich benadeeld voelen en
teleurgesteld zijn in de politiek. Het is ook Amerikaans: de macht aan het volk
was het ideaal van de founding fathers.

Toch is Trumps zwart-witschema onjuist en verontrustend. Onjuist omdat er weinig
klopt van zijn dystopische beeld van een ineenstortend Amerika, uitgebuit door
andere landen. Over de politiek vertelt hij een sprookje: de elite die uit
slechtigheid besluit het volk te benadelen, de man van het volk die dat stopt.

Politiek is in werkelijkheid een taaie belangenstrijd. Trump is er onderdeel
van. Wil hij iets gedaan krijgen, dan heeft hij het Congres hard nodig. De
teleurstelling van kiezers zal groot zijn, net als bij Obama.

Verontrustend is de autoritaire ondertoon. Alleen het volk is zuiver, en de
leider natuurlijk. Politici zijn oneerlijk, we tolereren hun gepraat niet meer
want het is tijd om te handelen. Dat soort retoriek hoort historisch gezien bij
de dictaturen waartegen Amerika de vrijheid heeft verdedigd.

Het eerste weekeinde viel het Witte Huis de media frontaal aan en berispte het
een overheidsinstantie omdat die het waagde te tonen dat niet zo veel mensen de
inauguratie bezochten. Trump en de populisten om hem heen laten hun rancune de
vrije loop.

Maar vanaf nu stuit hij op de gecompliceerde werkelijkheid, in de politiek en op
het wereldtoneel. Het valt te hopen dat Trumps pragmatische kant dan bovenkomt,
en verstandiger mensen invloed krijgen op de koers.




Bekijk de oorspronkelijke pagina:

LOAD-DATE: 22 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               52 of 65 DOCUMENTS



                                 de Volkskrant

                            23 januari 2017 maandag

Gaat Britannia weer varen, als koninklijk Brexit-jacht?

BYLINE: PATRICK VAN IJZENDOORN

SECTION: Ten Eerste; Blz. 14, 15

LENGTH: 766 woorden



HIGHLIGHT: Het plezierjacht van de Windsors is nu een toeristische attractie aan
de wal. Maar het zou een mooi symbool zijn voor het nieuwe 'global Britain'.


Reportage
Varende ambassade?


'Zie je die trap in de hoek, daaraan werd op warme dagen een glijbaan bevestigd
zodat de koningskinderen in het zwembad konden plonzen.' Met veel koninklijke
devotie staat de in tartan geklede suppoost Martin op het achterdek van het
Royal Yacht Britannia te vertellen over hoe de Windsors hier pleegden te
recreëren, waar de schildersezel van prins Philip stond en de strandstoel waarin
Hare Majesteit de Racing Post kon lezen.



'Zie de bel, die werd altijd geluid tijdens het passeren van de evenaar.' De
klepel is eruit gehaald toen de boot een toeristische attractie werd, maar
volgens romantici gaat de klok straks weer luiden en krijgt het jacht een tweede
leven als koninklijke Brexit-boot.

Alle klokken aan boord staan op 1 minuut over 3. Dat is het tijdstip waarop
koningin Elizabeth op een decemberdag in 1997 voor de laatste keer het schip
verliet. Met een zeldzame traan. De beslissing van Tony Blair om het koninklijke
jacht, uit kostenoverwegingen met een republikeins sausje, na 44 jaar uit de
vaart te nemen was een van de dieptepunten uit haar bewind. De Britannia had
meer dan een miljoen mijl afgelegd, niet alleen als koninklijk plezierjacht,
maar ook voor staatsbezoeken en plechtigheden, zoals de teruggave van Hongkong
aan China. Het schip is in 1986 gebruikt om duizend vluchtelingen uit het door
oorlog geteisterde Jemen in veiligheid te brengen.

Sinds 1998 ligt het in de haven van Edinburgh en is het de enige plek waar het
gewone volk een bed kan bezichtigen dat door de koningin is beslapen, onder de
lakens van Victoria. Bezoekers krijgen een idee wat er werd gelezen (The Rise of
the Eastern African Empire, Assignment to Berlin, Baghdad: City of Peace),
gespeeld (monopolie, scrabble) en geconsumeerd (konijnen met bloemkool, Schotse
kazen, Charly Boy Sauvignon).

Op de audiotour, die begint met Rule Britannia, vertelt een polygoonstem
verhalen, bijvoorbeeld over de matrozen die hun pet af mochten doen als ze de
Windsors bedienden. Officieel droegen ze dan geen uniform zodat ze niet
voortdurend in de houding hoefden te schieten.

'De meeste indruk maakt de eenvoud, het persoonlijke karakter', zegt bezoekster
Jennifer Cowling uit Dorset. 'Het is niet te imposant of overweldigend. Deze
ingetogenheid zegt iets over onze natie.' Ze is een van de vijf miljoen mensen
die het schip de afgelopen achttien jaar hebben bezocht, waarmee het in de
top-10 van meest bezochte attracties staat. Afgelopen jaar is het aantal
bezoekers met 12,7 procent gestegen, wat te maken had met het EU-referendum.
Conservatieve Brexiteers zien namelijk een tweede leven voor dit jacht. Niet
alleen om de koningin een plezier te doen, maar ook als varende ambassade van
het Verenigd Koninkrijk na de Brexit.

'Het in al zijn grandeur terugsturen van de Britannia naar de golven is de
promotie die het land nodig heeft in dit keerpunt van onze handelsgeschiedenis',
vindt initiatiefnemer Jake Berry, een Conservatieve parlementariër. Het zou een
ideaal decor zijn om onderhandelingen te voeren of akkoorden af te sluiten met
landen als Australië, Mexico en Maleisië.

Oud-ministers, onder wie Michael Heseltine, hebben erop gewezen dat het
vlaggenschip in de eerste helft van de jaren negentig goed is geweest voor
commerciële handel ter waarde van miljarden. 'Een koninklijke uitnodiging om
handel te bedrijven aan boord van 's werelds meest exclusieve jacht valt amper
af te slaan', aldus Berry.

Minister van Buitenlandse Zaken Boris Johnson heeft het toegejuicht, maar
premier Theresa May heeft de boot vooralsnog afgehouden.

Dit tot verbazing van bezoekster Cowling. 'Er is toch geen beter uithangbord
voor een zeevarende natie? Er is altijd een Royal Yacht geweest, tot ver terug
in de geschiedenis.' Haar echtgenoot Mark, een zakenman, knikt. 'Het is een
investering, maar je verdient het zo terug. Er moet wel wat aan gebeuren.'

Omdat het naar de 21ste eeuw slepen van het jacht duur zal zijn - en de haven
van Leith er aanzienlijk onder zou lijden - wordt er ook gekeken naar het bouwen
van een nieuw jacht, eventueel betaald door het bedrijfsleven.

Critici, de Schotse nationalisten voorop, zien het verlangen als bewijs dat de
Brexiteers zeeziek zijn, of gewoon lijden aan grootheidswaan. De Royal
Commonwealth Society en The Daily Telegraph blijven evenwel campagne voeren, nu
gesteund door de bezoekerscijfers die aangeven hoe populair het schip is.

De koninklijke familie zelf houdt zich diplomatiek op de vlakte, maar zeker is
dat de kleine prins George een voorstander zal zijn van een glijbaan op het dek.




Bekijk de oorspronkelijke pagina: ,

LOAD-DATE: 22 January 2017

LANGUAGE: DUTCH; NEDERLANDS

GRAPHIC: Bezoekers van de Britannia kunnen zich in matrozenpak laten
fotograferen aan de bar waar vroeger prins Philip en koningin Elizabeth II
drankjes bestelden.
De zitkamer.
De meereizende Rolls-Royce.
De bar waar ook prins Philip en koningin Elizabeth II drankjes bestelden.
Er is onder andere een foto van het schip te zien.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               53 of 65 DOCUMENTS



                                 de Volkskrant

                            21 januari 2017 zaterdag

Fabrieksnostalgie

BYLINE: DOOR KOEN HAEGENS

SECTION: Economie; Blz. 30, 31

LENGTH: 1322 woorden



HIGHLIGHT: Terugkeer en behoud van de industrie moeten 'America great again'
maken. Maar de laagopgeleide Trump-stemmer, die snakt naar werk en financiële
zekerheid, is meer gebaat bij een hoger minimumloon.


Alsof er een nieuwe keizer wordt gekroond. Zo knielde de ene na de andere
multinational de afgelopen week voor de aantredende president van de Verenigde
Staten. In plaats van tribuut, bieden ze hem andere kostbaarheden: banen.
Amerikaanse banen, wel te verstaan.

Er was General Motors dat een extra investering van 1 miljard dollar in zijn
productiefaciliteiten in de VS aankondigde. Goed voor het behoud van 1.500
Amerikaanse werkplekken. Begin dit jaar annuleerde Ford al de bouw van een
fabriek in Mexico, ten faveure van productie in Michigan. Amazon beloofde de
komende anderhalf jaar 100.000 nieuwe, fulltime functies te creëren en ook
Stanley Black & Decker bouwt een gloednieuwe fabriek voor gereedschap made in
America.



Terecht of niet, Trump claimt al deze toezeggingen als zijn eigen succes. Want
hij, naar eigen zeggen 'de grootste banenproducent die God ooit gecreëerd
heeft', heeft zijn volk werk, werk en nog eens werk in het vooruitzicht gesteld.
En dan niet de slecht betaalde, wisselvallige klusjes via een uitzendbureau of
bedrijven als Über - in de Verenigde Staten de gig economy genoemd. Nee, échte
banen waarbij arbeiders iets maken. In de woorden van de nieuwe president:
'miljoenen fabrieksbanen'.

Trump trekt de aandacht met zijn borstklopperij over 'meer fabrieksbanen', maar
hij is lang niet de enige die terugverlangt naar de tijd dat de maakindustrie
miljoenen laagopgeleide Amerikanen een degelijk gezinsinkomen bood. Zijn
voorganger droomde de afgelopen jaren al van een 'renaissance in American
manufacturing'. In een toespraak zei Obama terug te willen naar een wereld
waarin Amerika 'spullen maakt en spullen verkoopt en transporteert en
UPS-chauffeurs overal dingen afleveren'.

Smerige fabriekshal

Het zal de tijdgeest zijn. Wensten ouders hun kind tot voor kort alle mogelijke
carrières toe behalve zo'n smerige fabrieksbaan, tegenwoordig kijken we
verlekkerd naar blauweboordenprogramma's als Mega Shippers (Discovery Channel)
of Mine Kings (National Geographic). Naar beelden van zwetende mannen in vuile
overalls met handen als kolenschoppen.

Arbeiders zijn in. De verklaring ligt voor de hand. De crisis heeft duidelijk
gemaakt dat van de financiële sector weinig heil mag worden verwacht.
Uitgerekend Duitsland, waar nog één op de vijf werkenden zijn brood verdient in
de industrie, wist de economische storm glansrijk te doorstaan. In het veel
zwaarder getroffen Nederland is dat percentage gedaald tot onder de 10 procent,
blijkt uit cijfers van de OESO. Niet vreemd dus dat de ene na de andere partij,
van de PVV tot GroenLinks, de vaderlandse maakindustrie de hemel in prijst.

Ook steeds meer economen hebben oog voor de voordelen van een stevig industrieel
fundament. Robert Went, onderzoeker voor de Wetenschappelijke Raad voor het
Regeringsbeleid, noemt dit 'zeker geen idioot idee'.

Hij somt de positieve kanten op. Industriële bedrijven geven gemiddeld meer geld
uit aan onderzoek en innovatie; om hen heen ontstaat al gauw een web van andere,
dienstverlenende activiteiten (van schoonmaak tot catering); en - belangrijk -
de productiviteit groeit er sneller dan elders in de economie. 'Dat maakt het
makkelijker voor industriële bedrijven om de lonen te verhogen', legt Went uit.
'De industrie kan daardoor zekere banen verschaffen die werknemers heel
redelijke middengroepinkomens opleveren.'

Exodus

In tijden van populistische onvrede klinkt dat politici als muziek in de oren.
Maar er is één probleem. Landen kunnen hun industriële kampioenen koesteren. Ze
kunnen ze zelfs, zoals Trump doet, met de nodige dreigementen dwingen extra te
investeren. Maar de grote exodus van fabrieksbanen kan onmogelijk teruggedraaid
worden.

De omvang van die mondiale banenverhuizing is enorm. In 1950 leefde 66 procent
van de industriearbeiders in de meer ontwikkelde landen. In 2010 was het nog
slechts 21 procent, zo blijkt uit cijfers van de International Labour
Organization. Deze banen terughalen is makkelijker gezegd dan gedaan.
'Traditioneel was de industrie een stabiele basis voor vast, fatsoenlijk betaald
werk, juist ook voor lager of middelbaar opgeleiden', legt hoogleraar
arbeidsverhoudingen Paul de Beer uit. 'In de auto-industrie werkten duizenden
mensen dicht op elkaar in grote fabrieken. Het was een ideale omgeving voor
vakbonden om werknemers te organiseren en hoge lonen af te dwingen.'

Schroeven of service?

Dat is verleden tijd. De oude fabrieksbanen, zo schreef ook The Economist
afgelopen week, bestaan niet meer. Ze zijn vernietigd en vervangen door een
scala aan hoger opgeleide functies. Het 'in elkaar schroeven' van dingen is nog
maar één van de vele werkzaamheden. Ontwerpen, het coördineren van de complete
productieketen en de marketing zijn veel lucratievere onderdelen van de
productieketen.

En niet te vergeten de extra dienstverlening. Bedrijven als Siemens en Philips
halen een steeds groter deel van hun omzet niet uit de verkoop van hun machines,
maar het bijbehorende servicepakket: van training tot onderhoud.
'Servitisation', luidt de Engelse term voor deze ontwikkeling.

Deze nieuwe activiteiten kunnen stuk voor stuk prima banen opleveren. Maar er is
één probleem: het zijn niet de tienduizenden goedbetaalde, maar laaggeschoolde
functies die Trump zijn achterban belooft. Dat blijkt ook uit de Nederlandse
pogingen om bedrijven productie te laten terughalen uit lagelonenlanden.
Reshoring, heet dat, als spiegelbeeld van het bekendere offshoring. De Tilburgse
hoogleraar Ton Wilthagen heeft er een speciale 'reshoring tool' voor ontwikkeld.
Aan de hand van maar liefst 150 vragen kan een ondernemer nagaan of 'made in
Holland' loont voor zijn onderneming. Wilthagen schat dat 10 tot 14 procent van
de Nederlandse bedrijven hierover nadenkt.

Als voorbeeld noemt hij het Brabantse Capi, dat bloempotten produceert. Dat werk
was uitbesteed aan vier fabrieken in China. Uit onvrede over zowel de afstand
als de kwaliteit, plus de Chinese lonen die met tientallen procenten per jaar
stijgen, besloot het bedrijf dit deels terug te draaien. Sindsdien worden er
weer bloempotten gemaakt in Nederland.

Legertje robots

Dat biedt ook kansen voor laagopgeleiden, maar het gaat niet om honderden banen.
Een legertje robots doet het leeuwendeel van het werk. Wanneer straks volgens
plan de gehele productie terug is, zullen 50 Nederlanders het werk doen dat 500
Chinezen nu verrichten.

De nieuwe industriële droom is zo gek nog niet. Maar de laagopgeleide achterban
van Trump zal voornamelijk aangewezen blijven op de dienstensector, op slecht
betaalde, onzekere baantjes zoals vakkenvuller, schoonmaker of bij McDonald's in
de keuken. Des te vreemder is het dat Trump zelden meer rept van maatregelen die
daar werkelijk wat aan kunnen veranderen.

Publieke sector

'Al 40 staten en steden in de Verenigde Staten hebben de afgelopen jaren op
eigen houtje besloten het minimumloon te verhogen tot soms wel 15 dollar per
uur. Op die manier verbeter je echt wat voor de onderkant van de arbeidsmarkt',
zegt econoom Robert Went van de WRR. Op sommige momenten in zijn campagne leek
Trump voor een flinke verhoging te zijn, maar vervolgens wuifde hij dat weer
weg. Went: 'Terwijl het ook onder zijn eigen kiezers populair lijkt. Vier
Republikeinse staten stemden in november per referendum voor verhoging van het
minimumloon.'

Zo zijn er meer oplossingen die, anders dan verregaand geautomatiseerde
herindustrialisatie, wél het laagopgeleide deel van de beroepsbevolking vooruit
zouden helpen. Zoals het creëren van degelijke banen in de publieke sector, van
de zorg tot de kinderopvang tot de infrastructuur. Met uitzondering van dat
laatste lijkt Trump er weinig zin in te hebben.

Misschien verklaart dat wel zijn fabrieksnostalgie. De maatregelen die in de
21ste eeuw de gewone man of vrouw daadwerkelijk vooruit zouden helpen op de
werkvloer, passen niet in zijn rechtse politieke straatje. Maar
industrieromantiek kun je niet eten.




Bekijk de oorspronkelijke pagina: ,

LOAD-DATE: 20 January 2017

LANGUAGE: DUTCH; NEDERLANDS

GRAPHIC: Oude banen die voorbij zijn. De moderne auto wordt geassembleerd door
robots.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               54 of 65 DOCUMENTS



                                 de Volkskrant

                            20 januari 2017 vrijdag

De president die zijn fastfood met mes en vork eet

BYLINE: NELL WESTERLAKEN

SECTION: Ten Eerste; Blz. 6, 7

LENGTH: 524 woorden


foodjunkfood


Wat laat de familie Trump zich voorschotelen in de beslotenheid van de Family
Dining Room van het Witte Huis? De presidentiële smaak, inclusief guilty
pleasures en gastronomische doodzonden, wordt scherp in de gaten gehouden door
foodbloggers, voedseldeskundigen en marketingmensen. Het duurt tenslotte nooit
lang of Amerika neemt iets over van de presidentiële eetgewoonten.



Hillary Clinton vergreep zich in tijden van stress weleens aan een mokkapunt en
Bill spuugde ook niet in de suikerpot toen hij nog in office was. Toch liet
Hillary als first lady meestal gezonde soepen en salades aanrukken in het Witte
Huis. Haar menu werd in 2001 deels geschrapt door de volgende bewoners, de
Bushes uit Texas, om plaats te maken voor Tex-Mex-gerechten.

Michelle Obama begreep haar voorbeeldfunctie als geen ander. Als mom-in-chief
zette ze haar gezin op een regime van gezond voedsel. Ze legde samen met
voedingsdeskundige en chef-kok Sam Kass de basis voor het nationale project
Let's Move om obesitas onder kinderen tegen te gaan.

Donald Trump heeft er nooit een geheim van gemaakt dat hij een fastfoodman is.
Tijdens de verkiezingscampagne liet hij zich fotograferen in zijn privévliegtuig
met een kartonnen emmer van Kentucky Fried Chicken. Het was, volgens
campagneanalisten, een handreiking naar de gewone man.

Op het hoofdkantoor van multinational KFC, die wereldwijd 23 miljoen plofkippen
per jaar verwerkt, zullen een paar goede flessen zijn ontkurkt: geen peperduur
marketingbureau kan op tegen zo'n reclame. Fast lijkt voor Trump een
belangrijker culinair criterium dan food. In november verscheen op social media
het recept van een hamburger die Trump had gegeten in een exclusieve club. Die
had weliswaar 36 dollar gekost, maar ook McDonald's en Mexicaanse fastfood mogen
rekenen op zijn belangstelling.

Tijdens zijn campagne twitterde hij een foto van zichzelf achter een welgevulde
taco bowl met de tekst: I love Hispanics. Toch lijkt zijn voorliefde voor
doorsnee-Amerikaans eten niet alleen ingegeven door electorale motieven. The New
York Times haalde een van Trumps butlers aan die de voorkeur van zijn baas
beschreef voor burgers, meatloaf (gehaktbrood), ceasar salads, spaghetti en cola
light. Koffie, thee en alcohol gebruikt Trump niet. Lichtpuntje voor het
culinair beter ontwikkelde deel der natie: de 45ste president eet zijn fastfood
met mes en vork.

De aankomende first lady heeft vooralsnog geen culinaire voorkeuren aan de dag
gelegd, behalve dat ze veel fruit eet. Wellicht zal Trumps dochter Ivanka de
natie voorgaan in de keuken. In de Trump Tower Bar and Grill staat een Ivanka
Salad op het menu. Op haar website geeft ze 'familierecepten' prijs. Koosjer,
haar man is Joods. Een van die recepten, een ovenschotel, deed stof opwaaien.
Het gerecht bevat broccoli ('ontdooid en uitgelekt'), eieren, mayonaise (light),
zout en peper. De bereidingswijze: mik alles bij elkaar en schuif het een
kwartier in de oven. Wat ze er wel even bij had mogen zetten, menen
foodbloggers, is dat ze het 'familierecept' inclusief foto had overgenomen van
een kooksite.

Nell Westerlaken




Bekijk de oorspronkelijke pagina: ,

LOAD-DATE: 19 January 2017

LANGUAGE: DUTCH; NEDERLANDS

GRAPHIC: in zijn privéjet met een emmer van Kentucky Fried Chicken.
Achter een taco bowl: 'I love Hispanics.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               55 of 65 DOCUMENTS



                                 de Volkskrant

                            20 januari 2017 vrijdag

'Wij leven zoals gewone Nederlanders'

BYLINE: LYANNE LEVY

SECTION: Ten Eerste; Blz. 10, 11

LENGTH: 723 woorden


Emad Zendegani (50, afkomstig uit Iran) en Miriam Lucassen (46), zijn sinds 1999
getrouwd. Ze hebben twee kinderen, Amber (12) en Floris (10). Ze wonen in Cuijk.
Emad werkt als ambtenaar bouw- en woningtoezicht. Miriam werkt als docent op een
middelbare school.



'De oma en moeder van Miriam waren positief toen wij een relatie kregen. Het
maakte ze niet uit dat ik een buitenlander ben, ze keken naar mijn karakter. Een
halfjaar voor ik Miriam leerde kennen, was ik vanuit Iran naar Nederland
gevlucht.

'Mijn ouders waren blij voor mij, ze vonden onze relatie goed. Miriam en ik
gingen samenwonen in Beers. Daar vonden ze onze relatie wel bijzonder. Bepaalde
mensen reageerden negatief, dachten dat ik een buitenlander zonder geld en werk
was.'

'Van cultuurverschillen hebben we geen last meer, na dertig jaar samen. In het
begin schrok ik van Miriam als ze nee zei. Ze zegt heel direct nee. Dat was voor
mij een teken van niet netjes zijn. De meeste Iraniërs durven niet met nee te
antwoorden. Als wij al nee zeggen, dan doen we dat op een hele nette manier.'

'Mijn vrouw is katholiek opgevoed. Ik ben zelf absoluut niet religieus. Dat ik
niet gelovig ben, is nooit een probleem geweest. We leven zoals gewone
Nederlanders leven. Onze kinderen krijgen weinig van de Iraanse cultuur mee. Ze
worden ook niet tweetalig opgevoed. Ze zijn hier geboren, dit is hun land.'

'Het is simpelweg zo gegaan'

Bilal Cevik (50) en Gulcan Cevik (40), beiden van Turkse afkomst, zijn sinds
2007 getrouwd. Ze hebben twee kinderen, Baris (6) en Berke (4). Ze wonen in
Arnhem. Bilal woont sinds zijn 9de in Nederland. Hij heeft een garage. Gulcan
volgt een cursus tot nagelstyliste.

'Het was geen bewuste keuze om met een Turkse vrouw te trouwen. Ik had nooit
eerder een Turkse vriendin gehad en was niet met trouwen bezig. Een vriend wilde
mij koppelen. Zijn verloofde was bevriend met mijn vrouw. Ik belde haar op en
vier maanden lang spraken we elkaar over de telefoon. Ze woonde toen nog in
Turkije. In de zomer van 2006 ging ik naar mijn ouders in Turkije en zocht ik
Gulcan ook op. Ik ben meteen tien dagen bij haar gebleven. Het klikte goed met
haar, het is simpelweg zo gegaan.'

'Veel Turken trouwen wel bewust met elkaar. Het is makkelijker om met iemand met
dezelfde achtergrond te trouwen. Je spreekt dezelfde taal en hebt dezelfde
cultuur. Turkse families staan ook niet open voor een Nederlandse partner voor
hun kind. Andersom is dat net zo. Toen ik een Nederlandse vriendin had, vonden
haar ouders het moeilijk dat ik Turks ben. '

'Voor ik mijn vrouw leerde kennen, had ik altijd Nederlandse vriendinnen. Van
mijn ouders hoefde ik niet met een Turkse vrouw te trouwen. Als mijn zoontje
later een Nederlandse vrouw heeft, dan heb ik daar helemaal geen probleem mee.'

'Je kiest er niet voor, het overkwam ons'

Istahil Abdulahi (45, van Somalische afkomst) en Jeroen van Strien (44) zijn
sinds 1991 samen. Ze hebben drie kinderen. Naïma (17), Anissa (15) en Julian
(12). Ze wonen in Emmen. Istahil werkt als horecamedewerker. Jeroen werkt als
administratief medewerker.

'In de Somalische gemeenschap wordt het niet geaccepteerd om met iemand te
trouwen die geen moslim is. Je moet sterk in je schoenen staan, je krijgt veel
kritiek. Ik vind mijn geluk belangrijk. Ik mag zelf bepalen met wie ik trouw. In
Somalië was dat onmogelijk geweest. Of mijn familie onze relatie uiteindelijk
heeft geaccepteerd, weet ik niet. Het is een cultuur waarin niet gepraat wordt.
Alles is taboe, je mag veel niet doen en niet zeggen.'

'Ik leerde Jeroen kennen in de opvang waar ik verbleef toen ik net in Nederland
was. Zijn vader was eigenaar van het gebouw en Jeroen deed er klusjes. We werden
verliefd. Je kiest niet voor een gemengd huwelijk, het overkwam ons. Zijn moeder
was heel blij en enthousiast voor hem. Zijn vader was terughoudender, hij was
wat argwanend. Je weet het nooit met die vluchtelingen, zei hij.'

'Ik ben zelf moslim en blijf dat ook. Dat mijn man geen moslim is, is nooit een
probleem geweest. Als ik wil vasten, dan vindt mijn man dat prima. We hebben
twee verschillende culturen en hebben samen onze eigen cultuur gecreëerd.'

Fotoproject

De foto's zijn van Negin Zendegani en maken deel uit van het fotoproject Waarom
ik van je houd, mogelijk gemaakt door het Fonds Bijzondere Journalistieke
Projecten.




Bekijk de oorspronkelijke pagina: ,

LOAD-DATE: 19 January 2017

LANGUAGE: DUTCH; NEDERLANDS

GRAPHIC: Emad Zendegani, Miriam Lucassen en hun kinderen
Bilal Cevik en Gulcan Cevikmet hun kinderen
Istahil Abdulahi, Jeroen van Strien en kinderen

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               56 of 65 DOCUMENTS



                                 de Volkskrant

                           19 januari 2017 donderdag

Is het gek dat burgers zo boos worden?

SECTION: Opinie en Debat; Blz. 28

LENGTH: 179 woorden


Brief van de dag

De provincie Noord-Holland heeft zijn brugwachters in het kader van
bezuinigingen geoutsourcet. Zij zijn nu in dienst van een beveiligingsbedrijf,
met als functie verkeersregelaar (O&D, 18 januari).

Zij krijgen hierdoor een kwart minder salaris en veel slechtere
arbeidsomstandigheden. Tijdens een vergadering van de Provinciale Staten hebben
zij gebruikgemaakt van hun recht om in te spreken, ondanks het feit dat de
voorzitter het onderwerp wilde afhameren nadat zij drie minuten aan het woord
waren geweest. Door ingrijpen van 50Plus en de SP mochten zij hun betoog
afmaken.

De politieke partijen vroegen en vragen zich af hoe het toch komt dat de burger
zo boos is en het populisme omarmt. Het outsourcen van de brugwachters is hier
een voorbeeld van. Wie kan eenvierde van zijn salaris missen, terwijl het leven
toch al zo duur is?

Ik adviseer de politiek dan ook om uit haar ivoren toren te komen en meer oog te
hebben voor het leven van de gewone man, zodat die gehoord wordt en niet in de
kou staat.

G. Rietveld, Papendrecht




Bekijk de oorspronkelijke pagina:

LOAD-DATE: 18 January 2017

LANGUAGE: DUTCH; NEDERLANDS

GRAPHIC: Een sluiswachter bij de Zuid-Willemsvaart zwaait naar een schipper.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               57 of 65 DOCUMENTS



                                 de Volkskrant

                           19 januari 2017 donderdag

Kinderbijslag houdt Poolse vrouw thuis

BYLINE: JENNE JAN HOLTLAND

SECTION: Ten Eerste; Blz. 14, 15

LENGTH: 1406 woorden



HIGHLIGHT: Veel vrouwen op het Poolse platteland stoppen met werken nu de
conservatieve regering de kinderbijslag aanzienlijk heeft verhoogd. Het sociale
ingrijpen heeft communistische trekken.


Reportage Stille revolutie op Pools platteland


De drie zoontjes van Mateusz en Kinga Szulc rennen kirrend door de woonkamer. Ze
zijn 5, 6 en 10, de oudste twee komen net uit school. Hun energie is bodemloos.
'En dan geldt ons gezin nog als klein hè', lacht vader Mateusz (36) die een
designerbril draagt boven een getrimd baardje. 'Vier, vijf of zes kinderen is in
deze buurt heel normaal.'



Welkom in Kartuzy, een kleine gemeenschap op het lommerrijke Poolse platteland
onder havenstad Gdansk. Het is de trotse thuisstreek van de Kasjoeben, een klein
West-Slavisch volk met een eigen taal en vlag. Verreweg de bekendste Kasjoeb is
iedere dag op tv te zien: voorzitter van de Europese Raad Donald Tusk. Die
kennen ze in huize-Szulc. 'Zijn zomerverblijf is hier tien kilometer vandaan.'

Belangrijker nog dan die beroemde inwoner is het geboortecijfer in deze
gemeente: nergens in Polen worden zo veel kinderen geboren. Handig, want
tegenwoordig loont het om kinderen te krijgen. Sinds april vorig jaar krijgen
Poolse gezinnen 500 zloty kinderbijslag vanaf het tweede kind. Let wel:
cumulatief. '500-plus' heet het programma. Heb je zoals het gezin Szulc drie
minderjarige kinderen, dan krijg je voor kind twee en drie samen 1.000 zloty per
maand op je rekening bijgeschreven - omgerekend 230 euro. Voor een relatief arm
land als Polen is dat bepaald geen wisselgeld. Een fles melk doet in de
supermarkt 40 cent, het minimumloon ligt sinds 1 januari op 450 euro - dat was
410.

Noem het gerust een geruisloze revolutie achter de voordeur van het doorsnee
Poolse plattelandsgezin: sinds de val van het communisme heeft Polen nog nooit
zo verregaand ingegrepen in het sociale weefsel. Terwijl in sommige Europese
lidstaten voorzichtig stemmen opgaan voor een basisinkomen, krijgen kinderrijke
gezinnen in Polen nu al een bijdrage die daar verdacht veel op lijkt.

Op de sociale media doen verhalen de ronde over gezinnen die voor het eerst in
hun leven op vakantie gingen naar de Oostzeekust. Anderen kochten een tv, een
tweedehandsauto of verbouwden hun huis. In het arme oosten van Polen gebruikten
flatbewoners het geld voor de aanleg van eigen wc's, waar ze eerder per etage
één toilet deelden.

Biefstuksocialisme

Mede dankzij de belofte van '500-plus' haalde de conservatief-populistische
regeringspartij Recht en Rechtvaardigheid (PiS) in 2015 bijna 40 procent van de
stemmen, genoeg voor de verkiezingswinst en een meerderheid in beide kamers. De
drie ingrediënten van het biefstuksocialisme à la PiS: het verlagen van de
pensioenleeftijd (gelukt), een hoger minimumloon (gelukt) en gratis geld voor
ouders - ook gelukt. Als briefjes uit een helikopter is het geld boven Polen
uitgestrooid. Inkomen speelt geen rol - iedereen met kinderen komt in
aanmerking. Parlementariërs en gemeenteraadsleden vertelden zonder gêne dat ze
'500-plus' hadden aangevraagd. Voorheen kregen alleen de allerarmsten een kleine
toelage aan kinderbijslag.

De politieke melkkoe '500-plus' is armoedebestrijding en familiepolitiek ineen -
links op de economie, conservatief-katholiek op het gezin. Het past bovendien in
de bredere boodschap van PiS: wij staan dicht bij het volk, in tegenstelling tot
de oppositie. Donald Tusks meer neoliberaal georiënteerde Burgerplatform, de
grootste oppositiepartij in het parlement, was acht jaar lang aan de macht
(2007-2015), maar zag in de ogen van veel Polen de gewone man op het verpauperde
platteland over het hoofd. Politiek links haalde bij de laatste verkiezingen
niet eens de kiesdrempel. De rode loper voor PiS lag uit.

Moeder Kinga Szulc (32) vertelt dat '500-plus' haar de gelegenheid gaf te
stoppen met haar werk bij de gemeente. Familieomstandigheden speelden ook een
rol. 'Mijn moeder heeft alzheimer, en we doen de zorg zelf. Dat kost steeds meer
tijd. Met het salaris van Mateusz plus de 1.000 zloty kinderbijslag komen we ook
rond.'

Zoals zij zijn er meer, vooral aan de onderkant van de arbeidsmarkt. Uit het
hele land komen berichten dat schoonmaaksters, caissières en verpleegkundigen
hun werk neerleggen. Kinga Szulc maakte het bij de gemeente mee, waar ze
verantwoordelijk was voor het aan het werk helpen van werklozen. 'Mensen zeiden:
ik krijg nu 1.500 zloty om niks te doen, laat die baan maar zitten. Geen van hen
is nu nog geïnteresseerd in een stage of slecht betaald baantje.' Van een
aanmoediging om kinderen te krijgen, dreigt de kinderbijslag zo een bonus te
worden voor thuiszitters.

Het vergrijzende Polen heeft het op drie na laagste geboortecijfer van de
Europese Unie. PiS hoopte dat cijfer met '500-plus' op te krikken, en inderdaad
voltrekt zich op sommige plekken een kleine babyboom. Een ziekenhuisdirecteur in
Gdansk meldde deze week 760 meer baby's dan in het jaar ervoor en repte opgewekt
van een tekort aan bedden. Maar volgens onderzoekers is het te vroeg om van een
trend te spreken.

'Het was beter geweest die miljarden te steken in het uitbreiden van de
kinderopvang en het aantal crèches of in de toegang voor kinderen tot zorg',
zegt Iga Magda, onderzoekster verbonden aan het Instituut voor Sociaal Onderzoek
(IBS) in Warschau. 'Pas dan wordt het aantrekkelijk om meer kinderen te
krijgen.'

Gezocht: lagelonenwerkers

De grootste strop is voor ondernemers, voor wie het moeilijker wordt om nieuwe
mensen aan te nemen. In deze streek van Noord-Polen ligt de werkloosheid laag,
variërend van 3 tot 8 procent. Meer dan twee miljoen arbeiders zijn de laatste
tien jaar vertrokken naar Duitsland, Groot-Brittannië en Nederland - bedrijven
knokken om het hardst om lagelonenwerkers.

Volgens arbeidsbureaus in de regio nemen bouwbedrijven nu noodgedwongen
Oekraïners aan, wat weer leidt tot spanningen op de bouwplaats omdat ze geen
Pools spreken. Ook zijn er signalen dat de ontvangers het geld vooral aan sterke
drank uitgeven. Ziekenhuizen en supermarkten zien hoe werknemers met '500-plus'
in de achterzak hogere salarissen gaan eisen. Dat geld is er vaak niet. 'Als ik
de salarissen nog verder moet verhogen, kom ik in de schulden', verzucht een
ziekenhuismanager uit het stadje Malbork.

'500-plus heeft een negatieve impact op de economie, precies tegengesteld aan
wat PiS beoogde', bevestigt Natalia Bogdan, bestuursvoorzitter van arbeidsbureau
Job House. 'Nu het minimumloon verhoogd is, worden werkgevers dubbel geraakt.'

Leverworst

Van Kartuzy is het een uurtje rijden naar Rokitnica, een voormalige collectieve
boerderij onder de rook van Gdansk, gemodelleerd naar een sovjet-kolchoz. In de
supermarkt begint verkoopster Yvona (33) te knikken bij het woord '500-plus'.
'Ik ken mijn klanten. Normaal gesproken komen ze voor pasztetowa (een goedkope
leverworst van gemalen restvlees, red.), maar zodra het geld van '500-plus'
binnen is, kopen ze hier ham, frisdrank en chocolaatjes voor de kinderen.'

In een enquête zei 30 procent van de aanvragers dat de kinderbijslag van
'doorslaggevende betekenis' was geweest voor het huishouden. Totale kosten voor
de regering: 3,9 miljard euro in 2016, oftewel zo'n 6 procent van de Poolse
begroting. De komende jaren loopt dat op naar 5 à 6 miljard.

Economen waarschuwen voor de gevolgen op de lange termijn. '500-plus' is op de
pof betaald met staatsobligaties, en dreigt de komende jaren het
begrotingstekort (nu nog 2,5 procent) te doen oplopen. 'We weten niet precies
wat voor impact het zal hebben', gaf vicepremier Mateusz Morawiecki toe. 'Na 12
of 24 maanden kunnen we dat bepalen en het programma eventueel flexibeler
maken.' Met dat laatste bedoelt hij: inkomensafhankelijk.

Marzena Mydlarz (43), de hoogblonde regiodirecteur van een schoonmaakbedrijf bij
Gdansk, zag zich gedwongen via dure uitzendbureaus Oekraïense schoonmaaksters in
te huren. Ze moet constant onderhandelen over salarissen. Ze verkeert in
tweestrijd. Sociale revolutie en armoedebestrijding oké, maar tegen welke prijs?
Is het wel zo'n goed programma? Ze is even stil, en zegt dan: 'Als patriot zeg
ik ja, als manager nee.'

Terug naar de keukentafel van de familie Szulc, waar ze de kritiek delen, maar
toch gebruikmaken van het geld. Dat is niet hypocriet, vindt vader Mateusz. 'We
zien het als een extraatje waar we recht op hebben.' Hij vertelt over een recent
bezoek van een tv-station aan zijn kinderrijke gemeente, de laatste hoop van
Poolse demografen. 'De tv-presentator vroeg mensen: gaan jullie nu meer kinderen
krijgen? Iedereen gaf hetzelfde antwoord: kinderen krijg je uit liefde, niet
voor het geld.'




Bekijk de oorspronkelijke pagina: ,

LOAD-DATE: 18 January 2017

LANGUAGE: DUTCH; NEDERLANDS

GRAPHIC: Kinga Szulc met haar zoons Hubert (10), Edward (5) en Olgierd (6) in
hun huis in Kartuzy. Ze is gestopt met werken mede dankzij de toelage uit de
'500-plus'-pot.
Marzena Mydlarz regiodirecteur van een schoonmaakbedrijf
Yvona medewerker bij een supermarkt over de nieuwe kinderbijslag

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               58 of 65 DOCUMENTS



                                 de Volkskrant

                            17 januari 2017 dinsdag

Van burger naar bankier is geen fluitje van een cent

BYLINE: DOOR KOEN HAEGENS

SECTION: Economie; Blz. 26, 27

LENGTH: 1017 woorden



HIGHLIGHT: De financiële crisis heeft gewone burgers geïnspireerd het heft in
eigen hand te nemen. Maar de obstakels voor doe-het-zelfbankiers blijken groot.


Ze zijn diep gefrustreerd over de bestaande banken. Zonder uitzondering noemen
ze de financiële crisis als een sleutelmoment in hun bewustwording. En allemaal
namen ze die doorslaggevende beslissing.

Dan doen we het zélf wel.

Burgers die het heft in handen nemen en een eigen bank oprichten: ze bestaan.
Zoals Ronald Bernard. Onder het motto 'baas in eigen bank' nam de zelfstandig
ondernemer samen met geestverwanten enkele jaren terug het initiatief tot de
Blije B. Voluit staat dat voor Blije Bank, maar die titel is na ingrijpen van De
Nederlandsche Bank (DNB) geschrapt.



Als het aan de doe-het-zelfbankiers ligt, gaat het hele systeem op de schop. In
tegenstelling tot de bestaande kredietinstellingen, ook het idealistische
Triodos, is rente taboe bij de Blije B. Dat wordt niet duurzaam gevonden en de
wortel van veel kwaad. Het moet daarnaast een 'volreservebank' worden âˆ' zij
zal nooit meer geld uitlenen dan er in kas is. Zelfs in een nieuwe munt wordt
voorzien: de URA.

Het eigenlijke doel strekt nóg verder, vertelt Bernard enthousiast. Hij mikt op
een ware 'bewustzijnsverandering'. 'Ruim 5000 bewuste mensen in vier landen zijn
al verbonden aan ons initiatief', stelt hij. Nu nog het vereiste startkapitaal
van 1,2 tot 1,5 miljoen euro bij elkaar brengen. Bernard twijfelt er geen moment
aan of dat gaat lukken. 'Met een beetje mazzel' verwacht hij dit jaar nog de
felbegeerde bankvergunning aan te kunnen vragen.

Coöperatieve bank

Met afstand het grootste burgerinitiatief in de lage landen is NewB. Het idee
voor de Belgische coöperatieve bank ontstond al snel na het uitbreken van de
financiële crisis in 2008. Die trof België nog harder dan Nederland. Alle vier
de grote banken wankelden. Het aan hen toevertrouwde geld âˆ' ruim 80 procent
van alle deposito's âˆ' kwam in gevaar.

Tijd om het roer om te gooien, vonden de bedenkers van NewB. De hoeveelheid
steun die zij sindsdien hebben vergaard, is indrukwekkend: meer dan 50 duizend
leden, plus 145 ngo's met op hun beurt een achterban van 5 miljoen Belgen. Samen
met drie grotere investeerders hebben al deze sympathisanten op dit moment dik
15 miljoen euro bijeengebracht. Dat is veel geld, maar nog lang niet genoeg,
benadrukt bestuurslid Dirk Coeckelbergh. 'Wij denken 30 tot 35 miljoen euro
nodig te hebben om te kunnen starten.' Coeckelbergh heeft er alle vertrouwen in
dat dit gaat lukken, maar lastig is het wel. Zeker voor een ideëel initiatief.
'Bij ons geldt: één mens, één stem. Of je nou 20 of 1000 euro inbrengt. Dat
vinden grote, kapitalistische investeerders natuurlijk niet prettig.'

En geld is niet het enige probleem, legt hij uit. 'Na de crisis is net als in
alle Europese landen ook in België de regelgeving fors verscherpt. Zo moeten we
voor een bankvergunning een dossier van dik duizend pagina's inleveren bij de
centrale bank. Inclusief wie er in het bestuur komt, risk management,
enzovoorts.'

Dat zelfs een breed gesteunde organisatie als NewB moeite heeft de hordes van de
toezichthouder te nemen, is veelzeggend. In Nederland is Bunq Bank vooralsnog de
enige nieuwkomer die er de afgelopen jaren in slaagde een bankvergunning te
krijgen. Maar achter die fintech-startup zit een kapitaalkrachtige ondernemer.
Die moest er vervolgens vijf jaar en 17 miljoen euro eigen kapitaal in steken
voordat het bedrijf überhaupt kon gaan draaien.

Hoe oneerlijk dat ook klinkt, DNB kan naar eigen zeggen niet anders. 'Het klinkt
flauw, maar wij voeren gewoon de wet uit', zegt woordvoerder Tobias Oudejans.
'Wij worden geacht de belangen van rekeninghouders te beschermen. Als klant wil
je niet dat je salaris gestort wordt, om de volgende dag te horen dat de
bankdirecteur er juichend mee op de Bahama's zit. De lat moet daarom wel hoog
liggen.'

Het verklaart mede waarom de meeste goedbedoelde initiatieven al struikelen nog
voordat ze goed en wel van start zijn gegaan. De Financiële Coöperatie,
opgericht in 2013, heeft zich inmiddels weer opgeheven. Ook voor een andere
uitdager van de financiële orde ziet het er somber uit: de Depositobank.

Het idee is simpel. Wie geen enkel risico wil lopen met zijn geld âˆ' of dat nou
gebeurt door ermee te speculeren of gewoon, een krediet te verstrekken âˆ'
brengt het naar de Depositobank. Die laat het vervolgens op een rekening bij de
Europese Centrale Bank staan. Het beoogde resultaat: de veiligste, meest
stabiele bank van Nederland. Honderd procent crisis-proof.

Dat klinkt als iets waar niemand tegen kan zijn. Toch kwam een jaar geleden de
brief van DNB: het mag het niet. 'Wij willen wel geld aantrekken, maar geen
leningen verstrekken', legt initiatiefnemer Richard van der Linde uit. 'Dat
bleek niet te kunnen binnen de huidige kaders.'

Hij heeft nu zijn hoop gevestigd op de politiek. Die debatteert later deze maand
opnieuw over de te grote barrières voor nieuwkomers in de bankenwereld. De
toezichthouder kan Van der Linde het vreemd genoeg niet echt kwalijk nemen. 'DNB
zit in een onmogelijke spagaat. Zij moet enerzijds controleren of er geen nieuwe
risico's ontstaan in het financiële stelsel. Anderzijds moet de centrale bank
innovatie accommoderen. Die twee gaan niet samen.'

Paradoxaal

Het is geen opbeurende conclusie voor wereldverbeteraars. Om een herhaling van
de crisis te voorkomen, heeft de politiek topzware regulering geïntroduceerd.
Met het paradoxale, ongewilde resultaat dat de gevestigde banken zich weinig
zorgen hoeven te maken over nieuwe concurrenten.

Bij De Blije B heerst desondanks optimisme. Niet omdat ze veel vertrouwen hebben
in de toezichthouders. Die werpen zich, vermoedt Ronald Bernard, op als
'beschermheren voor de monopolistische markt'. De kandidaat-bank kijkt over de
grens voor een vergunning. Naar onder meer Malta, Luxemburg en het Verenigd
Koninkrijk. 'De verschillen tussen landen zijn groot binnen Europa. Zeker als je
voor een simpel bankje met een eenvoudige bankvergunning gaat.'

Omslachtig? Bernard vindt van niet. En als het allemaal nog wat langer gaat
duren âˆ' het zij zo. 'Kijk naar hoe lang een eikenboom erover doet om te
volgroeien. Dan zijn wij nog best vlot.'




Bekijk de oorspronkelijke pagina: ,

LOAD-DATE: 16 January 2017

LANGUAGE: DUTCH; NEDERLANDS

GRAPHIC: Ronald Bernard van de Blije B. Het woord 'bank' is uit de naam
geschrapt.
Richard van der Linde van de Depositobank.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               59 of 65 DOCUMENTS



                                 de Volkskrant

                            16 januari 2017 maandag

Indiase politicus bekvecht met vader om fietssymbool

BYLINE: BEN VAN RAAIJ

SECTION: Ten Eerste; Blz. 12

LENGTH: 490 woorden


India is de grootste democratie ter wereld maar ook de bakermat van de politieke
marketing. Alle politieke partijen (zeven nationale partijen en 48
deelstaatpartijen) hebben een eigen symbool of logo. Dat systeem dateert van
kort na de Indiase onafhankelijkheid, toen bij de eerste vrije verkiezingen in
1951 nog geen 20 procent van de kiezers konden lezen en schrijven.



De symbolen weerspiegelen de belevingswereld van de gewone Indiërs: de
opgestoken hand van de Congrespartij, de lotusbloem van de Bharatiya Janata
Partij (BJP) van premier Narendra Modi en de korenhalm en sikkel van de
Communistische Partij van India. Praktische, ouderwetse symbolen zijn populair:
bril, ladder, klok, bus, lamp, telefoon. Als een leesplankje.

Hoewel de geletterdheid in India tegenwoordig aanzienlijk verbeterd is, zijn die
partijsymbolen nog steeds krachtig, al is het maar omdat de meeste al meer dan
een halve eeuw dienstdoen en in het stemhokje en op de stemcomputer alleen de
naam van een kandidaat en het symbool van zijn partij zichtbaar zijn. En dus
zijn de symbolen van grote waarde, zoals bedrijfslogo's.

Over een van die politieke symbolen - de fiets van de socialistische Samjawadi
Partij in Uttar Pradesh, de belangrijkste Indiase deelstaat - is afgelopen weken
een enorme vete ontbrand. De reden: premier Akhilesh Yadav betwist zijn bejaarde
vader en partijleider Mulayam Singh de macht in de partij. Een scheuring dreigt,
en wie krijgt dan de fiets?

Vooral Yadav meent recht te hebben op het symbool, want hij fietste bij de
laatste verkiezingscampagne persoonlijk de halve deelstaat rond. En de fiets is
natuurlijk een geweldig symbool voor een partij die beweert op te komen voor de
gewone man. Al ziet het er raar uit als partijbonzen zich laten rondrijden in
dure limousines met op de motorkap vlaggetjes met de fiets.

De ruzie komt op een slecht moment, enkele weken voor de deelstaatverkiezingen
in Uttar Pradesh. Vader en zoon moesten vrijdag opdraven bij een hoorzitting van
de nationale Verkiezingscommissie (EC). Als de commissie er niet uitkomt, moeten
beide partijen de fiets opgeven en een nieuw teken kiezen uit de officiële Lijst
van Vrije Symbolen. Daar is veel keuze, van het vliegtuig op 1 tot de knot wol
op 75. Het nadeel is alleen dat geen kiezer die nieuwe symbolen al kent.

Dit scenario zou volgens de kenners dan ook een ramp zijn. Vooral kiezers op het
platteland zullen in de war raken, zei oud-EC-voorzitter S.Y. Quraishi. Maar
volgens een jonge aanhanger van Yadav in de Hindustan Times is dit het tijdperk
van Whatsapp en Facebook. 'Binnen enkele minuten zal het (nieuwe) partijsymbool
naar elk dorp in de staat zijn gecommuniceerd.'

Partijen mogen trouwens ook een logo verzinnen. Alleen religieuze symboliek is
verboden, want India is een seculiere staat, stelde het Hooggerechtshof. Al kun
je daar ook wel omheen. De BJP-lotus is een religieus symbool, maar ook gewoon
een bloem.




Bekijk de oorspronkelijke pagina:

LOAD-DATE: 15 January 2017

LANGUAGE: DUTCH; NEDERLANDS

GRAPHIC: Symbolen in de Indiase politiek. Bovenaan de omstreden fiets, daaronder
de lotusbloem van de BJP.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               60 of 65 DOCUMENTS



                                 de Volkskrant

                            11 januari 2017 woensdag

Wie schrijft, die betaalt het proces

BYLINE: PATRICK VAN IJZENDOORN

SECTION: Ten Eerste; Blz. 8, 9

LENGTH: 1297 woorden



HIGHLIGHT: De Britse regering beslist vandaag of de pers voortaan in smaadzaken
opdraait voor alle kosten, ongeacht wie er wint. De maatregel, die voortvloeit
uit het tabloid-afluisterschandaal, is omstreden: kunnen kranten straks kapot
geprocedeerd worden? Door


Britse smaadwet


Stel: een journalist van een regionaal dagblad in Groot-Brittannië ontdekt dat
een wethouder steekpenningen heeft aangenomen van een projectontwikkelaar. De
hoofdredacteur is ingenomen met dit staaltje onderzoeksjournalistiek en zet het
prominent in de krant. De betrokkenen zijn minder te spreken over de primeur en
spannen een smaadzaak aan. De bewijzen zijn ijzersterk en de rechter stelt de
klagers in het ongelijk. Toch moet de krant álle advocaten én de proceskosten
betalen - en raakt vervolgens in de financiële problemen.



Dit scenario is niet ondenkbaar als de Britse regering vandaag besluit een
'slapende' bepaling uit een bestaande wet te activeren, waarin staat dat kranten
en weekbladen alle juridische kosten moeten betalen bij een smaadzaak, zelfs
wanneer elk woord van een artikel waar is. Deze zogeheten Section 40 van de
Crime and Courts Act vloeit voort uit het onderzoek naar het afluisterschandaal
van de zondagskrant News of the World. Een van de aanbevelingen van de
onderzoeksrechter Brian Leveson was om het voor gewone burgers makkelijker te
maken kranten aan te klagen. Nu kan dat een kostbare aangelegenheid zijn,
helemaal na een verloren zaak.

Er is voor de pers een middel om aan deze strafmaatregel te ontkomen: zich
aansluiten bij Impress, een onlangs door de regering goedgekeurde perswaakhond.
Als ze dat doen, worden klachten behandeld via een relatief goedkope arbitrage.
Maar weinig kranten en bladen voelen ervoor zich na drie eeuwen van persvrijheid
te onderwerpen aan dit 'staatstoezicht', zoals hun Ierse collega's dat wel
hebben gedaan. Na het Leveson-onderzoek hebben de Ieren een eigen toezichthouder
opgericht, Ipso, en die voldoet vooralsnog. Ongeveer 2.500 periodieken zijn daar
lid van, terwijl maar een handjevol publicaties zich bij Impress hebben
aangesloten.

Met de Britse perswaakhond Impress is dan ook iets opmerkelijks aan de hand. Op
papier is het onafhankelijk, in de praktijk is het een initiatief van Max
Mosley. De voormalige autosportbaas (en zoon van de fascist Oswald) heeft 4
miljoen euro in Impress gestoken. Over zijn motief bestaat weinig twijfel. In
2008 had de tabloid News of the World een geïllustreerd artikel gepubliceerd
over een seksorgie van Mosley met vijf vrouwen die zich voor de gelegenheid in
nazi-kledij hadden gehuld. Hij klaagde de krant aan wegens inbreuk op zijn
privacy en won.

Het Lagerhuis is verdeeld over de kwestie. Conservatieve parlementariërs zijn in
meerderheid tegen deze 'nationalisering van de pers', de progressieve oppositie
vindt dat goedwillende journalisten niets te vrezen hebben van een
'onafhankelijke' toezichthouder - voor artsen, advocaten en accountants geldt
een soortgelijk systeem. Hetzelfde oordeel had het Hogerhuis toen het een motie
aannam waarin het de regering en het Lagerhuis maande Section 40 serieus te
nemen en in werking te laten treden. De verantwoordelijke minister, de
Conservatief Karen Bradley, twijfelt nog.

Mosley is niet de enige bekendheid die de plannen steunt om de brutale pers te
muilkorven. Ook acteurs als John Cleese en Hugh Grant hebben genoeg van de
tabloids. Net als de gewone Britten die ongevraagd in de publiciteit zijn
gekomen, zoals Chris Jefferies, een man uit Bristol die in diverse tabloids werd
beschuldigd van een moord op een vrouw, die door zijn Nederlandse buurman bleek
te zijn begaan. Ook de ouders van het verdwenen en vermoorde meisje Milly
Dowler, wier telefoon werd afgeluisterd door een privédetective van News of the
World, steunen harde stappen tegen de pers. Volgens hen moet de regering gewoon
doen wat Leveson heeft aanbevolen.

De steun in het Hogerhuis voor de perswet lijkt deels gebaseerd te zijn op
persoonlijke ervaringen. John Prescott bleek voor te zijn, de voormalige
vicepremier wiens affaire met zijn secretaresse voor volksvermaak had gezorgd.
Hetzelfde geldt voor Paddy Ashdown, wiens bijnaam dankzij The Sun 'Paddy
Pantsdown' is. Ook voor politici die in 2009 het 'slachtoffer' werden van een
groot bonnetjesschandaal is dit een kans terug te slaan. The Daily Telegraph, de
krant die het declaratiegedrag van politici onthulde, zou zijn overspoeld met
kansloze maar kostbare smaadzaken als Section 40 toen al had bestaan.

De kranten hebben aangevoerd dat Section 40 de dood kan zijn voor de
onderzoeksjournalistiek. Zouden schandalen zoals het dopinggebruik van Lance
Armstrong of het seksschandaal van Rotherham (waar 1.400 kinderen en tieners
werden misbruikt) zijn onthuld als Section 40 op de achtergrond dreigend had
meegespeeld? Zelfs een Somalische warlord zou een Engelse krant kunnen aanklagen
wegens een kritisch artikel over zijn activiteiten. Namens de organisatie Index
on Censorship vergeleek Rachel Jolley het met de persbreidel in landen als
Oeganda en Turkije. 'Dit is juist een aanval op de onderzoeksjournalisten die
een bedreiging vormen voor de rijken en de machtigen.'

Voorstanders van de perswet hebben het vooral voorzien op de machtige
krantenbaronnen als Rupert Murdoch en de Barclay-broers, maar het zijn juist
bladen die minder breed bij kas zitten die worden bedreigd, zoals The Guardian,
het satirische magazine Private Eye en regionale kranten. De vrees bestaat dat
advocaten, werkend op 'no cure no pay'-basis, de winnaars zullen worden.

Als de regering de toorn van de pers wekt en de Section 40 bekrachtigt, is het
wachten op de eerste hoofdredacteur die weigert te betalen na een gewonnen
proces. Zal er, vragen critici zich af, een rechter zijn die een Engelse
journalist opsluit wegens het vertellen van de waarheid?


TABLOIDS: AFFAIRES DIE BIJDROEGEN AAN DE WET



F1-BAAS De zaak over de 'nazi-orgie'

Op 8 mei 2009 veranderde de Britse politiek. Gevoed door een klokkenluider begon
The Daily Telegraph met de publicatie van de onkostengegevens van
parlementariërs. Het door de belastingbetaler gefinancierde eendeneiland van de
Conservatief Peter Viggers ging symbool staan voor deze affaire, die het
vertrouwen in de politiek enorm heeft aangetast. Nogal wat politici waren
woedend over de indiscretie van het dagblad. Twee jaar later waarschuwde David
Cameron kamerleden om het reguleren van de pers niet te beschouwen als een
wraakoefening. De toenmalige premier besloot om geen haast te maken met de
regulering en het onderwerp te verbergen in een diepe bureaulade.

BONNETJES Politici waren woedend

Wie bewaakt de waakhond? The Guardian besloot deze taak op zich te nemen en kwam
op 4 juli 2011 met een primeur die als een meteoriet insloeg op Fleet Street.
News of the World had het mobieltje van het meisje Milly Dowler afgeluisterd en
de tape gewist. Dat laatste bleek niet correct te zijn, maar de volkswoede was
er niet minder om. Afluisteren bleek een gangbare werkwijze te zijn bij News of
the World, dat werd opgeheven. Tientallen journalisten zijn sindsdien voor de
rechter verschenen, wegens afluisteren dan wel omkoping. De genoemde Thurlbeck
is veroordeeld, maar de meeste verslaggevers zijn vrijgesproken. Murdoch is
weer, of nog steeds, de grote mediamagnaat.

AFLUISTEREN Ondergang van 'news of the world'

'F1 BOSS HAS SICK NAZI ORGY WITH HOOKERS.' In de ochtend van 30 maart 2008 moet
er gevloek hebben geklonken toen Max Mosley de News of the World zag. Hij
besloot de strijd aan te gaan en het inmiddels opgeheven boulevardblad van
Murdoch moest 60 duizend pond (69 duizend euro) aan smartegeld betalen, wegens
de inbreuk op de privacy, zoals beschermd middels het EVRM. Volgens de rechter
had de krant bovendien ten onrechte geschreven dat de orgie een nazi-thema had.
Het was een typisch voorbeeld van een kiss-and-tell story. Een van de
prostituees had 20 duizend pond ontvangen voor haar verhaal. Het artikel van de
journalist Neville Thurlbeck had, zo zei hij later, zijn leven verwoest.




Bekijk de oorspronkelijke pagina: ,

LOAD-DATE: 10 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               61 of 65 DOCUMENTS



                                 de Volkskrant

                            10 januari 2017 dinsdag

Arbeidsmigratie in Europa leidt tot valse concurrentie

BYLINE: LODEWIJK ASSCHER IS VICEPREMIER EN POLITIEK LEIDER VAN DE PARTIJ VAN DE
ARBEID.

SECTION: Opinie en Debat; Blz. 23

LENGTH: 700 woorden



HIGHLIGHT: De Europese Unie is voor te veel mensen een symbool geworden voor
sociaal onrecht.


Sociaal Europa


Zondebokpolitiek is aan de winnende hand. Ik deel de passie van mijn collega's
van onze progressieve zusterpartijen in andere landen om een krachtig sociaal en
fatsoenlijk alternatief te bieden voor de politiek van verdeeldheid en
ongelijkheid. Maar wij moeten het ook onszelf aantrekken dat zoveel Europeanen
in hun onvrede geen andere optie meer zien dan de noodrem. Daarop is Nederland
helaas geen uitzondering.



Één van de bronnen van onvrede is het gebrek aan grip dat velen ervaren op de
veranderingen in ons dagelijks leven en in onze economie. Globalisering leidt
tot scherpe tegenstellingen tussen mensen die profiteren, en mensen die klem
komen te zitten. Arbeidsmigratie in Europa leidt tot oneerlijke concurrentie
tussen werknemers. Migratie leidt tot spanning binnen en tussen gemeenschappen.
Gebrek aan grip en controle kan niet worden weggenomen door krampachtig een
Europese identiteit te benadrukken. Wel door eenheid in verscheidenheid.

Progressief patriottisme is nodig als tegengif tegen politiek die nationalisme
alleen gebruikt als negatief instrument maar ook als alternatief voor
kosmopolitische politiek die het verlangen naar gemeenschapszin en eigen
identiteit ridiculiseert of verdacht maakt.

Na de financiële crisis zijn veel gewone Europeanen armer en onzekerder
geworden. Tegelijkertijd zien mensen dat multinationals zoals Starbucks en Apple
op listige wijze de belastingen ontduiken, terwijl het buurtcafé en de gewone
man netjes hun bijdrage leveren.

Europa is voor te veel mensen een symbool geworden van sociaal onrecht waardoor
het succes en de enorme betekenis van vrede en samenwerking naar de achtergrond
verdwijnen. Is het dan gek dat mensen boos zijn? Ik denk van niet. Daarom zijn
nieuwe, eerlijke en progressieve spelregels nodig. Die komen alleen als wij ons
daar samen voor inspannen.

De komende onderhandelingen over de Brexit bieden ons een unieke kans om andere
spelregels af te dwingen. We moeten het Verenigd Koninkrijk niet dwingen om door
de neoliberale hoepel van de huidige EU te springen, maar dit historische moment
gebruiken om Europa socialer en eerlijker te maken. Ik denk dat wij vanuit links
op twee thema's een progressieve agenda moeten afdwingen:

1. Stoppen met arbeidsmigratie die alleen bedoeld is om de lonen te drukken

De belofte van Europa was sociale vooruitgang voor iedereen, met daarbij goed
werk dat gewaardeerd wordt met een fatsoenlijk salaris. Maar voor veel
Europeanen leidt arbeidsmigratie nu tot lagere lonen en werkloosheid. Door de
Europese regels over detachering is het vrij verkeer van werknemers voor velen
synoniem voor oneerlijke concurrentie op de arbeidsmarkt.

Arbeidsmigratie is een businessmodel geworden voor het afdwingen van lage lonen.
Dat moet stoppen. Het zorgt ervoor dat collega's elkaars concurrenten worden.
Het is niet voor niets dat grote werkgevers mordicus tegen aanpassing van deze
spelregels zijn, terwijl kleinere bedrijven en de vakbonden ons smeken in te
grijpen. Om het goede van het vrij verkeer van personen te kunnen behouden,
zullen we deze misstand radicaal moeten aanpakken. De Brexitonderhandelingen
bieden ons de kans en de plicht.

2. Eerlijke belastingen voor alle Europese bedrijven

Laten we een einde maken aan het systeem waarbij de multinational geen belasting
betaalt en de bakker op de hoek wel. Dat kan door eerlijke winstbelasting en het
verbieden van ontwijkingsconstructies en aftrekposten. Als u en ik belasting
betalen, dan ook de grote bedrijven.

Laten we ons ook gezamenlijk keren tegen de race naar de bodem voor de
winstbelasting voor bedrijven die dreigt te ontstaan door de acties van de
conservatieve Britse regering. Daar worden alle Europeanen slechter van, want
het holt het draagvlak onder onze sociale voorzieningen uit en legt de rekening
bij de gewone mensen. Daarom stel ik ook voor om alleen een nieuw handelsverdrag
met de Britten af te sluiten als daarin ook harde afspraken komen te staan over
de aanpak van belastingontwijking en het tegengaan van een fiscale race naar de
bodem.

Teken alleen een handelsverdrag met de Britten als daarin ook harde afspraken
staan over de aanpak van belastingontwijking




Bekijk de oorspronkelijke pagina: ,

LOAD-DATE: 9 January 2017

LANGUAGE: DUTCH; NEDERLANDS

GRAPHIC: Poolse appelplukkers in Kerk-Avezaath, in de Betuwe.
Lodewijk Asscher

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               62 of 65 DOCUMENTS



                                 de Volkskrant

                            7 januari 2017 zaterdag

De onderwereld rekent contant af

BYLINE: DOOR PIETER TOPS EN JAN TROMP

SECTION: Vonk; Blz. 6, 7

LENGTH: 2077 woorden



HIGHLIGHT: Criminelen weten verbijsterend veel burgers en ondernemers voor hun
karretje te spannen, zegt de officier van justitie. Zij mag dan weer niet
anderen inschakelen: vanwege de privacy.


Georganiseerde misdaad -- De taaie strijd tegen de ondermijning


We hebben het met de officier van justitie over de 800 miljoen van Tilburg. Het
is de jaarlijkse omzet van de hennepkweek in de vijfde stad van het land. Wij
vinden het een astronomisch bedrag. Zij, de officier ziet het een slagje anders:
'Ik vind het een voorzichtige schatting. Wij komen tegenwoordig bedragen tegen
die het bevattingsvermogen ver te boven gaan.'



Ze wil ter illustratie wel een sterk verhaal vertellen - 'de zaak is toch
afgedaan, ik kan er vrij over praten'. Het speelde in Capelle aan den IJssel, in
een onopvallende loods. Vanuit Amerika had het Openbaar Ministerie globale
informatie ontvangen over een organisatie, ergens in Nederland, waar je grote
sommen geld kon laten witwassen. Al rechercherend kwam de politie uit bij het
bedrijfspand in Capelle. 'Daar zijn we die jongens gaan afleggen', zegt ze.
Afleggen? 'Observeren. Het viel al meteen op dat de auto's die er kwamen
allemaal naar binnen reden om een tijdje later weer te vertrekken.'

We hebben mr. Greetje Bos (45) opgezocht in haar kantoor in Breda, omdat ons
verteld was dat ze alles weet van financiële malversatie. Wij wilden weten
hoeveel ondergronds crimineel geld er is in Nederland en hoe zich dit naar boven
vecht in de witte wereld en waar het in de tussentijd bivakkeert. Allemaal
vragen waarop de officier van justitie voor het landelijk parket ook zelf
dolgraag het antwoord zou willen weten. 'Maar zie het maar te vinden. Dat is
altijd mijn enorme uitdaging.'

Politie en justitie besloten tot een inval in de loods in Capelle. 'Tot onze
verbijstering', vertelt Bos, 'troffen onze jongens een volkomen professioneel
geldinstituut aan. Er waren twee gecapitonneerde kluizen in die loods waarin
telmachines stonden. Ik ken telmachines; geavanceerder dan deze had ik ze nooit
eerder gezien. Het waren machines die sorteerden naar coupures en valuta en
bovendien de valse eruit gooiden.'

De valse wat? 'De valse biljetten. Die zitten er bijna altijd bij. Grappig is
dat. Drie auto's hebben we op die dag aangehouden. Auto's van gewone burgers die
voor opdrachtgevers tassen met geld kwamen brengen. Aan het eind van de dag
hadden we een geldwaarde in beslag genomen van bijna 3 miljoen euro. Fantastisch
vonden we het. Eén keer eerder heb ik 4,5 miljoen binnengehaald, dat is mijn
grootste vangst geweest. Maar die 3 miljoen was ook geweldig.'

Ze zit veertien jaar in het vak en de gedrevenheid spat eraf. Eerst heeft ze
zeven jaar moord- en doodslag gedaan in Rotterdam en daarna is ze als officier
van justitie overgestapt op financiële transacties. Een fascinerende wereld.
Vooral in Brabant, waar ze nu is gestationeerd. Niet dat in Rotterdam lulligheid
troef was, denk dat alsjeblieft niet. Maar het verbleekt gewoon bij wat haar in
Brabant onder ogen komt. 'Ik ben geschrokken', zegt ze. 'Ik vind het hier in
Brabant een soort sodom en gomorra, als ik het heel eerlijk moet zeggen. De
diepte en de breedte van de vermenging tussen onder- en bovenwereld is in
Brabant wel heel fors.'

Het verhaal over Capelle

is nog niet af. Haar 'jongens en meisjes' zochten verder en vonden een
boekhouding. Die is ontcijferd en vervolgens bleek dat in de zeven voorafgaande
maanden 'een astronomisch hoog bedrag van een kwart miljard' door de
geldmachines was gegaan.

De huurder van de loods, de man die de geldcentrale leidde heeft 2 jaar cel
gekregen. Met de koeriers sloot Justitie een transactie.

Maar van wie was het geld? 'Ik weet het niet', zegt ze. 'Ik weet het echt niet.
Maar het maakt duidelijk hoezeer de wereld van de criminaliteit 'contant driven'
is. Het klinkt als heel veel, elk jaar 800 miljoen, alleen in Tilburg, alleen in
de hennep. Maar als in één geldcentrale in betrekkelijk korte tijd al een
gruwelijke 0,25 miljard omgaat, is 800 miljoen een magere schatting, denk ik.'

Een kilo cocaïne doet tussen de 32- en 35 duizend euro op de Nederlandse markt.
In Australië wordt voor een kilo grif 75 duizend betaald. Een partij van 1.000
kilo is heel gewoon in de Rotterdamse haven. Dan hebben we het dus over een
straatwaarde van 35 miljoen. Uit te keren in bankbiljetten.

Er bestaat een rapport van Europol uit 2015 dat als titel draagt Why is cash
still king? Het maakt duidelijk dat in de georganiseerde misdaad cash geld nog
altijd de voorkeur heeft.

In de bovengrondse economie betalen steeds minder consumenten grote aankopen met
contant geld. De bankpas is veiliger en sneller. En toch is de vraag in Europa
naar eurobiljetten van 500 niet afgenomen. Rara, hoe kan dat? Deels, zegt het
rapport van Europol, komt het doordat rijke mensen geld thuis oppotten, in grote
coupures, nu de economie onzeker blijft en de rentevergoeding van banken
minimaal is. Maar voor een belangrijk deel is de overvloed aan 500-eurobiljetten
toe te schrijven aan betalingen en ontvangsten tussen criminele organisaties.

Is het in Nederland makkelijk om geld te verduisteren? 'Extreem makkelijk',
luidt prompt de reactie van de officier van justitie. 'Je graaft ergens een gat,
flikkert een zak met geld erin en klaar is Klara. Wij denken dat het heel veel
gebeurt.'

Als een crimineel met een wijde boog om de bank heen loopt, als hij de poet niet
in een kuil in het bos wil verbergen, als hij de brave buurman niet vertrouwt,
als de spouwmuren al vol zitten en als je ligt te woelen in je ledikant bij de
gedachte dat er 2 miljoen naast je in de la van het nachtkastje ligt te broeien,
dan is er hawala. Het is Indiaas. Het betekent ondergronds bankieren. In India
bestaat het al eeuwen, een informeel betalingssysteem waarbij geld via
tussenpersonen rouleert tussen vrienden en familieleden.

Drugscriminelen gebruiken meelopers van een bijzondere soort als bankier, als
tijdelijk beheerder van hun overvloed aan contanten. Het moeten lui zijn op wie
ze kunnen bouwen, mensen dus die zelf geen al te hoge ambities koesteren op het
pad van list en bedrog. Het moeten figuren zijn die kunnen zwijgen als
onverhoopt bij een lullige verkeerscontrole de dienstdoende agent een kijkje
neemt in de boodschappentassen op de achterbank. Het moeten bij voorkeur ook
lieden zijn zonder strafblad. Dan liggen ze buiten het directe schootsveld van
politie en justitie en is veilige berging min of meer verzekerd.

Eigenlijk hebben we het bij hawala over betrekkelijk onopvallende mensen met een
eerzaam en sociaal beroep. Noem eens wat, een jonge voetbaltrainer bijvoorbeeld
die clinics verzorgt op scholen en buurtpleinen. Aardige gozer, niks mis mee.

In de zomer van 2014 werd in Utrecht zo'n jonge trainer betrapt. In twee weken
tijd zou hij bij elkaar 12 miljoen hebben bezorgd en opgehaald. In zijn
Volkswagen Jetta vond de politie een half miljoen aan bankbiljetten, in een
kluis bij hem thuis 2,5 miljoen. Hij noemde zich 'een loopjongen' die 'een
vakantiebaantje' deed. In opdracht van wie? Hij weigerde namen te noemen.
Verstandig, oordeelde zijn advocaat. Zou hij wel praten, het zou niet goed met
hem aflopen, vermoedt de officier. Hij zou 'een lel van een probleem' hebben
gehad. 'Het zou niet gezond voor hem zijn.'

Witwaspraktijken maken heel goed zichtbaar hoever onder- en bovenwereld in
elkaar verstrengeld zijn geraakt. Boven het maaiveld krioelt het van de
meelopers, kleine scharrelaars en onverschillige ondernemers die zich
beschikbaar houden voor hand- en spandiensten.

De officier van justitie noemt het 'schokkend'. Ze had niet gedacht dat
autoverhuurders, beheerders van jachthavens, vastgoedondernemers en nog enkele
handenvol beroepsbeoefenaren zich zo lijdzaam voor de kar van de crimineel laten
spannen en als de ballon dan knapt en het spel uit is, vasthoudend vroom
verzekeren dat ze van de prins geen kwaad wisten.

Tegelijk heeft ze oog voor de psychologie van het geval. Je tuint erin, als
meeloper. Het is vaak een kleine gunst die gevraagd wordt. En het is maar geld.
En je voelt je niet vrij als winkelier vragen te stellen als die Rolex Daytona
van 20 mille in coupures van 500 cash wordt afgetikt. Het is jouw zaak toch
niet? 'Een eerste stap op het hellende vlak is heel eenvoudig gezet', weet ze.

Overal gist het.

Ook op plekken waar je het niet zo gauw zou verwachten. Het sijpelt door.
Iedereen kan het tegenkomen; komt het tegen. Een vriendin van haar was
mondhygiëniste, ergens in de provincie. Die vertelde haar dat een aantal klanten
altijd om de duurste behandelingen vraagt. En standaard met contant geld
betaalt.

'Er is een grote groep burgers die feitelijk meedoet. Ze faciliteren de boeven.'


Wat kan ze eraan doen? Het antwoord komt in wel twee of drie lagen. Eerst zegt
ze: 'Betrekkelijk weinig.' Hoe ongelukkig maakt dat? 'Niet ongelukkig. Ik haal
bevrediging uit de kleine successen.'

Dan komt toch de frustratie: 'Ik stel wel vast dat mijn middelen beperkt zijn
door ontwikkelingen in de rechtsstaat. Efficiency, doelgerichtheid is het
stiefkind geworden van het strafrecht.' Advocaten vluchten voortdurend in
procedures. Vertraging van de procesgang is naar haar ervaring een doel op
zichzelf geworden voor verdachten en hun verdediging.

Bos: 'Er zit een psychologische component in zo'n procesgang. Weet je hoeveel
uithoudingsvermogen je moet hebben om jarenlang met een strafzaak bezig te zijn?
Ik heb toevallig gigantisch veel uithoudingsvermogen en ik ben ontiegelijk
gedreven. Maar ook ik denk op een gegeven moment: in godsnaam, neem ze van me
weg, al die slepende dossiers, ik word er gek van. Ja, dat denk ik soms. Geloof
me, het speelt een belangrijke rol. Kijk maar naar al die zaken die bij de
aanhouding nog zo veelbelovend waren en die na zes jaar, bij de laatste
uitspraak, verschrompeld zijn.'

In de bestrijding van ondermijning

vertrouwen steeds meer bestuurders op andere sancties dan die van het
strafrecht. Sluit het pand, neem dure auto's in beslag, trek een vergunning in
en vooral: stuur de fiscus erop af en grijp de crimineel op zijn gevoeligste
plek: zijn portemonnee.

Ze veert op: 'En daar hebben ze gelijk in, daar hebben ze gewoon gelijk in. Een
strafproces is een logistieke nachtmerrie geworden, vooral als er meerdere
verdachten zijn.'

Maar een gevangenisstraf, werpen wij tegen, is - veel meer dan een naheffing van
de Belastingdienst - ook een soort morele markering van fout gedrag. Als burgers
in de krant lezen dat een schikking is getroffen, is de reactie al gauw: die
boef komt er weer eens mooi van af. Bestrijd je ondermijning op deze manier niet
met ondermijning van het rechtsgevoel?

'Dat snap ik. En die functie van morele markering heeft het strafrecht ook.' En
toch, ze komt erop terug, de verdediging beschikt over tal van middelen om een
efficiënte rechtsgang te frustreren; als magistraat zijn haar mogelijkheden
beperkt. Ze zegt: 'Mijn vraag luidt dan: waar is nog het evenwicht tussen de
partijen in het strafproces? Ik kan niet heel erg positief zijn over de impact
van het strafrecht.'

Ze is sterk geporteerd voor samenwerking

tussen instanties. Aanvallen over een breed front en die instantie naar voren
schuiven die in de gegeven situatie het meest kan bereiken. Het Openbaar
Ministerie kampt wel met een structureel probleem, moet haar van het hart. Men
kan maar in beperkte mate informatie delen met de andere partijen als
gemeentebesturen en woningcorporaties. Het is de privacywetgeving die ze als een
horreur ervaart. Al te vaak beschikt ze over persoonsgegevens die voor andere
instanties van belang zijn, maar die ze niet mag doorgeven. Er staan wetten in
de weg.

Ze zegt: 'Ik ben continu de mist in gegaan met die privacyregels.' Tegenwoordig
zit bij ieder parket een privacyfunctionaris die moet aangeven welke informatie
onder welke voorwaarden gedeeld mag worden. En vooral: welke informatie niet.

Ze zucht: 'Ik kan me goed voorstellen dat gemeentebestuurders tegen ons zeggen:
jullie zijn eikels. Ik zeg dan: sorry, maar we mogen gewoon niet.'



Vandaag verschijnt bij uitgeverij Balans DE ACHTERKANT VAN NEDERLAND - HOE
ONDER- EN BOVENWERELD VERSTRENGELD RAKEN, van Pieter Tops, hoogleraar
bestuurskunde en Jan Tromp, journalist (€ 19,90). Over geïntimideerde en
bedreigde bestuurders, de ondermijning van de rechtsstaat en de overheid die
overwegend het nakijken heeft.
DEZE VOORPUBLICATIE IS HET EERSTE DEEL VAN EEN TWEELUIK. VOLGENDE WEEK:
DE WEERBARE ONDERKLASSE.

Elk jaar 800 miljoen, alleen al in Tilburg, alleen in de hennep. En dat is nog
een magere schatting

Geld verduisteren is makkelijk: je graaft ergens een gat, flikkert een zak met
geld erin en klaar is Klara




Bekijk de oorspronkelijke pagina: ,

LOAD-DATE: 6 January 2017

LANGUAGE: DUTCH; NEDERLANDS

GRAPHIC: Procesgang Greetje Bos: 'Ik ben ontiegelijk gedreven. Maar ook ik denk
soms: neem ze van me weg, al die slepende dossiers.'

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               63 of 65 DOCUMENTS



                                 de Volkskrant

                             6 januari 2017 vrijdag

Mini-loonsverhoging voor veel werknemers

BYLINE: JONATHAN WITTEMAN

SECTION: Ten Eerste; Blz. 6, 7

LENGTH: 270 woorden



HIGHLIGHT: Vrijwel alle werknemers gaan er dit jaar netto een beetje op vooruit:
van 3 euro voor jan modaal tot bijna 10 euro voor dubbel modaal. De gestegen
zorgpremies doen dit voordeeltje echter vaak weer teniet.


Vrijwel alle werknemers krijgen in 2017 een miniloonsverhoging. De nettolonen
van de meeste Nederlanders stijgen dit jaar met tussen de 3 en de 10 euro in de
maand.



Dit blijkt uit donderdag gepresenteerde cijfers van salarisverwerker ADP, die
elk jaar op basis van de loonstrookjes van 1,4 miljoen werknemers een soort
financiële röntgenscan maakt van werkend Nederland. Zo houden mensen met een
brutosalaris van 1.750 euro in 2017 onder de streep 11 euro per maand extra
over. Jan modaal (2.855 euro bruto) komt er relatief bekaaid vanaf met een netto
loonstijging van slechts 3,08 euro, dubbel modaal krijgt er bijna een tientje
per maand bij.

Er zit wel een addertje onder het gras: de ziektekostenpremies. Die zijn in 2017
gemiddeld 9 euro hoger dan vorig jaar, wat de nettoloonsverhogingen van veel
werknemers teniet doet. Een deel van de Nederlanders ziet dit ook meteen op het
salarisstrookje: bij wie de ziektekostenverzekering direct van het loon wordt
ingehouden, daalt het nettosalaris in veel gevallen.

De rest van de werknemers krijgt aan het eind van de maand weliswaar een hoger
loon bijgeschreven op de bankrekening, maar dit voordeel verdampt als de
zorgverzekeraar enkele dagen later de gestegen premies int.

Wie zorgtoeslag ontvangt, heeft hier echter geen last van: de zorgtoeslag stijgt
in 2017 ongeveer even hard als de zorgpremies, grofweg met 9 à 10 euro in de
maand. Alleen ontvangt niet iedereen zorgtoeslag: de grens ligt bij 27.857 euro
voor alleenverdieners en 35.116 euro voor tweeverdieners.

De ziektekosten-premies zijn gemiddeld 9 euro hoger dan in 2016




Bekijk de oorspronkelijke pagina: ,

LOAD-DATE: 5 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               64 of 65 DOCUMENTS



                                 de Volkskrant

                            5 januari 2017 donderdag

Geen politieke pitbull, wel hondstrouw

BYLINE: FRANK VAN ZIJL

SECTION: Ten Eerste; Blz. 7

LENGTH: 802 woorden



HIGHLIGHT: Profiel Vicky Maeijer


Naast Geert Wilders is Vicky Maeijer de enige naam op de PVV-kandidatenlijst die
bekend is. Hoe komt deze 30-jarige juriste en marathonloopster in Wilders'
top-5?

In het Europees Parlement krijgt ze steeds een à anderhalve minuut spreektijd.
En ze spreekt in hetzelfde ritme, met de dezelfde intonatie als haar politiek
leider Geert Wilders.



Over landgenoot Frans Timmermans: 'De heer Timmermans en zijn kompanen kunnen
dan wel in veertien talen champagne bestellen, ze verstaan in geen enkele taal
de wil van de gewone man.'

Over vluchtelingen op de Middellandse Zee: 'Dit parlement nodigt de hele wereld
uit om deze kant op te komen. U komt met geen enkel voorstel om een einde te
maken aan deze asielinvasie; niets zegt u over de terroristen die tussen de
asielzoekers meereizen om dood en verderf te zaaien.'

Vicky Maeijer is de naam, 30 jaar jong, blond als Marine Le Pen en hoogste
nieuwkomer op de PVV-lijst. Volgens Wilders is ze een politiek supertalent.
'Geert gelooft in mij', zei ze ooit tegen Nu.nl, in een zeldzaam interviewtje.

Maeijer praat vooralsnog niet. Ze laat mediaverzoeken onbeantwoord - zoals dit
past in de PVV-huisstijl. Ze houdt zich ook niet op met de Nederlandse collega's
in Brussel. Liever blaast ze plenair, namens de fractie van Europa van Naties en
Vrijheid (ENF), tegen de 'Evil Union', desnoods voor een lege zaal.

Het parlement waarvan ze in Brussel deel uitmaakt noemt ze een 'fopparlement' en
Frans Timmermans is 'akela Timmermans'. De toon is onvervalst populistisch. Haar
bijdragen lijken rechtstreeks afkomstig uit Den Haag, met als ghostwriters
Wilders en Martin Bosma.

Collega-europarlementariërs zien een jonge vrouw die praat in sjablonen, klapt
voor ENF-fractievoorzitter Le Pen, maar verder nauwelijks zichtbaar is. Dat ze
zo hoog op de PVV-lijst staat heeft niet automatisch met haar kwaliteiten te
maken. Ze is in ieder geval 'geen brievenbusplasser' - waar Wilders zo bang voor
is. Maar ook geen politieke pitbull. Daar staat tegenover dat Maeijer een hoog
publiciteitsprofiel heeft: dan schop je het al snel ver bij de baas.

Vicky Maeijer werd geboren in Rotterdam en groeide op in Capelle aan den IJssel:
vader was landmeter, moeder werkte in de kinderopvang. Na de middelbare school
ging ze rechten studeren aan de Erasmus Universiteit. In 2006 kwam ze als
stagiaire op het Binnenhof terecht, bij PVV-Kamerlid Raymond de Roon. In 2009
studeerde ze af. De PVV bleef ze trouw. Ze ging als beleidsmedewerker mee met
Louis Bontes naar Brussel. In 2011 werd Maeijer op 24-jarige leeftijd voorzitter
van de PVV-Statenfractie in Zuid-Holland.

Ze was nerveus, die eerste avond, maar bediende zich meteen van stoere taal. Ze
zei: 'De meeste moskeeën in Nederland staan in Zuid-Holland. De grootste moskee
van West-Europa staat in Rotterdam. Genoeg is genoeg.' Tevreden keek haar gehoor
toe, onder wie Wilders en Kamerlid Harm Beertema, die opmerkte: 'Ze brengt een
vleugje glamour in de wat seksloze provinciepolitiek.' Wilders toonde zich
trots: 'Maeijer brengt een boodschap van bevrijding en hoop.'

In 2014 voltooide ze de marathon van Rotterdam in een tijd van 3 uur 58 minuten
en 54 seconden. Een maand later keerde ze terug in Brussel om toe te treden tot
het 'fopparlement', tegen een vergoeding overigens die twee keer zo hoog ligt
als straks in Den Haag.

Maeijer is Wilders hondstrouw. Ze is aanwezig op Twitter en hoewel haar eigen
inbreng daar beperkt is, retweet ze dagelijks braaf wat haar politiek leider de
wereld in slingert. In dezelfde sfeer werkt ze in Brussel en Straatsburg. Ze
wijkt niet van de partijlijn af. Slechts een enkele keer permitteert ze zich een
frivoliteit. In de zomer van 2015 opent ze de aanval op buitenlandchef Federica
Mogherini, die 3 miljoen euro reserveert voor porseleinen serviesgoed voorzien
van EU-logo en zilveren bestek voor de 140 vestigingen van de Europese dienst
wereldwijd.

Maeijer vindt dat Mogherini 'maar naar IKEA moet gaan en raadt haar aan dit
soort 'fratsen' voortaan zelf te betalen uit 'haar belastingvrije inkomen van 24
duizend euro per maand'. Een relletje is geboren, want de term 'fratsen', die
kon volgens haar collega's niet. Maeijer op haar beurt jent: 'Fratsen van 3
miljoen zijn inderdaad beledigend, voor de belastingbetaler welteverstaan!'

Het moet raar lopen wil Maeijer na de verkiezingen niet haar entree maken in de
voorste linie van de PVV-Kamerfractie. Meer dan in Brussel nog zal ze zich dan
moeten bewijzen. Op het Binnenhof moet ze in ieder geval zichtbaarder worden.
Want, zegt VVD-europarlementariër Hans van Baalen: 'Als u mij nu een foto van
mevrouw Vicky Maeijer zou tonen, zou ik haar niet herkennen.'

Ze brengt een vleugje glamour in de wat seksloze provinciepolitiek

Als u mij nu een foto van mevrouw Vicky Maeijer zou tonen, zou ik haar niet
herkennen




Bekijk de oorspronkelijke pagina:

LOAD-DATE: 4 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               65 of 65 DOCUMENTS



                                 de Volkskrant

                             2 januari 2017 maandag

Voor een schoon 2017 is iedereen te porren

BYLINE: MARK MISÉRUS

SECTION: Ten Eerste; Blz. 2, 3

LENGTH: 993 woorden



HIGHLIGHT: Opvallend hoe schoon Nederland tegenwoordig een nieuw jaar in gaat.
Dankzij de inzet van gewone burgers.


REPORTAGE Vegen als gemeenschapsgebeuren


Het droombeeld van Helene van Zutphen ziet er zo uit: een Noordermarkt vol
bezemstelen, voortvarend ter hand genomen door jong en oud. In hoog tempo worden
de restanten van een zo te zien goed gevierde Oudejaarsnacht in vuilniszakken
geschept, waarna 'afvalbutlers' deze verder afvoeren. Vertederend beeld: het
meisje dat stoer de wacht houdt bij een zak waarin haar moeder rode
vuurwerkflarden deponeert.



Van Zutphen, voorvrouw van de stichting Nederland Schoon, werkte jaren bij het
Voedingscentrum. Door die ervaring durft ze wel te beweren dat mensen zich
sneller naar een koud marktplein laten lokken dan dat ze bereid zijn hun
eetpatroon te veranderen. Afgaande op de drukte op de Amsterdamse Noordermarkt
betekent het dat er dit jaar weinig mensen op dieet gaan.

Met miezerregen en een graad of twee boven nul loopt het niet storm bij de
landelijke aftrap van het Nieuwjaarsvegen. Maar dat hoeft niets te betekenen,
vindt Van Zutphen. Ze is realistisch genoeg om in te zien dat niet alle
Nederlanders zich met stokken en stelen de deur uit laten lokken om de eerste
vuilnis van 2017 bijeen te schrapen. Duizenden Nederlanders deden dat wel in hun
buurt, maakt de stichting op uit alle initiatieven die zich hebben aangemeld.
'En alle beetjes helpen.'

Alle beetjes helpen, dus ook de junkie die spontaan een zwervende kerstboom bij
zijn stam grijpt en hem over het hek van de Noorderkerk mikt. Met zijn voet
veegt hij nog wat lege vuurwerkdozen bij elkaar, grommend van de inspanning.

Alle beetjes helpen, vindt ook Ger. Dus laat deze Amsterdammer zich even over
twaalven uit zijn huis porren voor het goede doel. Als Frank Reef met een
uitschuifbare vishengel op het raam tikt, schuift het gordijn opzij en
verschijnt Ger ten tonele - vriendelijk hoofd, armen vol tatoeages.

Zijn hond staat in de waakstand, maar Ger komt graag naar buiten voor een potje
vegen. Er zijn er niet veel zoals hij in de Jordaanbuurt. De honderden
deurhangers die de stichting Nederland Schoon er heeft uitgedeeld, belanden
bijna allemaal bij het oud papier. Maar Ger kan het initiatief wel waarderen:
'Beetje opruimen, kleine moeite.'

Met de bezem die Reef hem door het raam heeft aangereikt, begint hij de
vuurwerkrestanten van de Lindengracht bijeen te vegen. Gers overburen van nummer
214 helpen mee, al maakt Mireille de fout open te doen voordat porder Frank
tegen de deur heeft kunnen tikken. 'Even opnieuw', zegt ze, waarna ze net zo
enthousiast de gratis bezem in ontvangst neemt.

Voor het inmiddels traditionele Nieuwjaarsvegen is dit jaar een aloude traditie
opgepoetst. Reef, eigenaar van een surfwinkel, heeft er wel schik in als hij met
zijn hengel langs de deuren gaat. Toch laten maar weinig Jordanezen zich vandaag
tussen half twaalf en twaalf porren. Vroeger had de porder het stukken drukker
in de Amsterdamse volksbuurt, waar hij de arbeiders wekte voordat hun dienst
begon.

De meeste bewoners zijn waarschijnlijk al lang opgestaan of hebben zo'n duwtje
in de rug niet nodig om met opruimen te beginnen. Ook Emiel had zijn stoepje
voor de komst van Reef al schoongeveegd, want 'dat hoort nou eenmaal bij Oud en
Nieuw.' Met Mireille vormt hij al bijna 36 jaar een stel dat je gerust van het
opgeruimde soort kunt noemen. Ze houden van hun buurt en ook een beetje van
volkszanger Wesly Bronkhorst, die met een Jordanese medley alle vegers in
polonaise over de markt weet te krijgen.

Van Zutphen slaat het tafereel vrolijk gade. Ze heeft het idee dat het
opruimtechnisch de goede kant opgaat met het land. Zo zag ze bij vertrek uit
Haarlem dat er al flink was geveegd en trof ze in heel Amsterdam goede gevulde
vuilniszakken vol vuurwerkafval aan.

Uit een onderzoek dat haar stichting door TNS/Nipo liet uitvoeren, blijkt dat de
Nederlander het schoonhouden van zijn stoepje in toenemende mate als zijn eigen
verantwoordelijkheid beschouwt, en niet die van de gemeente. Al laat een groep
van 7 à 8 procent 'hardnekkige vervuilers' zich volgens Van Zutphen
waarschijnlijk nooit een bezem aansmeren, zelfs niet als die gratis is. 'Die
vindt: we betalen er belasting voor, dus laat de gemeente dit lekker opruimen.'


Nederland is best een schoon land, vindt ze. 'Uit de metingen van
Rijkswaterstaat op duizenden plekken in Nederland, komt een gemiddeld
rapportcijfer van 7,3 naar voren.' Een goed cijfer, zegt ze, hoewel buurten
volgens haar enorm kunnen verschillen. Het werkelijke cijfer en het
'schoonheidsgevoel' van de Nederlander verschillen. 'Maar dat komt ook doordat
we ons de vieze plekken lang blijven herinneren, zoals een festivalterrein of de
binnenstad met Koningsdag.'

De porder of klopper behoort tot de beroepen uit vervlogen tijden. Het verdiende
lang niet slecht. Soms had een porder, die opkwam in de 19de eeuw en verdween
tegen het einde van de Tweede Wereldoorlog, wel zeventig tot honderd mensen op
zijn klantenlijst staan. Ze betaalden hem per week 7 cent om tussen vijf en zes
uur 's ochtends te worden gewekt. Om zelf op tijd wakker te worden - wekkers
bestonden nog niet - moest de porder vaak een collega-porder inhuren.

Porder, eerzaam ambacht uit een tijdperk zonder wekkers

Gewapend met een knuppel, een lange hengel en een lantaarn ging de porder de
deuren langs. Met de knuppel tikte hij drie keer op de voordeur, de hengel was
er voor de ramen op de hoger gelegen verdiepingen. Hij of zij - relatief veel
vrouwen deden het werk - had ook nog een bos sleutels bij zich voor als niemand
op zijn oproep reageerde. Want de klant betaalde nu eenmaal om te worden gewekt,
zodat hij op tijd op zijn werk verscheen.

Het beroep van porder werd vaak binnen de familie doorgegeven en stierf uit door
de komst van de wekker. De markantste porder van Amsterdam luisterde volgens het
blad Geschiedenis naar de naam Lood en deed veel meer dan kloppen op de deuren.
Zo gaf hij ook het weerbericht door (''t heeft vannacht krimmeneel geijzeld'),
en de laatste nieuwtjes.




Bekijk de oorspronkelijke pagina: ,

LOAD-DATE: 1 January 2017

LANGUAGE: DUTCH; NEDERLANDS

GRAPHIC: Jordaanbewoner Ger krijgt een bezem uitgereikt om een handje te helpen
bij het schoonmaken van de stad.
Porder, januari 1940.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

