
                               1 of 147 DOCUMENTS



                              AD/Algemeen Dagblad

                            8 december 2012 zaterdag

Een gespleten land

BYLINE: IRENE DE ZWAAN

SECTION: Algemeen Dagblad - Nieuwsdienst; Blz. 10

LENGTH: 1643 woorden


In Aleppo, de grootste stad van Syrië, leven aanhangers van president Assad en
zijn felste tegenstanders in twee totaal verschillende werelden. Het land is na
18 maanden opstand tot op het bot verdeeld.

Aleppo, stad van twee werelden, is symbool voor Syrische burgeroorlog

Hij zit weggedoken in een hoekje, zijn handen voor het gezicht. ,,Ik heb spijt
van mijn daden,'' mompelt hij. ,,Ik heb erover nagedacht en steun de revolutie
en het Vrije Syrische Leger.'' De gevangenenbewaarder lacht hard. ,,Dat geloof
je toch zeker zelf niet!''

De man kijkt op. Nu is pas goed zichtbaar dat één oog blauw is geslagen en dat
zijn snor voor de helft is weggeknipt. ,,Ik ben een goed mens,'' zegt hij. ,,Ik
voel voor niemand grotere liefde dan voor Allah.''

Weer lacht de gevangenbewaarder. ,,Je bent een hond,'' zegt hij. ,,Een hond van
Assad.''

Deze scène vindt plaats in een overheidsschool met kleurrijke muren die is
omgebouwd tot tijdelijke gevangenis. De `hond van Assad' heeft ook een naam:
Hamid. Hij is 47 jaar en heeft vijf kinderen. Meer dan 20 jaar werkte hij als
chauffeur in overheidsdienst. Totdat de revolutie uitbrak.

Hamid, een sterke vent, werd lid van de Shabiha, een beruchte groep criminele
handlangers van president Assad. Hij ging in opdracht van de regering
demonstraties af en maakte foto- en videomateriaal van de aanwezigen. Die werden
vervolgens op een zwarte lijst geplaatst. Ook viel hij met een wapenstok mensen
aan op demonstraties. ,,Maar ik heb nooit iemand vermoord,'' zweert hij. ,,Ik
deed het werk omdat ik mijn baan als chauffeur was kwijtgeraakt. Dit was de
enige manier om nog geld in het laatje te brengen voor mijn gezin.''

De man, die er oververmoeid uitziet na nachten niet slapen - er liggen alleen
wat matjes op de grond van de cel en de tl-verlichting staat dag en nacht aan -
werd deze week tijdens een van de demonstraties opgepakt. Nu zal hij binnen
enkele dagen berecht worden door rebellen van het Vrije Syrische Leger (VSL).

Of het een eerlijk proces zal zijn? ,,Natuurlijk niet,'' geeft Rayan, de
gevangenbewaarder meteen toe. ,,Maar het volk is jarenlang berecht door de
beulen van Assad. Nu betalen we hen met even hoge prijs terug. Dat is
gerechtigheid.''

elite

In een land dat al 18 maanden gebukt gaat onder een oorlog die met de dag
bloediger wordt (40.000 doden vielen er al), heet dat gerechtigheid. Het land is
tot op het bot verdeeld. Aan de ene kant van de scheidslijn staan de
regeringstroepen die grofweg worden gesteund door de elite - zij die jarenlang
hebben geprofiteerd van het regime. De alawieten, de islamitische geloofsgroep
waar president Assad uit stamt en christenen, die bang zijn dat hun positie na
de val van Assad in gevaar komt. Aan de andere kant staan rebellen van het VSL
en alle daaraan gelieerde strijdersgroepen die worden gesteund door `het gewone
volk', dat voor 75 procent uit soennitische moslims bestaat.

Maar zo simpel zijn beide kampen ook weer niet in te delen. Onder de
tegenstanders van het regime zitten ook alawieten, christenen en mensen uit de
elite en andersom zijn er ook soennitische moslims die achter Assad staan. Feit
is dat het grootste deel van het volk liever helemaal geen kant kiest. Zij
hebben één wens: dat deze uitzichtloze situatie zo snel mogelijk voorbij is. Dat
hun kinderen weer naar school kunnen, dat ze hun werk weer kunnen oppakken en
dat ze niet dagelijks in angst verkeren.

,,Weet je,'' zegt Lina al-Shafi, een 42-jarige zakenvrouw uit Damascus. ,,De
eerste maanden van de revolutie koos ik de kant van Assad. Niet omdat ik het nu
zo'n goede president vind, maar omdat ik stabiliteit boven chaos verkies. Goed,
er was corruptie, maar we hadden tenminste werk. Inderdaad, er waren geen vrije
verkiezingen, maar het regende tenminste geen bommen. Ik besef nu ook dat Assad
weg moet - dat is de enige manier om het geweld te stoppen - maar ik denk dat
heel veel Syriërs die 18 maanden geleden nog hoopvol de straat op gingen om te
demonstreren niet hadden voorzien dat de prijs die we voor meer vrijheid moeten
betalen zó hoog is.''

Populair is de president niet meer onder veel van zijn vroegere aanhangers,
zoals Lina al-Shafi. De mensen die hem steunen doen dat vooral uit angst voor
een gitzwarte toekomst. Minderheden vrezen dat een opkomst van de
streng-islamitische Moslimbroederschap hun positie in gevaar brengt. Dan liever
een president die ze kennen en die zelf uit een minderheid afkomstig is.

complot

Die president zelf doet alsof hij nog heilig gelooft in de theorie die hij al
maanden aanhangt en die bijna dagelijks gepropageerd wordt via de
staatstelevisie: de strijd tegen zijn presidentschap is een complot van het
Westen en landen als Saoedi-Arabië en Qatar, die het Vrije Syrische Leger
bijstaan.

Het volk is verdeeld. Aleppo, de grootste stad van Syrië, is uiteengevallen in
regeringsgebied en gebied dat in handen is van het VSL - zo'n 70 procent van de
stad. Wil je van het ene naar het andere gebied reizen, dan moet je door
regeringssoldaten gecontroleerde checkpoints of frontlinies passeren, iets dat
voor westerse journalisten onmogelijk is. Als journalist kun je dus alleen
terecht in VSL-gebied en dat maakt de berichtgeving vanzelfsprekend gekleurd.

De regeringstroepen zijn in het zogeheten `bevrijde gebied' alleen zichtbaar
door hun daden - de vliegtuigbommen die zij op burgerwijken laten vallen en de
mortiergranaten die op ziekenhuizen en demonstraties worden afgevuurd. `Zie je,'
zeggen de inwoners aldaar. `Bashar al-Assad vermoordt onschuldige burgers.
Jullie hebben het met eigen ogen kunnen zien!'

Op een wekelijkse vrijdagmiddagdemonstratie in de wijk Bustan al-Qasr, een
relatief rustige wijk in Aleppo waar veel vluchtelingen wonen, is ook een aantal
jongeren aanwezig die uit regeringsgebied komen. Sommige hebben sjaals voor hun
gezichten gebonden, uit angst om herkend te worden door Assad-spionnen die
doorgaans ook van de partij zijn op demonstraties. De christelijke George en de
alawitische Alaa laten hun gezichten onbedekt. ,,We laten ons niet bang maken,''
zeggen ze. ,,Als we worden opgepakt, dan is dat maar zo.'' Hun ouders, fervente
Assad-aanhangers, weten niet dat hun kinderen naar de demonstraties gaan. ,,Dan
zouden ze me nooit meer de deur uit laten gaan,'' grinnikt Alaa.

Volgens George is het verschil in opvatting met zijn ouders te wijten aan een
diepgewortelde generatiekloof. ,,Mijn ouders zijn opgegroeid onder het tijdperk
van Hafez Assad (de vader van Bashar, red.). Er waren in die tijd veel
checkpoints. Mensen hoorden over de opkomst van de Moslimbroederschap, maar
niemand wist precies wat er aan de hand was. Er werd ontzettend veel angst
gezaaid en tegelijkertijd voerde Hafez natuurlijk propaganda voor zichzelf: hij
was de enige man die het gevaar van de Moslimbroeders het hoofd kon bieden.
Logisch dus dat mensen vierkant achter hem stonden. Sinds de opkomst van het
internet, onder Bashar, zijn wij jongeren in staat om kritische berichten te
lezen over het Assad-regime. Praten over politiek was op straat onmogelijk, maar
op internet konden we er anoniem over discussiëren. Zo vormden we steeds meer
een eigen mening die los stond van die van onze ouders. Nu zeggen zij tegen ons:
zie je nu wat er van komt als je kritiek levert? Is dit wat jullie willen? Ze
snappen niet dat we vechten voor een betere toekomst voor onszelf en onze
kinderen.''

De situatie in Aleppo is na maanden opstand inderdaad niet rooskleurig te
noemen: de stad is verwoest, in sommige wijken zijn de huizen bijna volledig
weggevaagd, het afval is al maanden niet opgehaald en wordt in brand gestoken
(wat de lucht grijs doet kleuren). Er is een tekort aan eten, schoon drinkwater,
doktoren, operatiemateriaal en medicijnen. Mensen zijn depressief en
getraumatiseerd door het verlies van dierbaren en door de constante angst die de
gevechtsvliegtuigen boven de stad inboezemen.

Dag en nacht klinken er schoten van de frontlinies, die dan weer ten gunste van
het Vrije Syrische Leger, dan weer ten gunste van het regeringsleger
verschuiven. ,,We moeten doorvechten,'' zegt Saif, een 21-jarige VSL-strijder.
,,Na zoveel doden kun je niet zomaar opgeven.''

Voor de revolutie was Saif nog een ijverige student bouwkunde, nu is hij al 10
maanden met niets anders bezig dan vechten. Samen met zijn maten, de 43-jarige
Mohammed (een voormalige hoogleraar literatuur) en Abdoellah (28), een
gedeserteerde soldaat, trekt hij dagelijks naar het front.

De verwoesting is enorm. Terwijl hele muren zijn ingestort, staan meubelstukken
nog ongeschonden in sommige vertrekken. Bewoners zijn halsoverkop vertrokken. De
vijand bevindt zich op nog geen halve kilometer afstand, maar zichtbaar is hij
niet. Alleen hoorbaar, door de schoten die worden afgevuurd.

kalashnikov

Het VSL heeft inmiddels met beperkte middelen 70 procent vna Aleppo in handen.
Gevraagd naar hoeveel regeringssoldaten Saif heeft gedood, haalt hij zijn
schouders op. ,,Geen idee, want ik zie niet op wie ik schiet,'' zegt hij,
terwijl hij zijn kalashnikov door holtes in de muur steekt en in het luchtledige
vuurt.

Volgens Abdoellah, die 7 maanden geleden overstapte van het Assad-leger naar het
VSL (door een commandant om te kopen), vechten de regeringssoldaten `zonder
overtuiging'. ,,Ze hebben geen missie zoals wij, maar vechten alleen voor hun
salaris. Sommige schieten expres niet op ons. Ze willen ook overlopen, maar het
is ze nog niet gelukt.''

Hoe lang deze situatie nog voortduurt? Niemand die het durft te voorspellen. In
Azaz, een grensstadje met Turkije, waar duizenden Syrische vluchtelingen zijn
neergestreken, zegt een jongeman: ,,3 maanden werden een halfjaar. Een half jaar
werd een jaar. Nu zijn we 18 maanden verder. We zijn gestopt met speculeren hoe
lang de oorlog nog gaat duren.'' Achter hem, aan de grens, prijkt een groot
bord. `Welcome in Free Syria,' staat er op.

Verzetsstrijder Saif

`Na zoveel doden kun je niet zomaar opgeven'

LOAD-DATE: 7 December 2012

LANGUAGE: DUTCH; NEDERLANDS

GRAPHIC: Links: Een jongetje woont de demonstratie in de wijk Bustan al-Qasr bij
vanaf een balkon. | Rechtsboven: een inwoner van de volledig verwoeste
noordelijke wijk van Aleppo - Karm al-Jabal- riskeert zijn leven om nog wat
spullen uit zijn verwoeste woning op te halen | Rechtsonder: een jongetje is
gewond geraakt terwijl hij op straat liep. Een kogel is door zijn arm gegaan. |
Links een rebel van het Vrije Syrische Leger. Midden boven: tijdens de
vrijdagmiddagdemonstratie in de wijk Bustan al-Qasr trappen activisten op het
portret van president Assad. Midden onder: De weg naar Bustan al-Qasr wordt
geregeerd doorde rebellen. Foto's Marielle van Uitert |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               2 of 147 DOCUMENTS



                              AD/Algemeen Dagblad

                           6 december 2012 donderdag

Leden EP kunnen wél goedkoop met Fyra blijven reizen

SECTION: Algemeen Dagblad - Nieuwsdienst; Blz. 4

LENGTH: 213 woorden


MAARTEN VAN WIJK

ROTTERDAM Terwijl voor gewone Nederlanders de prijzen voor de trein naar Brussel
binnenkort bijna verdubbelen, wordt voor leden van het Europees Parlement een
uitzondering gemaakt. De NS en de Belgische spoorwegen gaan voor hen een
speciaal, goedkoop tarief aanbieden op de Fyra, de hogesnelheidstrein die ook
België gaat aandoen.

Een retour tweede klas Amsterdam-Brussel kost voor een lid van het Europees
Parlement (EP) vanaf 9 december 54 euro. Een `normale' passagier betaalt het
dubbele, 108 euro, voor zo'n retourtje.

Nederlandse leden van het EP zijn echter helemaal niet blij met het goedkope
tarief. Vaste treinreiziger Wim van de Camp (CDA) spreekt van `een verkeerd
signaal'. Dennis de Jong (SP) vindt de korting `belachelijk'.
,,Europarlementariërs zijn wel de laatsten die dit nodig hebben. Je kunt per
maand al duizenden euro's aan onkosten declareren.''

Volgens De Jong zullen de parlementsleden weinig merken van het goedkope tarief,
omdat zij hun dienstreizen declareren. Alleen als ze privé reizen, profiteren ze
ervan.

Voor de `gewone man' is het ook mogelijk een kaartje van 50 euro te krijgen voor
de Fyra, maar dan moet hij minstens een week voor vertrek boeken en zich daarbij
meteen vastleggen op hoe laat hij de trein wil nemen, heen en terug.

LOAD-DATE: 6 December 2012

LANGUAGE: DUTCH; NEDERLANDS

GRAPHIC: De Fyra wordt flink duurder, tenzij je bij het EP werkt. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               3 of 147 DOCUMENTS



                              AD/Algemeen Dagblad

                           6 december 2012 donderdag

Leden EP kunnen wél goedkoop met Fyra blijven reizen

SECTION: Algemeen Dagblad - Nieuwsdienst; Blz. 3

LENGTH: 348 woorden


MAARTEN VAN WIJK

ROTTERDAM Terwijl voor gewone Nederlanders de prijzen voor de trein naar Brussel
binnenkort bijna verdubbelen, wordt voor leden van het Europees Parlement een
uitzondering gemaakt. De NS en de Belgische spoorwegen bieden voor hen een
speciaal, goedkoop tarief aan op de Fyra, de nieuwe hogesnelheidstrein naar
België.

Een retour tweede klas Amsterdam-Brussel kost voor een lid van het Europees
Parlement (EP) vanaf 9 december slechts 54 euro. Een `normale' passagier betaalt
het dubbele, 108 euro, voor zo'n retourtje.

Het tarief voor de EP-leden blijft daarmee ongeveer gelijk aan de voordeligste
retours op de oude intercity naar Brussel, die over een paar dagen wordt
opgeheven. Dat gebeurt onder veel protest van vaste reizigers, zoals forensen en
studenten, die steen en been klagen over de gestegen prijzen.

Voor de `gewone man' is het weliswaar ook mogelijk een kaartje van 50 euro te
krijgen op de Fyra, maar dan moet hij een week voor vertrek boeken en zich
daarbij meteen vastleggen op hoe laat hij de trein wil nemen, heen en terug. Ook
raken deze goedkope kaartjes op drukke dagen uitverkocht.

Europarlementariërs daarentegen kunnen altijd voordelig boeken, tot en met de
dag voor vertrek. Ook krijgen ze grootst mogelijke flexibiliteit die de Fyra te
bieden heeft: ze mogen drie keer gratis omboeken en ook een trein eerder of
later nemen.

NS Hispeed en de NMBS, de Belgische spoorwegen, konden gisteren niet zeggen
waarom uitgerekend voor Europarlementariërs een uitzondering wordt gemaakt.
Waarschijnlijk wordt de korting ingevoerd, omdat parlementsleden met de komst
van de Fyra niet meer zouden kunnen profiteren van de gratis eersteklas
jaarkaart die ze hebben voor de treinen in België. Gewone abonnementen gelden
immers niet op de Fyra.

Nederlandse Europarlementariërs zijn niet blij met de korting. Vaste
treinreiziger Wim van de Camp (CDA) spreekt van `een verkeerd signaal'.

Dennis de Jong (SP) vindt de korting `belachelijk'. ,,Europarlementariërs zijn
wel de laatsten die dit nodig hebben. Je kunt per maand al duizenden euro's aan
onkosten declareren.''

LOAD-DATE: 6 December 2012

LANGUAGE: DUTCH; NEDERLANDS

GRAPHIC: De Fyra wordt flink duurder, behalve voor europarlementariërs. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               4 of 147 DOCUMENTS



                              AD/Algemeen Dagblad

                            1 december 2012 zaterdag

De avonturen van Jules Deelder in Colombia

SECTION: Algemeen Dagblad - Nieuwsdienst; Blz. 16

LENGTH: 627 woorden


229

Er zijn heel veel mensen die Colombia met cocaïne verlaten, maar, zegt Jules
Deelder trots: ,,Ik denk dat ik de eerste toerist ben die drugs naar binnen
smokkelt.  Hoe hij het doet blijft het geheim van de smid, maar de 68-jarige
dichter die al heel lang speed gebruikt weet op de luchthaven zelfs een
drugshond te misleiden.

De documentaire over Deelders avonturen in Colombia was er al. Die beleefde zijn
première op het Rotterdamse Film Festival. Bijna een jaar later is er nu ook het
boek, waarin Leo Verheul en Jules Deelder verslag doen van een 12-daags verblijf
in Colombia. In Medellin vindt jaarlijks het grootste poëziefestival ter wereld
plaats en Deelder is dichter, vandaar.

Op verschillende locaties leest hij zijn gedichten voor. Orakel, Jazzverleden,
De hardnekkige Samaritaan en, natuurlijk, Het Kutgedicht. De volgende
dichtregels

Oh kut, oh snee, oh pruim, oh spleet,

oh gleuf, oh naad, oh kier, oh reet,

oh gat, oh dot, oh doos, oh meuk

(plus de 116 andere synoniemen) bevallen de goedgemutste Colombianen. Performer
Deelder heeft ook de mazzel dat hij door een bevlogen acteur subliem wordt
vertaald, in woord en ritmiek. Nee, met de poëzie zit het allemaal wel snor.

Er is een ander probleempje. Deelder heeft maar voor 8 dagen speed bij zich. Met
coke als alternatief zijn die resterende 4 dagen prima te compenseren en dat
spul scoren is met Colombia-kenner Verheul in de buurt helemaal niet moeilijk.
Het kost ook nog eens geen drol, 7 euro per gram. Alleen vooruit, noem het een
luxeprobleem de coke is wel érg goed van kwaliteit. Dat weet Deelder best, maar
op een ochtend verrekent hij zich.

Verheul schrijft:  Na de shot was hij gaan vliegen. Opeens was hij uit zichzelf
getreden en zweefde ergens boven in de kamer met zijn rug af en toe langs het
plafond schurend. Hij keek naar beneden en zag hoe hij erbij lag. Hij trilde
behoorlijk, zijn hart beukte als een gek en zijn ademhaling pompte en zoog op en
neer door een keel die zo droog was als zijn schoenzool.  Het was kantje boord,
beaamt ook Deelder. En hij haalt zijn schouders op. Een leven zonder drugs is
immers waardeloos.

Geen kwaad woord over Rotterdam,  schrijft Deelder,  maar qua neuzenvreugd valt
het in het niet bij Medellin.  En zo komen we te weten dat Deelder best gelukkig
is in Rotterdam, maar dat hij in Colombia nog gelukkiger was. Hij verkeerde heel
de reis in een zonnig humeur.  Hij is op schoolreis,  schrijft Verheul. Ja, als
ze Deelder vragen, gaat hij zo weer naar Colombia. De poëzie en de dichter staan
er namelijk nog in hoog aanzien. Moet je in Nederland komen. Henk en Ingrid,
Volendam, Bergen op Zoom, ze krijgen er hard van langs. Deelder haalt zijn neus
op voor cultureel Nederland:  Om van de lachwekkende kwaliteit van het
waspoeder, waarmee men elkander onder de naam cocaïne tracht te vergiftigen,
maar te zwijgen.

En er is nog Deelders fascinatie voor de grootste boef van Zuid-Amerika, Pablo
Escobar (1949-1993). De dichter volgt gefascineerd het spoor der vernieling. Er
is daar weinig veranderd, constateert hij. Deelder:  Alleen de Witte Motor houdt
de boel overeind. En de poëzie. Voor de kleine zelfstandige, die de dichter toch
is, is Medellin het paradijs.

Zonde dat dit vrolijk stemmende boek (inclusief dvd van de docu) in een beperkte
oplage is gedrukt. Het wordt vast een collector s item. Pablo & Poëzie is
interessant voor de chauvinistische Rotterdammer die alles over zijn stad
verzamelt, voor de poëzieliefhebber, voor degene die van roadnovels houdt en
voor de verstokte Deelder-fan. Wie zich trouwens vanmiddag (zaterdag) tussen 3
en 4 meldt in boekhandel Snoek aan de Meent in Rotterdam krijgt er van Deelder
persoonlijk een handtekening bij.

Alleen vooruit, noem het een luxeprobleem de coke is wel érg goed van kwaliteit



LOAD-DATE: 30 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               5 of 147 DOCUMENTS



                              AD/Algemeen Dagblad

                            30 november 2012 vrijdag

Pinokkio hoeft niet te jokken

SECTION: Algemeen Dagblad - Nieuwsdienst; Blz. 9

LENGTH: 453 woorden


Toen Mark Rutte tijdens de campagne zijn gewraakte uitspraken over Griekenland
deed (inmiddels vallen bijna ál zijn uitspraken uit die periode in de categorie
gewraakt ) wist iedereen dat hij niets anders kon zeggen dan dat er geen cent
meer naar Athene zou gaan. Elk ander antwoord, van  de geldpers draait al  tot
als de Grieken héél braaf zijn, wil ik er misschien nog eens over denken , zou
premier Pinokkio direct als onderhandelingspartner gediskwalificeerd hebben.

Of ze op de Akropolis live meekeken naar het Carrédebat lijkt mij twijfelachtig,
maar in de Haagse Amaliastraat, waar de Griekse ambassade is gevestigd, hadden
ze vast een draagbaar zwartwit-toestelletje paraat om elke seconde van het debat
te kunnen volgen. Had Rutte iets van toeschietelijkheid getoond, dan was er
onmiddellijk een kabel naar Athene verzonden. Sinds de beveiligde
dataverbindingen wegens wanbetaling zijn afgesloten, geschiedt dat tegenwoordig
op klassiek Griekse wijze: via een naakte langeafstandsloper. Het traject Den
Haag - Athene is ongeveer 62 marathons lang. Een goed getrainde topatleet doet 2
uur en 10 minuten over één marathon, dus als die kabel na een dag of 6 was
aangekomen, had ie hijgend kunnen melden dat alle bezuinigen op een laag pitje
konden. Want waarom zou je je toch al zo licht ontvlambare bevolking het vuur
aan de schenen leggen als de Europese broeders tóch wel blijven lappen.

Rutte, kortom, moest wel  jokken  (zoals de gristelijke bovenmeesters Knevel &
Van den Brink het tijdens de campagne noemden). Het probleem is alleen dat als
je te vaak  jokt  niemand je nog gelooft. Mocht Mark weer eens gedwongen zijn te
zeggen dat er serieus, heus, vingers in de lucht, cross my heart and hope to
die, ongelogen, nu écht geen cent meer naar Griekenland gaat, houden ze op de
Amaliastraat die marathonloper geheid binnen. ,,Trek je broek maar weer aan,
Theodosios. Tegen de tijd dat je de grens over bent, heeft Mark de poet al
overgemaakt, dus bespaar je de moeite.  Maar ook voor eigen publiek zal Rutte
voorlopig geen potje meer kunnen breken. Tussen de regels van elke uitspraak
hoor je de verontschuldigingen al die er te zijner tijd onvermijdelijk op zullen
volgen. Eén voordeel: het wantrouwen dat Rutte over zichzelf heeft afgeroepen,
maakt  jokken  overbodig. Ja, wij blijven Griekenland steunen, ook al kost het
nóg een miljard. Nee, de  hardwerkende Nederlander  hoeft de komende jaren
nergens op te rekenen. Elke keiharde belofte die ik doe, is bij veranderde
omstandigheden een valse.

Sorry.

Het verschil tussen Rutte en Diederik Stapel? Dat de eerste geen
krokodillentranen plengt om boekjes te versjacheren. Veel oprechter wordt het
niet.

Het verschil tussen Mark Rutte en Diederik Stapel?

LOAD-DATE: 29 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               6 of 147 DOCUMENTS



                              AD/Algemeen Dagblad

                           29 november 2012 donderdag

Iets meer salaris voor Jan Modaal

BYLINE: DAVID BREMMER

SECTION: Algemeen Dagblad - Economie; Blz. 19

LENGTH: 506 woorden


rotterdam Ondanks de crisis kan Jan Modaal eind januari enkele tientjes meer op
z n loonstrookje verwachten. Dat blijkt uit gisteren bekend geworden
berekeningen van salarisverwerkers Salar, Raet en ADP. Lage inkomens gaan er
licht op achteruit.

Loonverwerker Salar was ditmaal de eerste die de op Prinsjesdag bekendgemaakte
begroting door rekende naar het loonstrookje. ADP en Raet brachten daarop ook
meteen hun cijfers voor de bijna 7,5 miljoen loonstrookjes van werkend Nederland
naar buiten.

De salarisverwerkers schetsen allemaal hetzelfde beeld: werknemers met een
modaal inkomen - 2546 euro bruto per maand - vinden een kleine 25 euro meer op
hun salarisstrookje. Een bedrag dat oploopt tot bijna 40 euro voor inkomens van
3500 euro per maand.

Lage inkomens - tot 1750 euro, volgens loonverwerker Raet zijn dit vooral
parttimers met een laag salaris - gaan er maximaal 13,50 euro op achteruit.
Werknemers met dubbel modaal en hoger krijgen 6 euro meer te besteden, veel
minder vooruitgang dus dan Jan Modaal.

In de berekeningen zijn de pensioenpremies niet meegenomen, die worden op z n
vroegst medio december bekendgemaakt. Ook in cao s afgesproken loonstijgingen
blijven buiten beschouwing.

Dik van Leeuwerden, manager bij HR en salarisdienstverlener ADP, nuanceert de
cijfers. ,,De loonstrook zegt maar weinig over de koopkracht in 2013.  Hij wijst
op de inflatie, de flink verhoogde assurantiebelasting, de verhoging van het
eigen risico van 220 naar 350 euro, eventuele hogere lokale lasten en de
btw-verhoging die nog niet door alle winkels in de prijzen is verwerkt.
,,Daardoor kunnen mensen in praktijk een stuk minder te besteden hebben.

Volgens het ADP, dat de loonstrookjes voor 1,4 miljoen werknemers verzorgt, is
de kleine loonstijging voor de middeninkomens te verklaren door de nieuwe Wet
Uniformering Loonbegrip. Die wet moet leiden tot een veel simpeler te begrijpen
loonstrookje. ,,In 2013 hoeven werknemers niet langer via hun salaris een
bijdrage voor de zorgverzekering te betalen. Het schrappen van die bijdrage
leidt echter tot een aanzienlijk voordeeltje voor werknemers. Ter compensatie is
daarom de eerste schijf van de loonbelasting verhoogd van 33,1 naar 37 procent.
Ook is de algemene heffingskorting iets verlaagd.

Door deze ingrepen gaan lage inkomens erop achteruit. Jan Modaal en daarboven
genieten juist een voordeeltje nu de inkomensgrens voor de tweede en derde
schijf iets langer zijn geworden. Zij komen iets later in het hoogste tarief van
52 procent terecht.

Dat werknemers met een hoog inkomen toch weer minder profiteren komt tenslotte
doordat de arbeidskorting bij hogere inkomens lager is dan bij de
middeninkomens.

De nieuwe maatregelen van het pas aangetreden kabinet-Rutte II zijn in de
berekeningen nog niet meegenomen. Zo gaat de verhoging van de inkomstenbelasting
pas per 2014 in. ,,De veranderingen in het loonstrookje zijn puur het gevolg van
maatregelen die nog door het eerste kabinet-Rutte zijn genomen,  besluit Van
Leeuwerden.

Loonstrook zegt nog weinig over de koopkracht in 2013

LOAD-DATE: 28 November 2012

LANGUAGE: DUTCH; NEDERLANDS

GRAPHIC: Het salaris gaat in januari voor velen omhoog, maar het is nog maar de
vraag of zij ook meer te besteden hebben. Foto ANP/ROBIN UTRECHT |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               7 of 147 DOCUMENTS



                              AD/Algemeen Dagblad

                           28 november 2012 woensdag

Europa straks hopeloos verarmd

SECTION: Algemeen Dagblad - Service; Blz. 20

LENGTH: 325 woorden


Directeur Centraal Planbureau: Griekenland zal nooit alles terugbetalen (AD
26-11). Weer zo n betweter die zegt dat de leningen aan Griekenland, inmiddels
240 miljard, beter kwijtgescholden kunnen worden. Wij, gewone burgers, wisten al
dat het geld nooit terug zou komen. Voor een land dat alleen de hand ophoudt is
het ook lastig om ook maar iets terug te betalen. Ik heb een hypotheek.
Misschien kan die ook worden kwijtgescholden. Burgers van Europa, eis dat de
euro verdwijnt. Laat ons teruggaan naar een eigen munt. Deze eurocrisis is een
gebed zonder eind dat resulteert in een hopeloos verarmd Europa.

A.H. Janson, Rotterdam.

Alleen handel

Europa houdt Grieken in spanning (AD 27-11). Nederland draait op voor de redding
van Zuid-Europese landen, we dragen bij aan de economie van Oost-Europa en in
eigen land moeten we de SNS-Bank redden. Met Nederlands geld dragen we bij aan
de snoeiharde bezuinigingen die het Griekse volk tot wanhoop drijven. In eigen
land worden de zorg en sociale voorzieningen uitgeknepen. Alles voor één doel:
Europa en de euro overeind houden. Als dit zo doorgaat staat Nederland straks
gelijk aan het Roemenië van 10 jaar geleden. Mensen die op straat leven omdat ze
geen huis meer kunnen betalen, ouderen, zieken en gehandicapten die verkommeren,
verpaupering in de steden en een geruïneerd bedrijfsleven. Stop het
geldverslindende, regelzuchtige Europa. Laat landen hun eigen economie weer
reguleren met een zelfstandige nationale bank en een eigen munt. Jammer dat dit
maar niet wil doordringen tot onze politici. Europese samenwerking is goed, maar
alleen door middel van handelsverdragen. Zo was de EU oorspronkelijk bedoeld.
Europa verloren, welvaart geboren.

Laird E.G. Davelaar, Huis ter Heide.

We wisten het al

Directeur Teulings van het Centraal Planbureau: Griekenland zal nooit alles
terugbetalen (AD 26-11). Wat de CPB-baas vertelt wist de gemiddelde Nederlander
jaren geleden al.

W. de Lange, Poortugaal.

crisis

LOAD-DATE: 27 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               8 of 147 DOCUMENTS



                              AD/Algemeen Dagblad

                           21 november 2012 woensdag

Haal in Brussel miljard extra voor onze ouderen

BYLINE: axel veldhuijzen

SECTION: Algemeen Dagblad - Nieuwsdienst; Blz. 12

LENGTH: 591 woorden


den haag Premier Rutte moet bij de Eurotop een miljard euro extra uit Brussel
halen om aan onze ouderen te geven. Die oproep doet PVV-leider Geert Wilders.
Hij wil ouderen en werkenden compenseren voor de gevolgen van het
kabinetsbeleid. Het gaat wel ten koste van Europa en de
ontwikkelingssamenwerking.

Wilders eist compensatie voor hard beleid kabinet-Rutte

Premier Rutte praat morgen en overmorgen met andere Europese leiders over de
Europese begroting. Hij wil proberen de Nederlandse bijdrage aan Brussel met een
miljard te verlagen. Voor Wilders is dat niet genoeg. Hij wil 2 miljard.

Wat moet er met dat extra miljard gebeuren?

,,Dat extra miljard staat nog nergens in de boeken, het zou daarom een meevaller
zijn. Rutte hoeft het niet voor ons of de staatsschuld binnen te halen, maar
voor de ouderen bij wie de koopkracht met 10 procent vermindert. Dat moet
gerepareerd worden.

Waarom juist deze groep?

,,Dit kabinet pakt de hardwerkende Nederlander, om in VVD-termen te spreken, en
alle ouderen. Zeker ook de ouderen met een aanvullend pensioen. Die gaan er
volgens het Nibud 10 procent op achteruit. Wat het kabinet fout doet, is dat ze
bezuinigen, bezuinigen, bezuinigen, maar dat ze niet de lasten verlagen. Dan
moeten wij dat maar repareren.

Hoe zou je dat kunnen doen?

,,Ik zal één voorbeeld geven: je kan de ouderenkorting gebruiken. Verleg wel de
inkomensgrens van 35.000 euro naar 100.000 euro zodat ook ouderen met een
aanvullend pensioen er wat aan hebben. We helpen de ouderen, we hebben minder
Europa én we denivelleren in één klap. Mooi toch?

Waarom moet je dat geld ook gebruiken voor ouderen die helemaal niet zo arm
zijn? Ouderen met bijna een ton inkomsten kunnen wel wat missen.

,,Boven een ton hoef je het van ons ook niet te doen. Je ziet alleen ook in alle
koopkrachtplaatjes dat ouderen met aanvullend pensioen het flink voor de kiezen
krijgen. We krijgen echt honderden e-mails van ouderen die zich afvragen hoe het
kan dat een kabinet ze dit zomaar aandoet.

Toch heeft deze groep het huis vaak al afbetaald en de kinderen zijn ook al het
huis uit!

,,Ja, de werkenden willen we ook helpen, maar op een andere manier. Bij de
begrotingsbehandeling van Ontwikkelingssamenwerking (OS) zullen we voorstellen
om de 3 miljard die er aan budget is, om te zetten in belastingverlaging voor
werkende Nederlanders.

U hebt alleen geen meerderheid.

,,Voor die 3 miljard van Ontwikkelingssamenwerking zal die er morgen nog niet
zijn, maar voor de 1 miljard voor Europa ligt dat anders. Dat geld staat niet op
de begroting. Echt, ik denk dat 90 procent van Nederland het ermee eens is als
je zegt dat je op OS gaat snoeien om de werkenden te helpen en een miljard op
Europa gaat snoeien om de ouderen te helpen.

Maar Rutte heeft dat eerste miljard uit Brussel nog niet eens binnen.

,,Nee, maar zijn woorden waren:  Ik wil 1 miljard en het liefste 2.  Dat heeft
hij altijd geroepen. En als hij dat niet doet, moet hij de hele boel vetoën.
Zijn verantwoordelijkheden liggen in Nederland en niet in Europa.

Is dit niet een beetje een teleurstelling inbakken? Iedereen weet toch dat Rutte
niet met 2 miljard terugkomt uit Brussel?

,,Nou wie zegt dat? Thatcher is dat wel gelukt. Waarom zou het hem niet lukken?
Als hij maar hard genoeg met z n tasje op tafel slaat. Premier Cameron doet het
ook. Ze moeten in Brussel gewoon weten dat het ons menens is. Rutte moet laten
weten dat hij zijn geld wil of anders niet instemt. Wat is er mis met gewoon
hard knokken voor Nederland?

Geert Wilders

Wat is er mis met hard knokken voor Nederland?

LOAD-DATE: 20 November 2012

LANGUAGE: DUTCH; NEDERLANDS

GRAPHIC: Geert Wilders wil dat premier Rutte op de Eurotop met de vuist op tafel
slaat.  Zijn verantwoordelijkheden liggen in Nederland.  Foto Pim Ras |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                               9 of 147 DOCUMENTS



                              AD/Algemeen Dagblad

                           17 november 2012 zaterdag

Overheid besteelt burgers op A2

SECTION: Algemeen Dagblad - Nieuwsdienst; Blz. 15

LENGTH: 144 woorden


den haag De overheid  steelt  via onnodige trajectcontroles op rijksweg A2 van
hardwerkende burgers. Dat zegt de PVV. Gisteren bleek dat op de A2 alleen al
tussen 23 juli en 20 september bijna 190.000 mensen te hard reden. Dat leverde
de staatskas ruim 13,5 miljoen euro op.

Eerder was al veel te doen over het feit dat op het breedste stuk snelweg van
Nederland maar 100 kilometer per uur mag worden gereden.

Het CDA noemt het aantal uitgedeelde boetes op de A2  echt opvallend hoog . ,,Ik
heb nooit signalen gekregen dat daar zo veel ongelukken gebeuren of milieunormen
worden overschreden,  zegt Kamerlid Sander de Rouwe. Minister Opstelten
(Veiligheid en Justitie) denkt daar anders over. ,,Je moet gewoon niet te hard
rijden, daarom is dat systeem daar.  De trajectcontrole is volgens Opstelten
prima  en was ook aangekondigd. ,,Iedereen weet waar hij aan toe is.

LOAD-DATE: 16 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              10 of 147 DOCUMENTS



                              AD/Algemeen Dagblad

                           17 november 2012 zaterdag

Met Van der Sar als directeur gaat Ajax wel erg snel

SECTION: Algemeen Dagblad - Nieuwsbudget; Blz. 4

LENGTH: 565 woorden


Volgende week lanceert Ajax Edwin van der Sar als directielid bij de NV Ajax.
Onder de hoede van een ervaren zakenman. Kan dat zomaar? Recht uit het
keepersgebied de directievleugel in?

Edwin van der Sar wordt steeds aanraakbaarder. ,,Zeer benaderbaar voor het
gewone volk  , noemde Guus Hiddink de voormalige doelman deze week. Afgelopen
zomer kon je hem, Van der Sar, op elk aantrekkelijk strandje van de Costa Brava
tegenkomen. Binnen een paar dagen had iedere Nederlander hem daar wel gespot.

En op 28 november gaat Van der Sar, gadegeslagen door de media, samen met de
kunstenaar Pim Smit aan de slag. Met in verf gedoopte voetballen zal hij
gooiend, trappend en stompend enorme kunstwerken maken in een oude hangar op het
voormalig militair vliegveld Valkenburg. Voor het goede doel, zijn goede doel;
de Edwin van der Sar Foundation. Spot een voetbalgala en de kans is groot dat
Van der Sar er in een van zijn smokings aanschuift. Volgende week wordt Edwin
van der Sar tussen de bedrijven door benoemd tot mede-directeur van Ajax.

Ooit was de recordinternational een timide keeper. Buiten het veld zei hij nooit
zo veel. Hooguit kon je hem af en toe betrappen op enig cynisme, leunend tegen
een vleugje arrogantie. Afgezien van een houterig begin bij Ajax en een vergeefs
bestaan bij Juventus, beleefde hij een werkelijk glanzende carrière. Hij keek
rond, won en zweeg meestal. ,,Maar ze zullen al die opgedane kennis straks toch
wel ergens kunnen gebruiken,   zei Van der Sar van de zomer, geheimzinnig
grijnzend op een heet strand in La France.

Op dat moment was Ajax al druk doende hem binnen te hengelen. Of liever; de
entourage van Johan Cruijff was daarmee bezig. Van der Sar past in het beeld dat
Cruijff heeft van de ideale profclub, gemodelleerd naar het voorbeeld van Bayern
München: op elke cruciale positie een oud-voetballer.

Voorlopig gaan de vergelijkingen nog enigszins mank. Bij Bayern krijg je niet zo
maar de teugels in handen. Karl Heinz Rummenigge werd er pas een baas nadat hij
er tien jaar lang vicevoorzitter was geweest. En Uli Hoeness kwam er aan de
knoppen te zitten nadat hij een grote worstfabriek in Beieren uit de grond
gestampt had, hofleverancier van de Aldi en de Oktoberfeesten in München. Voor
McDonald bedacht hij de  Nürnberger  als nieuwe snack, om maar eens wat te
noemen. Geen enkele voormalig voetballer krijgt het bij Bayern op beslissende
posities voor het zeggen zonder gebleken geschiktheid vooraf.

De fluwelen revolutie van Cruijff had beduidend minder tijd dan de degelijke
ontwikkeling bij de voorbeeldclub in Zuid Duitsland in beslag nam. En daarom
krijgt Edwin van der Sar de touwtjes vrij vlot in handen. Mede in handen, moet
je zeggen. Want formeel wordt Van der Sar geen algemeen directeur. Dat wordt de
zakenman Michael Kinsbergen. Aan diens hand wordt Van der Sar in hoog tempo
opgeleid tot directeur. Wie flauw wil doen, noemt de keeper tijdelijk een
marionet. Wie de realiteit wil zien, ziet een noodzakelijk proces. Het is zoals
zakenman en tv-maker Aad Ouborg het zegt: ,,Edwin van der Sar heeft een te mooie
carrière achter de rug en is een te bijzondere sportman om hem zomaar in het
diepe te gooien. Dat zou zonde zijn.   De ontwikkeling van Bayern aan de Amstel
heeft immers al te veel reputaties schade toegebracht.

Bayern aan de Amstel volgt voorbeeld uit München,

Bij Bayern München krijg je niet zomaar de teugels in handen

LOAD-DATE: 16 November 2012

LANGUAGE: DUTCH; NEDERLANDS

GRAPHIC: Edwin van der Sar in mei 2011 in zijn laatste topwedstrijd als keeper
van Manchester United. Hij houdt hier in de finale van de Champions League tegen
Barcelona Lionel Messi van scoren af. foto anp | Bij zijn afscheid in maart dit
jaar in de Arena, samen met zijn vrouw en kinderen. De Arena wordt opnieuw zijn
thuisbasis. foto anp | Met zijn echtgenote Annemarie bij de lancering van de
Edwin van der Sar Foundation, op 29 mei van dit jaar. foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              11 of 147 DOCUMENTS



                              AD/Algemeen Dagblad

                            16 november 2012 vrijdag

Clinton te moe om te vlammen

BYLINE: VICTOR SCHILDKAMP

SECTION: Algemeen Dagblad - Nieuwsdienst; Blz. 4

LENGTH: 728 woorden


Hij oogde broos en zijn verhaal was niet wervelend, maar een boodschap die de
wereld moet verbeteren. Bill Clinton (66) was gisteren in Amsterdam niet de
dynamische speecher die iedereen kent, maar een professor met een missie. En op
het eind voerde hij alvast een klein beetje campagne voor zijn vrouw Hillary.

Amsterdam Het valt meteen op in de Convention Factory in Amsterdam, zodra Bill
Clinton verschijnt als openingsspreker van branchefestival  de 24 uur van de
reclame : Clinton is mager, z n gezicht wordt er langer van en z n jasje lijkt
iets te wijd. De wallen onder z n ogen zijn groot. Z n inzet voor de campagne
van Obama heeft hem zichtbaar afgemat. ,,Ik moest hem helpen,   zal hij later
vertellen. ,,Want ze slachtten hem af. En dat deden ze goed.

In het geheugen van de aanwezigen in de ongeveer driekwart gevulde zaal (500
euro voor een kaartje) zit natuurlijk nog die levendige speech van Clinton in
Noord-Carolina:  We re gonna keep Obama ón thé jób!  Maar zo wervelend is het
deze middag niet.

Hier staat een vermoeide  professor Clinton  die zich met bril op het puntje van
de neus als wereldpoliticus presenteert. ,,Misschien dat het daarom een tikkie
tegenvalt voor al die mensen die Noord-Carolina op hun netvlies hebben,   zegt
Amerika-deskundige Willem Post. ,,Die hadden wellicht gedacht:  we gaan hier
juichend op de stoelen , maar aan Bill Clinton zitten altijd twee kanten. En dít
is Clinton de wijsgeer die de wereld in z n handen neemt.

Clinton is hees en blijft bijna een uur lang staan achter het katheder. Maar het
blijft Bill Clinton, de charismatische man die z n hoge intelligentie zo
makkelijk koppelt aan  de gewone man uithangen , dat jochie uit dat kansloze
gezin in Arkansas dat president werd.

,,Ik moet daar steeds aan denken als ik hem hier zie staan als de
wereldpoliticus,   zegt Post. ,,Hij heeft altijd over grenzen heen gekeken. Al
in zijn jeugd, hij groeide op in het racistische zuiden, hè. Maar hij ging in de
bus gewoon tussen de zwarte mensen zitten.   Het is de magie die om Bill Clinton
heen hangt, zelfs als hij uitgeput is. Clinton is geloofwaardig als een
superaardige vent die echt het beste voor heeft met de wereld, die zelfs in z n
grootste vijanden of uitzichtloze situaties pluspunten ziet. Zo verrast hij z n
toehoorders met complimenten aan Mexico, waar meer dan honderd nieuwe
universiteiten zijn geopend, en aan Costa Rica, dat geen interesse heeft in
mogelijke oliebronnen, omdat het liever het groenste land ter wereld wil
blijven.

Ook wijst hij op George Bush jr, zo vaak bespot en gehaat, die wel via diverse
aids-projecten duizenden levens heeft gered in Afrika. ,,Dat is Clinton,   zegt
Post. ,,Hij pakt overal de pluspunten uit. Ik bedoel: Mexico, daar hebben wij
toch alleen beelden van boeven bij. Hij kijkt echt over grenzen heen. Ze zeiden
dat Obama de eerste president was die dat deed, maar dat was Clinton.

Het is even wennen, we gaan niet juichend en applaudisserend op de stoelen, maar
gaandeweg is ook de vermoeide professor Clinton goed om te zien. Want er hangt
altijd hoop om de man die geboren is in het plaatsje Hope. ,,Dat verzin je toch
niet,   zegt Post.

Gaandeweg de speech komt Clinton er beter in, hij hoest het hese geluid eens
flink weg uit z n stem, maar vertelt geen blijde boodschap: de verschillen
tussen arm en rijk worden veel te groot en we vernietigen het milieu. En dan is
er weer hoop: de grootste uitdaging is het beter te doen, en tegelijkertijd die
prikkel te houden dat mensen geld mogen verdienen. De een zelfs meer dan de
ander. Dat houdt de economie op gang.

Begrip en uitleg zijn hard nodig, volgens Clinton, die zei dat de gemiddelde
Griek harder werkt dan de Duitser. ,,Grieken hebben alleen een zwakke overheid
en een elite die geen belasting betaalt.

Als Clinton klaar is, volgt een ovatie. Dan stelt organisator Jan Driessen hem
nog deze vraag: hoe noemden ze uw vrouw toen u president was? Weer blijkt hoe
moe Clinton is. De bedoeling is dat hij zegt  first lady , maar Bill snapt het
niet. Driessen geeft het antwoord zelf maar, en vraagt dan: ,,Hoe noemen ze u
als uw vrouw, Hillary, over 4 jaar president is?   En dan wordt Clinton toch
weer even die campagnespeecher: ,,Als dat gaat lukken, mag iedereen mij noemen
zoals ze willen.

Ex-president spreekt op congres in Amsterdam

Willem Post

Aan Clinton zitten twee kanten. Dit is de wijsgeer

LOAD-DATE: 15 November 2012

LANGUAGE: DUTCH; NEDERLANDS

GRAPHIC: Bill Clinton opent met een speech de 24 uur van de reclame in de
Amsterdam Convention Factory. Foto Pim Ras |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              12 of 147 DOCUMENTS



                              AD/Algemeen Dagblad

                            12 november 2012 maandag

Dit kabinet heeft nauwelijks nog oppositie nodig

BYLINE: edwin van der aa

SECTION: Algemeen Dagblad - Nieuwsdienst; Blz. 3

LENGTH: 368 woorden


DEN HAAG Het kabinet-Rutte II heeft door alle geklungel met de omstreden
zorgplannen zijn draagvlak totaal verloren. Dat zeggen oppositiepartijen D66, SP
en CDA.

,,Door deze valse start is het draagvlak op het nulpunt beland,  vindt
D66-fractievoorzitter Alexander Pechtold. ,,Terwijl een groot deel van de
plannen onze instemming kan dragen. Dit kabinet heeft nauwelijks nog oppositie
nodig en dat is pijnlijk. Niemand wil door de huidige chaos nog vooruitkijken.

SP-leider Emile Roemer herhaalt het nog maar eens: ,,Dit kabinet is een zinloze
exercitie.  Volgens Roemer ontbreekt het VVD en PvdA aan een  eensluidende visie
op de toekomst. ,,En met hun gruwelijke gepruts rondom de inkomensafhankelijke
zorgpremie hebben ze het draagvlak voor andere maatregelen totaal om zeep
geholpen.

Roemer stelt dat het kabinet, deze week bij het debat over de
regeringsverklaring, eens moet vertellen wat het nu echt wil. ,,De PvdA-wens om
te nivelleren blijft een groot probleem voor de VVD-achterban. Hoe gaan ze dat
oplossen?

De socialist ziet een hele reeks maatregelen in het regeerakkoord waar zijn
partij sowieso niet mee kan instemmen in de Eerste Kamer, zoals de verkorting
van de WW-duur en het uitkleden van de AWBZ.

,,Er is heel veel herstelwerk te doen voor dit kabinet,  vindt ook
CDA-fractievoorzitter Sybrand van Haersma Buma. ,,Tot nu toe hebben ze geen
oplossing voor de crisis gezocht, maar slechts geprobeerd de onderlinge crisis
te bezweren. En dat is slecht voor het land. Deze nivelleringsoperatie, waarvan
ook gezinnen de klos zijn, kunnen we niet steunen. Het schaadt de economie en
kost banen,  aldus Van Haersma Buma.

Hoe kunnen premier Rutte en zijn ministersploeg nu verder? Pechtold oppert:
,,Dit kabinet moet zo snel mogelijk aan de slag met één goed verhaal. En niet
weer een radiostilte invoeren.  Hij heeft geen boodschap aan de peilingen,
waarin D66 op winst staat. ,,Nu melden de spijtoptanten zich. Dat hadden ze vóór
12 september moeten bedenken.

Ook de SP doet het momenteel prima bij Maurice de Hond. Ook Roemer is niet onder
de indruk: ,,Ik lik hier mijn vingers niet bij af. De gewone man moet nu lijden.
Dan heb ik liever een sociaal kabinet dat goede oppositie overbodig maakt.

LOAD-DATE: 11 November 2012

LANGUAGE: DUTCH; NEDERLANDS

GRAPHIC: SP-leider Roemer (l) en D66-voorman Pechtold. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              13 of 147 DOCUMENTS



                              AD/Algemeen Dagblad

                            12 november 2012 maandag

Bruggenbouwers? Beunhazen!

SECTION: Algemeen Dagblad - Nieuwsdienst; Blz. 9

LENGTH: 445 woorden


Toen het hoog opgewaaide stof langzaam neerdwarrelde en Jan Bovenmodaal na een
week hyperventileren eindelijk een rustig ademhalingsritme had hervonden, bleven
er twee woorden resoneren: ontluisterende incompetentie. Met het intrekken van
de inkomensafhankelijke ziektenkostenpremie, luttele dagen nadat het kabinet tot
tweemaal toe door majesteit was ingezworen, erkennen Rutte en zijn nieuwe BFF
Samsom dat ze frivool vergaande besluiten hebben genomen waarvan ze de gevolgen
zelf niet konden overzien. De volkswoede? Donderslag bij heldere hemel, meneer!
Effecten op de koopkracht? Ach ja, die waren in de loop van de tijd vanzelf wel
zichtbaar geworden.

Ze doen maar wat. Dat is het beeld dat bleef hangen. Effe snel een
regeerakkoordje in elkaar geflanst. Als een stel beunhazen die bij een
verbouwinkie een dragende muur slopen en vervolgens beteuterd staan te kijken
bij de schade. Gut, moet je nou kijken... Twee weken geleden nog de pragmatische
staatsmannen die hun ideologische verschillen manhaftig overbrugden (ja, ja!) om
het beminde vaderland aan de klauwen van de crisis te ontworstelen. Nu
bestuurlijke klussers met twee linkerhanden. Buurman en Buurman.

Gisteren kwam Maurice de Hond de schade opmaken: de VVD, nu met 41 zetels in de
Kamer, zakt virtueel verder naar 23 zitjes, en de fuifnummers van de PvdA (38
zetels in de Kamer, 27 bij De Hond) nivelleren solidair mee. Nou weten we sinds
de laatste verkiezingen dat peilingen een houdbaarheid van hooguit enkele uren
hebben, maar een kwart van de VVD-kiezers zegt nooit meer op de partij te
stemmen en bovendien: dit  middenkabinet  kwam er toch juist omdat we de
instabiliteit en het geruzie van de voorgaande Wildersjaren zo zat waren? Maar
zie: bij de oppositie heerst harmonie en eendracht - de aanblik van de verguisde
doe-het-zelf-ariër aan tafel met Pechtold en Roemer zal ik niet licht vergeten -
terwijl de PvdA bij monde van Hans Spekman geen moment onbenut liet om de
liberalen uit te jouwen. De bovenmodale burgerij werd door Spekman en andere
linkse ideologen gnuivend weggezet als een stelletje egoïsten met te diepe
zakken. Rechts op zijn beurt, schetste een Romneyaans beeld van een zuipende,
rokende, vretende, parasiterende onderklasse die de deur van de dokter platliep
op kosten van de hardwerkende belastingbetaler. Ja, de jaren  70 waren weer even
helemaal terug.

Eendrachtig de crisis bestrijden? Sinds anderhalve week staat ieder aan zijn
eigen kant van de welvaartskloof en nergens een brug te bekennen. Allemaal
dankzij een ondoordacht en vooral onnódig nivelleringsplan.

Je houdt je hart vast voor wat er nog komen gaat.

A je to!

Je houdt je hart vast voor wat er nog komen gaat

LOAD-DATE: 11 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              14 of 147 DOCUMENTS



                              AD/Algemeen Dagblad

                           10 november 2012 zaterdag

Zorgplan is van tafel, belasting omhoog

BYLINE: Bart van Zoelen

SECTION: Algemeen Dagblad - Nieuwsdienst; Blz. 3

LENGTH: 684 woorden


den haag Na de opstand in de achterban van de VVD trekt het nieuwe kabinet het
plan voor de inkomensafhankelijke zorgpremie terug. Maar dat betekent niet dat
de hogere inkomens straks ook meer overhouden in hun portemonnee, zo blijkt wel
nu de alternatieven uitlekken die VVD en PvdA hebben bedacht. Via de
inkomstenbelasting gaat het nivelleren gewoon door.

De inkomensafhankelijke zorgpremie heeft afgedaan. ,,We hebben één instrument
verkeerd gekozen, tenminste daar lijkt het op,   zei PvdA-leider Diederik Samsom
gisteren. Maar dat doet voor de PvdA niets af aan de afspraak uit het
regeerakkoord om de inkomensverschillen terug te dringen. Samsom: ,,De lage
inkomens mogen niet de rekening van de crisis betalen.

Daarom is er sinds donderdagavond koortsachtig gezocht naar alternatieven. Dit
weekend worden daarvan in ijltempo de gevolgen doorgerekend, zodat het kabinet
en beide Kamerfracties daarover maandag een definitief besluit kunnen nemen.
Maar het uitgangspunt is dat ze moeten zorgen voor nivellering, net als de
inkomensafhankelijke zorgpremie.

concessie vvd

De belastingen gaan daarom omhoog in plaats van omlaag. In het plan voor de
inkomensafhankelijke zorgpremie zouden de stijgende zorglasten voor de hogere
inkomens worden gecompenseerd met een lagere inkomstenbelasting. Om die reden
werden de tweede en derde belastingschijf volgens de afspraken in het
regeerakkoord verlaagd van 42 naar 38 procent. Daar komen VVD en PvdA nu van
terug.

In de plannen die gisteren op tafel lagen, gaat het tarief juist omhoog. VVD en
PvdA krikken het belastingtarief in deze belastingschijf met enkele procenten
verder op. Dat is een gevoelige concessie van de VVD. Premier Mark Rutte wilde
pronken met lagere belastingen. Met de bekende VVD-verkiezingsposters had hij
het nog zo beloofd:  Werkend Nederland verdient belastingverlaging.

Daarbovenop komt nog een andere belastingverlaging die niet doorgaat. De
beperking van de hypotheekrenteaftrek in kleine stapjes van een half procent per
jaar zou worden gecompenseerd door een verlaging van de hoogste belastingschijf
van 52 naar 49 procent. Dat zou pas op de lange termijn gebeuren, maar toch. De
VVD moet slikken dat ook deze belastingverlaging er waarschijnlijk niet komt.

Maar ook op andere manieren wordt het belastingstelsel minder vriendelijk voor
veelverdieners. De arbeidskorting - het belastingvoordeel voor werkenden - moet
meer ten goede komen aan de lage inkomens en de algemene heffingskorting, een
belastingkorting voor iedereen, gaat omhoog. Langs deze route komen de verhoogde
belastingen die de hoge inkomens gaan betalen toch weer terecht bij de lage
inkomens. Want het uitgangspunt is ook: de extra belastinginkomsten worden niet
gebruikt om het begrotingstekort terug te dringen.

Ook dit onderdeel is pijnlijk voor Rutte. Tijdens de verkiezingscampagne
beloofde hij iedere werknemer nog dat ze er vanaf 2014 1000 euro -  de rug van
Rutte  - op vooruit zouden gaan via een hogere arbeidskorting. Na de formatie
was daarvan nog 500 euro over, vanaf het jaar 2017.

Nu staat ook dat voordeeltje voor de door de VVD geliefkoosde  hardwerkende
Nederlander  op losse schroeven.

Een PvdA er komt tot de conclusie dat Rutte te veel hooi op zijn vork heeft
genomen. Het regeerakkoord van VVD en PvdA moest zorgen voor belastingverlaging
en nivellering tegelijk. Om die twee doelstellingen te verenigen werd de
nivellering  verstopt  in de zorgpremies. Maar omdat de zorgpremies bij
salarissen van boven twee keer modaal niet verder opliepen om te voorkomen dat
de echte topinkomens duizenden euro s aan zorgpremie kwijt zouden zijn, kwamen
de lasten vooral terecht bij een kleine groep: de hogere middeninkomens.

Toen die de zakjapanner pakten en zagen hoe hoog hun zorgpremie kon oplopen,
kwam de VVD zwaar onder vuur te liggen. Maar ook door hogere belastingen zullen
de hogere inkomens meer gaan betalen. Het kabinet blijft nivelleren. Uit de
doorrekeningen die het Centraal Planbureau dit weekend maakt moet blijken
hoeveel precies.

pvda en vvd bedenken alternatief

Diederik Samsom

Lage inkomens mogen niet de rekening van crisis betalen

LOAD-DATE: 9 November 2012

LANGUAGE: DUTCH; NEDERLANDS

GRAPHIC: PvdA-leider Diederik Samsom kijkt bedenkelijk, maar de storm over het
omstreden zorgplan lijkt geluwd. Foto anp/robin utrecht |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              15 of 147 DOCUMENTS



                              AD/Algemeen Dagblad

                            9 november 2012 vrijdag

VVD er heeft geen idee

SECTION: Algemeen Dagblad - Service; Blz. 20

LENGTH: 71 woorden


hoe gewone man leeft

Een jonge VVD er heeft het lef om de minderbedeelden af te schilderen als
potverteerders. Mensen die minder verdienen en minder zorgpremie betalen, zouden
meer zorg gebruiken en geen benul hebben van de kosten. Wij zijn niet
achterlijk: ik rook en drink niet, sport en vreet me niet vol. Die achterban van
de VVD leeft in een andere wereld, en heeft geen idee hoe de gewone man leeft.

J. Zwarteveld, Zoetermeer.

LOAD-DATE: 8 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              16 of 147 DOCUMENTS



                              AD/Algemeen Dagblad

                            6 november 2012 dinsdag

Dit gaat nog jaren duren

SECTION: Algemeen Dagblad - Nieuwsbudget; Blz. 8

LENGTH: 654 woorden


Op Curaçao verzamelden zich de afgelopen week een paar van de beste wielrenners
van het land, ze troffen er een aantal buitenlandse collega s bovendien. Ze
genoten van de zee en de zon, van de prachtige omstandigheden op het eiland en
vierden volop feest. Maar ook spraken ze over de zorgelijke situatie waarin hun
sport is beland. ,,Wij zijn schoon, maar wie gelooft dat?

Thomas De Gendt

Echt, er heerst een andere cultuur in het peloton

Of hij het niet vervelend vindt voortdurend vragen over doping te moeten
beantwoorden? De Duitse topsprinter Marcel Kittel, in dienst van het Nederlandse
Argos-Shimano, reageert als door een adder gebeten. Helemaal niet, legt hij keer
op keer uit. Juist nu moeten hij en zijn collega s hun verantwoordelijkheid
onder geen beding uit de weg gaan.

Kittel ontpopt zich de laatste weken als een van de voornaamste pleitbezorgers
van een schone wielertoekomst. Toen wereldtoppers als Alberto Contador en
Alejandro Valverde vorige maand opmerkten dat ze vonden dat Lance Armstrong veel
te hard werd aangepakt, sprong de rappe Duitser uit zijn vel.

Via Twitter liet hij de wereld weten  misselijk  te worden van dit soort
signalen. ,,Ik vond het onbegrijpelijk, juist nu onze sport een ander geluid
nodig heeft,   zegt Kittel. ,,Waarom zij dat zeiden? Tja, daar heb ik wel een
idee over, maar daar zeg ik maar even niets op.

Ook Kittel was de afgelopen week op Curaçao, waar hij het goed kon vinden met
olympisch kampioen windsurfen Dorian van Rijsselberghe. Maar met vragen over de
situatie in de wielersport kon iedereen bij hem terecht. ,,Nu is het de tijd om
dingen aan te pakken,   vindt de Duitser. ,,Wat er is gebeurd, is niet meer op
te lossen. We moeten werken aan een betere toekomst.

Wie Kittel een beetje kent, weet dat zijn woorden oprecht uit het hart komen. En
toch beseffen alle wielrenners dat er een lange weg te gaan is, voordat er weer
normaal naar hen wordt gekeken. ,,Ik train wel eens met een groepje recreanten,
vertelt Thomas De Gendt, de Belg van Vacansoleil-DCM. ,,Als ik dan te hard ga,
is de grap snel gemaakt: mag ik iets van uw epo?

Het is een ervaring die alle profrenners op dit moment delen. Ook op Curaçao,
waar veel wielertoeristen verblijven, wordt het vaste waardeoordeel vaak geveld:
,,Jullie gebruiken toch allemaal?

Niki Terpstra begrijpt het wel, maar tegelijk wordt de Nederlands kampioen er
wel eens moedeloos van. ,,Ik zat pas naar een radio-programma te luisteren en de
dj s hadden het alleen maar over gedrogeerde wielrenners. Dat is het geluid van
gewone Nederlanders, de publieke opinie, dat besef ik best. Echt, wij deze
generatie zijn schoon. Maar wie gelooft me?

In elk geval de goedwillende renners van het moment zijn bereid zware
maatregelen te accepteren. ,,Dit is het moment om te veranderen,   vindt De
Gendt. ,,Tien jaar geleden was ik een jong mannetje, toen ging het ook altijd
over doping. Echt, er heerst een andere cultuur in het peloton. Van mij mag er
harder worden gestraft, de UCI zou ook moeten veranderen. Misschien is het
gepast als een aantal mensen daar een stap opzij doet.

Marcel Kittel voegt eraan toe: ,,Niks doen is nu geen optie meer. Als we niks
aan de economische crisis zouden doen, stort ons hele systeem in. Zwaarder
straffen is prima, misschien ook wel financieel. Maar waar het vooral om gaat
is: er móet iets gebeuren. En wij, renners, moeten onze verantwoordelijkheid
nemen. Een standpunt laten horen en antwoorden geven.

Met die opvatting was de afgelopen week niemand op Curaçao het oneens. Hoewel
het een illusie is dat in het voorjaar, als het nieuwe seizoen echt losbarst,
alles opgelost zal zijn. ,,Dat gaat nog zeker tien jaar duren,   vreest
Terpstra. ,,Natuurlijk is dat vervelend. Wij zijn goed bezig dus waarom moeten
we antwoorden geven op vragen van toen. Aan de andere kant: wij zijn de renners
van nu, we hebben geen keuze.

WIELrenners BEZORGD over het BESMETTE imago van hun sport

LOAD-DATE: 6 November 2012

LANGUAGE: DUTCH; NEDERLANDS

GRAPHIC: Marcel Kittel, de Duitse topper van de Nederlandse Argos-Shimano-ploeg.
,,Nu is het tijd om de dingen echt aan te pakken.   foto ANP | Niki Terpstra:
,,Het grote publiek ziet alleen maar gedrogeerde wielrenners.   FOTO TIM DE
WAELE |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              17 of 147 DOCUMENTS



                              AD/Algemeen Dagblad

                            5 november 2012 maandag

Ik verheug me al op het uitzicht in de ruimte

BYLINE: VICTOR SCHILDKAMP

SECTION: Algemeen Dagblad - Nieuwsdienst; Blz. 4

LENGTH: 422 woorden


EINDHOVEN De 18-jarige student Rowin Hellings is de eerste die via de Media
Markt voor 73.333 euro een ticket voor een ruimtereis heeft gekocht. Onder grote
belangstelling kwam hij gisteren  afrekenen .  Dit is een droom, mijn familie
betaalt .

Eigenlijk wilde hij helemaal geen publiciteit, maar  omdat het toch wel zou
uitlekken  liet hij maar toe dat fotografen en cameramensen hem zowat kwamen
verpletteren bij de elektronicazaak in Eindhoven. Want daar was hij gisteren, om
een aanbetaling te doen van 6600 euro om in 2014 een van de eerste paar honderd
mensen te zijn die via het bedrijf Space Experience Curaçao (SXC) vanaf Curaçao
of Californië de ruimte in gaan.

Wanneer Rowin het resterende bedrag van bijna 66.000 moet aftikken, is niet
bekend. Het enige wat hij daarover zegt is: ,,Mijn familie betaalt deze reis.
Waar zijn familie dat toch flinke bedrag vandaan haalt, laat Rowin in het
midden. Naar het schijnt komt het geld van een nalatenschap, maar Rowin houdt
dat privé.

Voor de 18-jarige student uit Helmond is het in elk geval een droom die hij al
zijn hele jonge leven heeft. ,,Van kleins af aan ben ik al geïnteresseerd in
ruimtevaart, astrofysica en noem maar op.

Als piloot

Met de reis die in de tweede helft van 2014 moet plaatsvinden, proeft Rowin
alvast even aan die onmetelijke ruimte waar hij, als het aan hem ligt, nog veel
meer mee te maken krijgt. ,,Ik studeer technische natuurkunde hier in Eindhoven,
aldus Rowin. ,,En ja, dus met de bedoeling iets in de ruimtevaart te gaan doen.

Dat er enkele bedrijven in de wereld bezig zijn particuliere ruimtereisjes te
organiseren, wist Rowin wel, maar van het door Nederlandse oud-luchtmachtmensen
opgerichte SXC had hij nog nooit gehoord. Rowin koos vooral voor SXC omdat in de
kleine raket van dit bedrijf, de passagier in zijn eentje met een piloot naar
boven gaat. Bijna als een copiloot. De totale reis naar de ruimte en terug duurt
een uur waarbij de raket vijf à zes minuten op 103 kilometer hoogte officieel in
de ruimte is. ,,Wat ik moet verwachten? Geen idee, ik weet alleen dat ik dan
gewichtloos zal zijn. Ik laat het over me heen komen en verheug me op het
uitzicht.

Ongeveer 170 mensen hebben al een kaartje voor een ruimtereis gekocht of
gewonnen.

Hoewel peperduur, komt de ruimtevaart voor de  gewone man  daarmee toch steeds
dichterbij. Rowin pakte gisteravond gewoon zijn bijbaantje als ober in een
restaurant weer op.

Student Rowin (18)koopt ruimtereisvan 73.333 euro

Rowin Hellings

Van kleins af aan ben ik al geïnteresseerd in ruimtevaart

LOAD-DATE: 4 November 2012

LANGUAGE: DUTCH; NEDERLANDS

GRAPHIC: Rowin is al helemaal in de ban van zijn reis met het ruimtevliegtuig.
Links: het indrukwekkende bedrag op de kassa. Foto s ANP en Cor de Kock |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              18 of 147 DOCUMENTS



                              AD/Algemeen Dagblad

                            3 november 2012 zaterdag

De wittebroodsweken zijn nu alweer voorbij

SECTION: Algemeen Dagblad - Nieuwsdienst; Blz. 2

LENGTH: 617 woorden


De wittebroodsweken van het kabinet-Rutte zijn al voorbij voordat het huwelijk
is voltrokken. Na de ophef over de inkomensafhankelijke zorgpremie, is meer
politieke storm onvermijdelijk. Rutte moet zich schrap zetten.

De inkomensafhankelijke zorgpremie hakt erin op het Binnenhof. Bijna de
volledige populatie op de vierkante kilometer tussen de Hofvijver en het Spui
behoort tot de hogere inkomensgroep. Kamerleden, woordvoerders,
beleidsmedewerkers, lobbyisten: ze kunnen straks maximaal 225 euro per maand
extra betalen voor zorg.

Ook journalisten en columnisten zijn soms net mensen. Zelden was de
mediaopwinding over een maatregel zo doorvoeld als deze week. ,,Journalisten
zijn bang dat ze te veel moeten betalen,  zei een PvdA er na ongewoon felle
vragen over de zorgpremie. ,,De goed verdienende chefs lijken meer betrokken bij
dit onderwerp dan de gewone verslaggever,  hoonde een spindoctor.

bovenmodaal

De afgelopen dagen leek het soms alsof heel Nederland een bovenmodaal inkomen
verdient. Het Centraal Bureau voor de Statistiek heeft andere cijfers. Naar
schatting 7,5 miljoen mensen gaan juist minder zorgpremie betalen
(alleenstaanden met een inkomen tot 35.000 euro, alleenverdieners tot ruim
50.000 euro en tweeverdieners met een gezamenlijk inkomen tot 70.000 euro).
Ongeveer 5 miljoen mensen gaan erop achteruit.

Daar zit de pijn voor Mark Rutte. Slechts 15 procent van zijn achterban heeft
een lager inkomen, zo blijkt uit onderzoeken. De rest van de 2,5 miljoen
VVD-kiezers behoort tot de betere inkomensgroepen. Zij zijn slachtoffer van
Marx  Rutte, zoals het dagblad De Telegraaf de premier nu noemt.

Rutte schijnt gevoelig te zijn voor die kritiek. Als beginnend partijleider zou
hij in 2006 zelfs zijn campagnestrategie hebben afgestemd met De Telegraaf. De
toenmalige hoofdredactie mocht een veto uitspreken over een VVD-plan om premier
Jan Peter Balkenende hard aan te vallen voor de verkiezingen. Dat beweert
althans Ruttes eeuwige criticaster, VVD er Ed Sinke, die destijds als adjudant
van Rita Verdonk betrokken was bij de campagne.

eigen plan

Rutte zal nu zijn eigen plan moeten trekken, alle aanvallen ten spijt. De met 41
zetels succesvolste VVD-leider ooit zit opgescheept met een totaal andere PvdA
dan in de jaren  90. De PvdA die in de paarse kabinetten met de VVD samenwerkte,
had een groot vertrouwen in de vrije markt. Een onderwerp als nivellering stond
niet hoog op de agenda. Daar moest de overheid zich niet mee bemoeien. Dat zou
de marktwerking verstoren.

Nu is alles anders. Het eerste onderwerp dat Samsom zich toe-eigende bij de
formatie: inkomensverdeling. Zonder nivellering - Samsom spreekt van  eerlijk
delen  - was er geen kabinet-Rutte II geweest. Het was de topprioriteit van de
PvdA en ruim 2,3 miljoen mensen hebben daarvoor gestemd. De premier ontkwam er
niet aan om die eis in te willigen.

Het alternatief was een kabinet-Samsom I, bestaande uit PvdA én SP, aangevuld
met andere partijen. Dan hadden VVD-kiezers nog meer reden tot morren gehad, al
lijkt dat na de afgelopen week moeilijk voorstelbaar.

Volgens PvdA-leider Samsom valt de huidige nivellering wel mee. Zijn voorganger
Joop den Uyl streefde ooit nog naar de zogenoemde Tinbergennorm: de rijkste
Nederlanders mochten maximaal vijf keer meer verdienen dan de laagste inkomens.

Zo radicaal is de PvdA allang niet meer. Voor veel hardwerkende Nederlanders zal
het een schrale troost zijn. Al jaren daalt nu de koopkracht en honderden euro s
extra zorgpremie per maand hakken er dan hard in.

Nog voor het kabinet op het bordes staat, is de bittere realiteit aan het licht
gekomen. Het kabinet-Rutte II voert al weer de derde grote bezuinigingsronde op
rij uit. Dan resteert alleen nog slecht nieuws.

LOAD-DATE: 3 November 2012

LANGUAGE: DUTCH; NEDERLANDS

GRAPHIC: Nivellering stond bovenaan Samsoms verlanglijstje en Rutte (r) willigde
die eis in. | FOTO ANP/ ROBIN utrecht |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              19 of 147 DOCUMENTS



                              AD/Algemeen Dagblad

                            2 november 2012 vrijdag

Vriend Diederik lacht in zijn vuistje

BYLINE: Jerry Goossens

SECTION: Algemeen Dagblad - Nieuwsdienst; Blz. 9

LENGTH: 403 woorden


Nog voor de beëdiging gaat Mark knalhard op zijn bek

Nog even over de Hardwerkende Nederlander. U weet wel, de ijkpersoon van de VVD
waar Mark Rutte te pas en te onpas mee op de proppen komt. Jan Bovenmodaal, zeg
maar. Je hebt ze in soorten en maten, die Hardwerkende Nederlanders, maar een
niet onaanzienlijk deel van hen werkt hard als zelfstandige. Vaak zonder
personeel.

Die zelfstandigen moeten bovenop hun ziektekostenpremie nog een zogenoemd
werkgeversdeel  betalen, ook al hebben ze helemaal niemand in dienst. Dat
werkgeversdeel is  inkomensafhankelijk . Een hardwerkende eenpitter betaalt zo
al snel twee of drie keer zo veel zorgpremie als een werknemer in vaste dienst.
En straks, na invoering van de nieuwe Zorgverzekeringswet, zes á zeven keer zo
veel. Dat wil zeggen: als de tarieven van het werkgeversdeel gelijk blijven.
Anders zou het weleens een factor tien duurder kunnen worden.

De VVD was bij de afgelopen verkiezingen de grootste partij onder zzp ers, maar
ik vermoed dat die voorkeur inmiddels een tikkeltje geluwd is. En niet alleen de
Zelfstandige Hardwerkende Nederlander valt sinds woensdag over  Marx  Rutte
heen, ook bij de hardwerkende collega s met een arbeidscontract heeft de premier
het verbruid. Waar de PvdA jaren nodig had om de kiezer van zich te vervreemden,
lijkt de VVD dat in minder dan 24 uur voor elkaar te hebben gekregen. Op
internet en sociale media buitelen verweesde liberalen over elkaar heen om hun
gal te spuwen over de socialistische wolf in schaapskleren Rutte. Als de
Telegraaf ooit een nog grotere kop wil plaatsen dan gisteren ( ACHTERBAN VAN VVD
IS ZIEDEND ) dan zullen ze de krant op z n kant moeten drukken.

Het Orakel van Heeze, VVD-erelid Wiegel, was er als de kippen bij om zijn
premier de maat te nemen. En het ziet er niet naar uit dat de storm binnen
afzienbare tijd gaat liggen. Dit zou wel eens de eerste crisis van Mark Rutte
kunnen blijken. Hij heeft Rita Verdonk overleefd. Is als enige zonder
kleerscheuren uit het debacle van het gedoogkabinet tevoorschijn gekomen. Om nu,
nog vóór zijn tweede kabinet beëdigd is, knalhard op zijn bek te gaan. Als Mark
even niet kijkt, lacht zijn nieuwe beste vriend Diederik in zijn vuistje. De
wraak van links wordt ijskoud opgediend. Een half jaar geleden was de PvdA
virtueel dood. Nu likt Progressief Nederland de vingers af en wacht
handenwrijvend op de verse peilingen van Maurice de Hond.

Het kan verkeren.

LOAD-DATE: 1 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              20 of 147 DOCUMENTS



                              AD/Algemeen Dagblad

                            2 november 2012 vrijdag

Vóór 2006 betaalden

SECTION: Algemeen Dagblad - Service; Blz. 20

LENGTH: 105 woorden


rijken ook meer premie

Toen particulier verzekerden jaren geleden hetzelfde gingen betalen als Jan met
de pet hielden ze zeker 100 euro per maand over. Daarna versoberde de zorg en
werden ziekenhuizen zorgfabrieken. Als de plannen doorgaan moeten mensen met
twee keer modaal voor dezelfde zorg meer betalen dan anderen. Maar de luxe van
weleer die particulier verzekerden genoten, is weg. Kunnen we terug naar een
basisverzekering voor lagree inkomens en een particuliere verzekering voor
hogere inkomens? Dat brengt meer klassescheiding, wat ook werk in de bouw van
grotere ziekenhuizen en zorghotels oplevert.

A. Groot, Den Helder.

LOAD-DATE: 1 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              21 of 147 DOCUMENTS



                              AD/Algemeen Dagblad

                           1 november 2012 donderdag

Rutte haalt Den Uyl in langs de linkerkant

BYLINE: edwin van der aa en axel veldhuijzen

SECTION: Algemeen Dagblad - Nieuwsdienst; Blz. 2

LENGTH: 856 woorden


DEN HAAG De nivelleringsplannen van het kabinet Rutte II jagen VVD ers flink op
de kast. De liberalen zijn niet blij met het knabbelen aan de
hypotheekrenteaftrek en het verhogen van de zorgpremie. Volgens erelid Hans
Wiegel haalt Mark Rutte Joop den Uyl in op het gebied van herverdelen.

De aanvankelijke euforie over het razendsnel beklonken regeerakkoord tussen VVD
en PvdA is binnen 2 dagen omgeslagen in verbijstering onder de VVD-achterban.
VVD ers zijn boos over de plannen van het nieuwe kabinet. De ingreep in de
hypotheekrenteaftrek en hogere zorgpremies, ze hakken er flink in. En waar
PvdA-leden tenminste nog mogen meepraten over het bereikte regeerakkoord, daar
voelen VVD ers zich voor het blok gezet.

Niemand minder dan VVD-prominent Hans Wiegel opende gisterochtend de aanval op
de plannen uit het regeerakkoord. ,,Misschien is dit nog wel nivellerender dan
toen het kabinet-Den Uyl er zat,   fulmineerde de gezaghebbende VVD er.

Wiegel roept de eigen fractietop op zich  te herbezinnen  op de huidige plannen
met de inkomensafhankelijke zorgpremie. ,,Dit is niet goed. De plannen lijken op
een nationalisatie en ons zorgvuldig opgebouwde zorgstelsel gaat onderuit. Dat
is betreurenswaardig.

Ook vanuit het land is de kritiek niet mals. Zo stuurde de voltallige
VVD-raadsfractie in Schijndel een boze brief naar het partijbestuur en de
Kamerfractie in Den Haag.

,,Ik krijg letterlijk buikpijn van de inkomensafhankelijke zorgpremie en ik ga
ze ook daarom ook niet verdedigen,  zegt raadslid Hans Schoones over zijn
collega s in Den Haag. Schoones vreest dat hij de tennislessen van zijn kinderen
moet stopzetten door de afspraken die Rutte en zijn souffleurs maakten met de
PvdA. ,,Partijvoorzitter Benk Korthals liet me vanmorgen weten dat het
partijbureau het ook heel druk heeft met deze kwestie.

Schoones wil het liefst een congres organiseren en de moeilijke situatie met
partijgenoten bespreken, net zoals zaterdag bij de PvdA gebeurt. Maar dat zit er
niet in. Volgens de statuten van de VVD is het aan de Tweede-Kamerfractie om in
te stemmen met een regeerakkoord. Dat gebeurde maandag al.

In die VVD-fractie wordt ook gemord, maar geen enkele parlementariër heeft zin
in het openbaar de plannen van onderhandelaars Rutte en Samsom te bekritiseren.

Op de partijwebsite gaan honderden mensen die claimen liberaal te zijn, wél
helemaal los. De hardwerkende Nederlander wordt gepakt, is de teneur in de
reacties. ,,De VVD heeft er echt alles aan gedaan om maar te regeren. Ze zijn
hun achterban volledig vergeten,  constateert ene Fred. ,,Dit kan en mag niet
doorgaan. Rutte moet teruggefloten worden. Dit is een SP-programma en geen
VVD-programma,  vult ene Dirk aan op de site.

Een woordvoerder van de JOVD, de jongerenorganisatie van de VVD, noemt de
plannen met de inkomensafhankelijke zorgpremie  niet fraai . ,,Er ontstaan te
grote verschillen in de premie voor hoge en lage inkomens. Dat raakt gewone
mensen direct en is pijnlijk.

Het VVD-partijbureau kreeg volgens een woordvoerder gisteren ook meer
opzeggingen dan normaal, zo n honderd in totaal. ,,Het zijn ook pijnlijke
onderwerpen voor onze achterban. Maar ze moeten wel binnen het geheel van
afspraken worden bezien.

De VVD sprak aanvankelijk nog tegen dat de invoering van inkomensafhankelijke
zorgpremie bij beter verdienend Nederland voor een lastenverzwaring van
duizenden euro s zou zorgen. Toen een mail van fractieleider Stef Blok uitlekte,
kon dat ook niet meer. Blok erkende daarin ruiterlijk dat zijn voornaamste
achterban hard moet bloeden voor de samenwerking met de PvdA.

VVD-leider Mark Rutte komt morgenavond wel de lokale en regionale
VVD-bestuurders op hun jaarlijkse bijeenkomst toespreken. Zij moeten de Haagse
compromissen immers de komende tijd op straat uitleggen.

Oud-lid van de Eerste en Tweede Kamer Pieter Hofstra denkt dat de soep
uiteindelijk niet zo heet gegeten wordt. De plannen gaan op de helling, is zijn
voorspelling. ,,De berekeningen die nu rondgaan zijn zo desastreus dat ik niet
denk dat deze plannen ooit de Eerste Kamer zullen halen. Vergeet niet dat een
groot deel van de PvdA-achterban ook een middeninkomen heeft. Die voelen ook
niet voor een lastenverzwaring van honderden euro s per maand.

Grote onvrede binnen VVD over regeerakkoord

Nivelleren, VVD-prominent Hans Wiegel gebruikte het. Geert Wilders (PVV) ook. En
niet te vergeten CDA-voorman Sybrand van Haersma Buma. Want nivelleren, dáár is
toekomstig premier Rutte mee bezig, zo klinkt het boos.

De liberaal Rutte wordt zelfs vergeleken met de  rooie  Joop den Uyl, de
vermaarde PvdA-leider uit de jaren  70 (premier van 1973 tot 1977), die ooit
door Wiegel  Sinterklaas  werd genoemd vanwege de vele  cadeautjes  aan de
minderbedeelden, en ook een politiek van nivellering voerde.

Maar wat ís nivellering? Kort gezegd: de rijkeren leveren in, terwijl de
laagbetaalden meer krijgen. Zodat de inkomens in Nederland gemiddeld wat naar
elkaar toegroeien. Tegenstanders, vaak de wat beter betaalden, voelen zich
daardoor  gepakt  omdat zij immers inleveren.

Reactie op VVD-site

Dit is een SP-programma, geen VVD-programma

VVD-erelid Hans Wiegel. foto pim ras

foto anp

LOAD-DATE: 31 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              22 of 147 DOCUMENTS



                              AD/Algemeen Dagblad

                           1 november 2012 donderdag

Schandelijk kiezersbedrog

BYLINE: Bart van Zoelen

SECTION: Algemeen Dagblad - Nieuwsdienst; Blz. 3

LENGTH: 614 woorden


den haag Amper een minuut nadat Mark Rutte gisteren het woord tot de Tweede
Kamer had gericht, werd hij al onderbroken door Geert Wilders. Of de VVD-leider
zijn excuses wilde aanbieden aan de VVD-kiezer. ,,Want die is schandelijk
bedrogen en voor de gek gehouden,   bitste Wilders.

partijen eensgezind tegen plannen rutte ii

Het bleken de inleidende beschietingen tijdens een dag waarop het nieuwe kabinet
het zwaar te verduren kreeg, nog voor het goed en wel op het bordes heeft
gestaan. Wilders bestempelde het regeerakkoord van VVD en PvdA vanwege de aanpak
van de hypotheekrenteaftrek en het invoeren van inkomensafhankelijke zorgpremies
als de  grootste nivelleringsoperatie ooit . ,,U was tegen nivellering,   wierp
hij Rutte voor de voeten. ,,Maar de opdracht was blijkbaar: pers Henk en Ingrid
zo veel mogelijk uit.

,,Dit is het tweede kabinet-Den Uyl,   concludeerde de PVV-voorman. En tegen
Rutte: ,,U bent gewoon een linkse jongen.

Wilders werd op de voet gevolgd door de voltallige oppositie. Rutte en
PvdA-leider Diederik Samsom kregen van alle kanten het verwijt dat het vooral de
middenklasse is die de wrange vruchten plukt van de bezuinigingen die VVD en
PvdA zijn overeengekomen. ,,Gewone gezinnen met een middeninkomen worden keihard
gepakt,   zei CDA-leider Sybrand Buma. ,,De VVD haalt het geld weg bij zijn
eigen achterban en Diederik Samsom deelt het uit aan zijn achterban.

ongekend

,,Het is ongekend veel wat er op heel modale gezinnen afkomt,   zei
ChristenUnie-voorman Arie Slob. D66-leider Alexander Pechtold waarschuwde dat
van de hoge inkomens wel erg veel wordt gevraagd, wat volgens hem de
solidariteit onder het zorgstelsel ondergraaft. De inkomensafhankelijke
zorgpremie kost bovendien banen, zo vulde Buma aan, op basis van doorrekeningen
van het Centraal Planbureau. Buma: ,,Alleen maar om her te verdelen, terwijl het
helemaal geen betere zorg oplevert.

Tegelijk gaat het de SP nog niet ver genoeg. ,,De echt hoge inkomens worden
ontzien en de middenklasse betaalt het gelag,   volgens SP-leider Emile Roemer.
Zijn partij wil de inkomensafhankelijke zorgpremie -een SP-plan nota bene - niet
steunen nu de premie voor de hoogste inkomens niet verder meestijgt met hun
salarissen. Roemer: ,,Miljonairs komen er weer lachend van af.

De opstelling van de SP is belangrijk met het oog op de Eerste Kamer, waar het
nieuwe kabinet niet kan rekenen op een meerderheid. In de senaat hebben VVD en
PvdA maar dertig zetels, zodat ze met de pet in de hand naar de oppositie moeten
om hun plannen door te voeren. Door de opstelling van enerzijds de SP en de rest
van de oppositie anderzijds, staat de invoering van de inkomensafhankelijke
zorgpremie in deze vorm dus nu al op losse schroeven. Samsom haastte zich daarom
de oppositie te beloven dat over de precieze uitwerking nog wel te praten valt.

Zo werd het debat dat eigenlijk zou gaan over het eindverslag van de
informateurs Henk Kamp en Wouter Bos vooral gebruikt om de glans van het
regeerakkoord te krabben. Rutte en Samsom probeerden zich uit alle macht de
oppositie van het lijf te houden. Zo hield Samsom vol dat alleen de hoge
inkomens er op achteruitgaan door de inkomensafhankelijke zorgpremie, vanaf een
jaarinkomen van 51.000 euro voor een kostwinnergezin en 71.000 euro bruto voor
tweeverdieners.

formateur

Rutte, die gisteren door de Tweede Kamer werd aangewezen als formateur, hield
zich vast aan de CPB-doorrekeningen. Daaruit blijkt, op basis van alle
kabinetsplannen tezamen, dat de hoge inkomens gemiddeld 0,6 procent aan
koopkracht inleveren. Ook houdt hij vol dat de kabinetsplannen zorgen voor een
structureel overschot, zodat er in de toekomst ruimte komt voor
lastenverlichting.

LOAD-DATE: 31 October 2012

LANGUAGE: DUTCH; NEDERLANDS

GRAPHIC: Het debat over het regeringsakkoord tussen VVD en PvdA is nog maar net
begonnen als PVV-leider Geert Wilders (links, op de rug gezien) fel van leer
trekt tegen Rutte. Hij verwijt de VVD-leider  schandelijk kiezersbedrog  foto
novum | Een luchtig moment tijdens een verder verhitte middag: PvdA-leider
Samsom nodigt SP-collega Roemer uit voor een kopje koffie. Foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              23 of 147 DOCUMENTS



                              AD/Algemeen Dagblad

                            31 oktober 2012 woensdag

Jan Modaal betaalt straks extra aan zorg

SECTION: Algemeen Dagblad - Nieuwsdienst; Blz. 13

LENGTH: 200 woorden


DEN HAAG De nieuwe inkomensafhankelijke zorgpremie gaat mensen met een modaal
inkomen (33.000 euro per jaar) zo n 480 euro per jaar extra kosten. Dat blijkt
uit berekeningen op basis van het regeerakkoord.

Voor mensen met een inkomen van meer dan 70.000 euro lopen de kosten vanaf 2014
helemaal hard op. Zij gaan er op jaarbasis enkele duizenden euro s op achteruit.

Werkenden met een minimumloon of zij die leven van de bijstand profiteren van de
nivellerende plannen van de VVD en PvdA met de inkomensafhankelijke zorgpremie.
Zij gaan er maandelijks 40 tot 80 euro op vooruit, blijkt uit de cijfers.

,,Dat is de essentie van eerlijk delen. De mensen met een inkomen van meer dan
100.000 euro gaan er 4 à 5 procent in koopkracht op achteruit. De lagere
inkomens gaan er iets op vooruit, dat is eerlijk,   vindt PvdA-leider Diederik
Samsom.

Voor de VVD is de pil bitterder. Fractievoorzitter Stef Blok erkent dat de
hogere inkomens de stijgende premies stevig zullen voelen. ,,Maar daar staan
andere maatregelen tegenover zoals de verlaging van de inkomstenbelasting,
stelt hij.

Gezegd moet worden dat VVD en PvdA die compensatie ook noemen als tegemoetkoming
voor het beperken van de hypotheekrenteaftrek.

LOAD-DATE: 30 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              24 of 147 DOCUMENTS



                              AD/Algemeen Dagblad

                            30 oktober 2012 dinsdag

Rutte II kan PvdA veranderen

SECTION: Algemeen Dagblad - Nieuwsdienst; Blz. 4

LENGTH: 759 woorden


den haag Het regeerakkoord van VVD en PvdA moet het  beste van twee werelden
zijn. Mark Rutte en Diederik Samsom zijn ervan overtuigd dat de pijn eerlijk is
verdeeld tussen de twee politieke tegenpolen. De VVD loopt minder risico, maar
de PvdA heeft meer te winnen bij Rutte II.

De twee architecten van het nieuwe kabinet stonden gisteren nog gebroederlijk
naast elkaar. Vlak voor de presentatie van het regeerakkoord met ruim 15 miljard
aan bezuinigingen, wisselden Mark Rutte en Diederik Samsom nog even een blik van
verstandhouding. Vanaf volgende week scheiden hun wegen: de VVD er gaat weer
naar het Torentje, de PvdA-leider zit in de Tweede Kamer.

Wie kan er met een geruster gemoed plaats nemen in zijn stoel?

De kritiek op Rutte is inmiddels losgebarsten. Had hij het behoud van de
hypotheekrenteaftrek niet  een topprioriteit  genoemd? Nu verliest iedere
huizenbezitter een deel van zijn aftrek. En had hij geen broertje dood aan
nivelleren? Hogere inkomens krijgen nu de rekening van de crisis. Van de 1000
euro belastingkorting voor de  hardwerkende Nederlander  blijft ook weinig over.
De  rug van Rutte  blijkt nu maar 500 euro waard.

De premier heeft volgens critici een geloofwaardigheidsprobleem. Heilige huisjes
geeft de VVD er zomaar op en hij waait met alle winden mee. De ene keer omhelst
hij Maxime Verhagen en dan weer Jolande Sap, van Geert Wilders slalomt hij terug
naar Diederik Samsom. Mark Rutte is een politieke kameleon.

Toch was daar gisteren weinig van te merken. Wie de ogen sloot, hoorde tijdens
de persconferentie teksten die de premier al ontelbare keren heeft verteld
tijdens het vorige kabinet. Rutte hamerde weer gewoon op de drie thema s die de
VVD tot de grootste partij van Nederland hebben gemaakt: financiële
degelijkheid, veiligheid en een streng immigratiebeleid. Ook na de
onderhandelingen met de PvdA staan die pijlers overeind, hoe pijnlijk een offer
als de hypotheekrenteaftrek ook is.

Rutte gaat ook in zijn tweede kabinet weer ingrijpend saneren om de collectieve
uitgaven in lijn te brengen met de structureel kleinere economische groei. Het
veiligheidsbeleid blijft hard: criminelen moeten zelf gaan betalen voor hun
verblijf in de gevangenis, boeven worden nog voor hun hoger beroep opgesloten en
de politie krijgt, anders dan de PvdA wilde, extra geld. Het immigratiebeleid de
derde pijler is verbazingwekkend streng. Illegaliteit wordt onder Rutte II
strafbaar, asielzoekers moeten sneller terug en immigranten komen pas na 7 jaar
in aanmerking voor een uitkering.

KROONJUWELEN

Bij medearchitect Samsom is het beeld minder eenduidig. De PvdA heeft
kroonjuwelen binnengehaald. De partij kan met overtuiging claimen dat  de kosten
van de crisis eerlijk verdeeld worden . De hogere inkomens dragen bij bijna alle
maatregelen meer bij dan de lagere inkomens. Door de premies en het eigen risico
in de zorg meer inkomensafhankelijk te maken, neemt Samsom zwakkere groepen
structureel in bescherming tegen één van de belangrijkste probleem van deze
tijd: de explosie van zorguitgaven.

De grote rivaal op links, de SP, heeft desondanks ammunitie genoeg. De
WW-uitkering wordt uitgekleed, de sociale voorzieningen met minder geld
overgeheveld naar gemeentes, de AOW-leeftijd gaat versneld omhoog. Door de
bezuinigingen van ruim 15 miljard neemt de werkloosheid toe. Duizenden
ambtenaren en verpleegkundigen moeten vrezen voor hun baan.

De PvdA ziet in de peilingen nu al dat kiezers weer overlopen naar de SP. Samsom
kent de gevaren, maar hij bewijst nu al maanden dat hij daar niet voor
terugschrikt. De kernfysicus lijkt de gewaagde samenwerking met de VVD juist aan
te grijpen om zijn partij, die een half jaar geleden nog in diepe crisis
verkeerde, te transformeren.

De PvdA heeft de afgelopen decennia een deel van de traditionele achterban van
zich vervreemd, deels door een slap en wereldvreemd imago op het gebied van
veiligheid en immigratie. Net als partijvoorzitter Hans Spekman vindt Samsom dat
de PvdA juist die thema s weer naar zich toe moet trekken. Samsom weigerde
gisteren dan ook om het harde immigratiebeleid een pijnlijke concessie te
noemen. ,,De PvdA stelt zich al veel langer achter een streng maar rechtvaardig
asielbeleid. Het beleid wordt een tandje strenger, maar er komt tegelijkertijd
een pardon door asielkinderen die hier geworteld zijn een verblijfsvergunning te
geven. Daarmee geef je ook invulling aan de rechtvaardigheid.

De VVD is de afgelopen jaren uitgegroeid tot een rechtse volkspartij. Over vier
jaar moet de PvdA de linkse evenknie zijn.

Pijlers van VVD-beleid blijven overeind

LOAD-DATE: 29 October 2012

LANGUAGE: DUTCH; NEDERLANDS

GRAPHIC: Het spel van geven en nemen in vol bedrijf: Mark Rutte (VVD, derde van
links) en Diederik Samsom (PvdA, 2de van links) ontvangen de voorzitters van de
Stichting van de Arbeid Ton Heerts (rechts) en Bernard Wientjes (2de van
rechts). | FOTO ANP/ | PHIL NIJHUIS |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              25 of 147 DOCUMENTS



                              AD/Algemeen Dagblad

                            29 oktober 2012 maandag

Libris Geschiedenis Prijs naar Bart van der Boom

SECTION: Algemeen Dagblad - Cultuur; Blz. 23

LENGTH: 158 woorden


Het boek Wij weten niets van hun lot van Bart van der Boom is bekroond met de
Libris Geschiedenis Prijs. Volgens de jury is het bekroonde boek met de
ondertitel Gewone Nederlanders en de Holocaust het beste historische boek van
2012. Aan de prijs is een geldbedrag van 20.000 euro verbonden.

Er dongen dit jaar 320 boeken mee naar de Libris Geschiedenis Prijs. De jury
beschrijft het winnende boek als  consciëntieus, dapper en belangwekkend . Het
boek beantwoordt de vraag in hoeverre Nederlandse burgers tijdens de Tweede
Wereldoorlog weet hadden van de uitroeiing van joden. Van der Boom analyseerde
bijna 170 dagboeken van zeer uiteenlopende Nederlanders. Bart van der Boom
doceert moderne Nederlandse geschiedenis aan de Universiteit Leiden.

In zijn boek ontkracht de auteur de mythe dat de samenleving destijds wist wat
het lot van de joden was. Wij weten niets van hun lot levert volgens de jury een
belangrijke bijdrage aan een historisch debat.

LOAD-DATE: 28 October 2012

LANGUAGE: DUTCH; NEDERLANDS

GRAPHIC: Bart van der Boom. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              26 of 147 DOCUMENTS



                              AD/Algemeen Dagblad

                            27 oktober 2012 zaterdag

Liever 5 minuten in de ruimte dan een Jaguar

BYLINE: VICTOR SCHILDKAMP

SECTION: Algemeen Dagblad - Nieuwsdienst; Blz. 18

LENGTH: 534 woorden


AMSTERDAM Hoewel het alleen al vanwege de prijs voor de meesten voorlopig
onbereikbaar is, komen ruimtereisjes voor  de gewone man  toch steeds
dichterbij. De Media Markt verkoopt nu al ook al tickets: 73.333 euro voor een
vlucht van een uur waarvan 5 minuten écht in de ruimte.

Wie wordt na Wubbo Ockels en André Kuipers de derde Nederlandse astronaut, riep
Media Markt- directeur Barry van Ruiven gisteren in Amsterdam. De
elektronicareus gaat als stunt voor het 12,5-jarig bestaan in Nederland, ook
tickets verkopen voor de eenmansruimtereisjes die het bedrijf Space Expedition
Curaçao (SXC) vanaf 2014 gaat verzorgen. De lanceringen staan gepland op Curaçao
en in Californië.

,,De raket wordt nu in Californië in elkaar gezet door raketbouwer XCOR,
vertelt marketing-directeur Cees Faes van SXC, het door oud-luchtmachtmensen
Harry van Hulten en Ben Droste opgezette ruimtereisbedrijf. ,,Medio 2014 is de
eerste échte vlucht. We liggen nog steeds op schema.

Wie ook  de derde astronaut van Nederland  wordt, het hoeft zeker níet iemand te
zijn die z n kaartje bij de Media Markt koopt. SXC verkoopt namelijk zelf al
lang tickets voor de ruimtereisjes voor een vaste prijs van 95.000 dollar (zo n
73.333 euro dus). Voor de eerste honderd vluchten zijn er al zo n zeventig over
de toonbank gegaan. Al vaker genoemd zijn BN ers Erica Terpstra, Martin
Schröder, Doutzen Kroes en Armin van Buuren die gratis mee mogen, maar er zijn
ook totaal ónbekende Nederlanders die wel dat fikse bedrag neertelden om straks
even astronaut te zijn.

,,Daar zitten natuurlijk mensen met geld bij, succesvolle beursondernemers of
zo,   zegt Faes. ,,Maar bijvoorbeeld ook een meneer die altijd heeft gespaard om
na z n pensioen een Jaguar te kunnen kopen, maar nu tóch liever een ruimtereis
maakt.

Wie op de lijst wil staan voor een van die eerste honderd vluchten, moet wel in
één keer dat bedrag van 95.000 dollar overmaken. Kan je dat niet, en moet je nog
even sparen, maar wil je wel al een ticket bestellen, kom je voor een latere
vlucht in aanmerking.

Uit de eerste honderd vluchten wordt straks geloot wie echt als derde
Nederlander na Ockels en Kuipers de lucht in mag. Dat kan dus topmodel Doutzen
zijn, maar ook die gewone man die er z n Jaguar voor liet staan. Of
HEMA-kassajuf Sabine van der Sluis die met het sparen van Airmiles een
ruimtereisje won.

Of je hem nou krijgt, wint of er dik voor betaalt, de eerste ruimtereisjes vanaf
2014 duren straks een uur. Op 103 kilometer zweeft de raket 5 à 6 minuten in de
ruimte. De nieuwbakken  astronaut  moet wel in z n stoel blijven. Om
veiligheidsredenen. ,,Maar dat je gewichtloos bent, merk je echt wel,   zegt
Faes. ,,En je kan bijvoorbeeld wel je telefoontje even laten zweven.

De minuten in de ruimte en het uitzicht op aarde schijnen  een bijna religieuze
belevenis te zijn, waarna de raket als een zweefvliegtuig terugdwarrelt naar
Moeder Aarde.

De ruimtereisjes blijven voorlopig wel duur. Pas over een jaar of 15, verwacht
Faes, zal de prijs sterk dalen naar bijvoorbeeld 10.000 euro. ,,Echt voordelig
wordt het pas als we gaan réizen via de ruimte, in twee uur naar Australië. Maar
dan zijn we 30 jaar verder.

Droom van gewichtloosheid steeds dichterbij

LOAD-DATE: 26 October 2012

LANGUAGE: DUTCH; NEDERLANDS

GRAPHIC: Een model van de ruimtecapsule van SXC. In 2014 moeten de eerste
liefhebbers hiermee in een uurtje heen en weer naar de ruimte gaan. | Foto
united photos |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              27 of 147 DOCUMENTS



                              AD/Algemeen Dagblad

                            19 oktober 2012 vrijdag

Heisa om kunstroof

SECTION: Algemeen Dagblad - Service; Blz. 20

LENGTH: 66 woorden


boeit vooral kenners

Wat een heisa over de kunstroof in Rotterdam. Er wordt gedaan alsof er een
driedubbele moord is gepleegd. Denkt men dat het veel mensen interesseert?
Hooguit een kleine groep kunstkenners. Deze kunstroof wordt opgeblazen. Hele
nieuwsuitzendingen worden eraan besteed. Stel liever aan de orde dat de gewone
man, winkelier of oudere wordt mishandeld en beroofd.

Ad Horrevoets, Made.

LOAD-DATE: 18 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              28 of 147 DOCUMENTS



                              AD/Algemeen Dagblad

                            15 oktober 2012 maandag

Rol in De Marathon smaakt naar meer

BYLINE: gudo tienhooven

SECTION: Algemeen Dagblad - Showbuzz; Blz. 21

LENGTH: 593 woorden


Met De Marathon, de film die vanavond zijn première beleeft aan het Rotterdamse
Schouwburgplein, gaat voor Stefan de Walle een lang gekoesterde wens in
vervulling:  eindelijk een kluif van een filmrol . De theateracteur uit Den Haag
is bij het grote publiek vooral bekend als Kees uit de serie Flodder.

Stefan de Walle (47) speelt in De Marathon een garagehouder in financiële
problemen uit het volkse Rotterdam. Samen met collega s en vrienden (rollen van
onder anderen Frank Lammers en Martin van Waardenberg) komen ze op het idee zich
te laten sponsoren en mee te doen aan de jaarlijkse stadsmarathon. In enkele
hilarische scènes moeten de heren ter voorbereiding afscheid nemen van het
eeuwige bier tanken en het onderuitgezakt klaverjassen om de buikjes eraf te
trainen. De film wordt gepromoot als een komedie in de stijl van de Britse
filmhit The Full Monty, maar er is ook een tragisch randje. De Walles personage
Gerard begint aan de marathon in de wetenschap dat hij ernstig ziek is.

,,Dit is die serieuze filmrol waar ik zo lang op hoopte,   vertelt De Walle.
,,Het is een koningsdrama van de gewone man geworden, waar ik ontzettend trots
op ben. Ik las het script en hield gelijk van al die mannen. De grote uitdaging
zat hem in het maken van een dubbelslag: de traan en de lach. In dat laatste
geval moet je uitkijken dat je jezelf niet te grappig gaat vinden.

Plat-Rotterdams spreken kostte de acteur, sinds 2001 verbonden aan het Nationale
Toneel in Den Haag, geen enkele moeite. ,,Ik heb er lange tijd gewoond toen ik
nog bij het RO Theater zat. Ik ben gewoon weer een paar keer met Martin van
Waardenberg (die ook het script van De Marathon schreef, red.) gaan klaverjassen
in cafés. Dan pik je het zo weer op.

De Walle vindt zichzelf geen ijdele man, maar kan zonder gêne zeggen dat het
eindresultaat hem verraste. ,,In het begin kijk je vooral naar jezelf, maar al
snel verloor ik mezelf in de film. Alsof ik hem zelf niet had gedraaid. Na
afloop was ik gewoon even tien minuten stil, met een brok in mijn keel. Dat heb
ik zelden.

Over de rode loper paraderen is niet aan de acteur besteed. Omgaan met
bekendheid moest hij leren. Zeker in zijn tijd als Kees in de serie Flodder.
,,Dat iemand met een camera op je af komt lopen met de vraag of je een gek
stemmetje wilt opzetten. Ik heb me er lang tegen verzet. En me afzijdig gehouden
van spelletjes op tv. Gelukkig speel ik zo veel verschillende soorten rollen dat
mensen me niet in een hokje kunnen stoppen of me simpelweg niet direct
herkennen. Als dat toch gebeurt, is dat maar zo. Ik accepteer het tegenwoordig.
En de première overleef ik ook wel, omdat ik zo trots ben op deze film.

Op de lagere school wist Stefan de Walle al dat hij wilde acteren. Na de
toneelacademie heeft hij naar eigen zeggen geen dag zonder werk gezeten. ,,Dat
komt ook doordat ik moeilijk ergens  nee  tegen kan zeggen. Ik word er telkens
beter in. Dat moet ook, uit lijfsbehoud. Af en toe sta je op een filmset en moet
je met gierende banden naar een theater in Leeuwarden waar je je snel omkleedt
voordat die gordijnen weer opengaan. Eten doe je dan op de achterbank van de
taxi.

De Marathon is een welkome afwisseling naast zijn werk op de planken. ,,Theater
is soms slopend. Het is goed jezelf ook op andere manieren te slijpen. Soms mis
je mooie projecten, omdat je het simpelweg te druk hebt. Vooral film smaakt naar
meer. Dus laat de scripts maar komen.

De Marathon is vanaf donderdag te zien in de Nederlandse bioscopen.

Stefan de Walle   Grote uitdaging zit hem in de dubbelslag: de traan en de lach



LOAD-DATE: October 14, 2012

LANGUAGE: DUTCH; NEDERLANDS

GRAPHIC: Voor Stefan de Walle (links) komt met zijn rol in De Marathon een droom
uit. foto s anp/freek van asperen en eyeworks |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              29 of 147 DOCUMENTS



                              AD/Algemeen Dagblad

                            3 oktober 2012 woensdag

SECTION: Algemeen Dagblad - Service; Blz. 20

LENGTH: 72 woorden


VVD en PvdA sluiten rap Herfstakkoord (AD 2-10). Gelukkig is de forensentaks van
de baan. Dat scheelt menig hardwerkende burger zo n 70 euro per maand. Nu klagen
verzekeraars dat de assurantiepremie wordt verdubbeld en dat de burger daarmee
niets opschiet. Dit zijn van die sigaren uit eigen doos die ik graag ontvang,
want ik betaal liever 100 euro per jaar meer dan elke maand 70 euro. Rutte en
Samsom veel succes.

C. Gils, Zoetermeer.

LOAD-DATE: October 2, 2012

LANGUAGE: DUTCH; NEDERLANDS

GRAPHIC: Liever 100 euro extra aan verzekeringspremie dan de duurdere
forensentaks. foto ANP |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              30 of 147 DOCUMENTS



                              AD/Algemeen Dagblad

                           25 september 2012 dinsdag

Helemaal geen geloof, dat is waar ik in geloof

SECTION: Algemeen Dagblad - Service; Blz. 21

LENGTH: 100 woorden


Prijs op hoofd van filmmaker (AD 24-9). De geschiedenis herhaalt zich. Nu is het
de islamitische wereld die verontwaardigd, agressief en moordzuchtig reageert op
een wazig internetfilmpje over de profeet Mohammed. Morgen zijn het de
protestanten of joden die zich op dergelijke wijze menen te moeten uiten. Dat
proces sleept zich al eeuwen voort; moorden of vermoord worden vanwege je
geloofsovertuiging. Ik pleit er dan ook voor om elke religie af te schaffen.
Geen geloof, dáár geloof ik in. Zeker zolang radicalen zich verheven en
uitverkoren voelen boven het  gewone volk .

M. Dingemans, Kaatsheuvel.

LOAD-DATE: September 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              31 of 147 DOCUMENTS



                              AD/Algemeen Dagblad

                           17 september 2012 maandag

Concurrentie van webshops en crisis funest voor interieurwinkels

SECTION: Algemeen Dagblad - Nieuwsdienst; Blz. 6

LENGTH: 273 woorden


ellen den hollander

hilversum Winkels die zijn gespecialiseerd in woninginrichting verkeren in zwaar
weer. Het aantal faillissementen stijgt en de omzet neemt in de hele sector af.
Dat blijkt uit cijfers van http://Faillissementsdossier.nl en het CBS.

In de eerste acht maanden van dit jaar steeg het aantal faillissementen zowel
bij speciaalzaken als bij winkels die vazen, kasten, gordijnen en kussens naast
hun gewone assortiment verkopen. ,,Terwijl we in de detailhandel in het algemeen
een daling zien in die periode,   aldus Marcel van den Berg van
http://Faillissementsdossier.nl. ,,Er gingen in de eerste acht maanden van dit
jaar 115 bedrijven failliet. Dat is 35 procent meer dan in dezelfde periode
vorig jaar.

Slecht gaat het vooral met de winkels die Jan Modaal als klant hebben, stelt
Roos Rahimi, bestuurder van CNV Dienstenbond. ,,In het luxe segment, zeg maar in
de winkels waar je 8000 euro voor een bijzettafeltje betaalt, gaat het nog wel
goed. En de reuzen zoals Ikea doen het ook redelijk.

De omzet in de woningbranche daalt al langer. De woningtextielzaken lieten in
het tweede kwartaal van dit jaar een omzetdaling zien van 8 procent. Bij
meubelspeciaalzaken was dat 2 procent. De zogenoemde  gemengde zaken , die
woninginrichting erbij doen, is de daling zelfs 10 procent.

Oorzaken voor de malaise: de economische crisis, waardoor de consument de hand
op de knip houdt. Tel daarbij op dat webshoppen in opkomst is waarbij klanten in
de winkel kijken maar online kopen, stelt Rahimi. ,,Een andere oorzaak is dat
winkeliers bezuinigen op service. Als je slecht wordt geholpen in een winkel,
dan sta je snel weer buiten.

LOAD-DATE: September 16, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              32 of 147 DOCUMENTS



                              AD/Algemeen Dagblad

                           15 september 2012 zaterdag

Rutte, heerser in rechtse volkspartij

BYLINE: Frank Hendrickx

SECTION: Algemeen Dagblad - Nieuwsdienst; Blz. 6

LENGTH: 1572 woorden


De VVD is uitgegroeid tot meest formidabele kracht in de Nederlandse politiek.
Groter dan ooit, zelfverzekerder dan ooit. Mark Rutte blijft in het Torentje,
als enige leider in Europa die de crisis overleefde. Hij belichaamt de opmars
van een  no nonsense-partij , met ijzeren discipline geleid.  De VVD is nu dé
rechtse volkspartij.

Wiegel: Hij is onze grootste leider ooit

De beelden van de glorieuze verkiezingsavond van Mark Rutte zijn de wereld
overgegaan. Zijn priemende wijsvinger naar het euforische publiek. De stralende
tandpastalach. Het joviale handenschudden met bewonderende partijgenoten. De
opzwepende muziek van Coldplay. Er was geen vertaling nodig: Rutte triomfeert
met 41 zetels, de beste uitslag ooit voor de VVD.

Zijn leiderschap is bij de VVD nu onomstreden. Wiegel, Bolkestein, Rutte: dat is
de nieuwe liberale eregalerij. ,,Hij is de grootste VVD-leider ooit,   zegt zijn
vermaarde voorganger Wiegel zelfs. ,,Zonder twijfel. Uiteindelijk wordt dat maar
door één ding bepaald: de verkiezingsuitslag.  Bolkestein roemt Rutte als
uitzonderlijk politiek talent .

Zelfs in internationaal perspectief heeft Rutte een unieke prestatie geleverd.
Silvio Berlusconi, Nicolas Sarkozy, José Luis Zapatero en een achttal andere
Europese leiders gingen ten onder aan de eurocrisis, terwijl de Nederlandse
premier zelfs wist te groeien. Geen Diederik Samsom en geen Emile Roemer straks
in het Torentje. Er is maar één man die aanspraak kan maken op de draaistoel met
uitzicht op de Hofvijver: Mark Rutte.

Aantrekkelijk

Rutte zelf wil er allemaal niks van weten. ,,Ik ben erin geslaagd om er een paar
zeteltjes bovenop te doen,   zei Rutte staand voor een uitpuilende fractiekamer
met veertig vers verkozen VVD ers. ,,Ik vind dit geen doorbraak. Die vond plaats
onder Wiegel, die de VVD aantrekkelijk maakte voor nieuwe groepen kiezers.

Het eerbetoon is niet helemaal onbegrijpelijk. De huidige VVD is teruggekeerd
naar de wortels uit de jaren  70. Het retrogehalte was hoog tijdens de campagne.
De slogans op de posters, de ouderwetse aanvallen op de potverterende
socialisten. Zelfs het taalgebruik van Rutte stamt uit de tijd van Wiegel. De
jongeheer Wiegel  had het in zijn tijd ook al over  de hardwerkende Nederlander
en  de mensen in het land . Rutte recyclet die begrippen al jaren schaamteloos.

Wiegel vindt het prima. ,,Ik dacht:  Hè hè, ze hebben het eindelijk begrepen.
Onder mensen als Joris Voorhoeve en Hans Dijkstal was de partij zogenaamd
sociaal-liberaal geworden. Maar de mensen zitten helemaal niet te wachten op zo
n quasi-links verhaal. Rutte gebruikte tijdens deze campagne eenvoudige rechtse
praat. En soms moet je dan een beetje overdrijven, bijvoorbeeld met die teksten
over de socialisten. Dat begrijpen mensen best. Dat hoort bij een campagne.

De VVD heeft ook thema s overgenomen die Wiegel al introduceerde om nieuwe
kiezers te trekken. ,,Ik ging toen die nieuwe wijken in: Almere, Purmerend. Daar
woonden mensen die hun eigen autootje wilden, een veilige buurt, goede scholen
voor hun kinderen, niet te hoge belastingen. Heel basic. Dat waren werknemers,
arbeiders zogezegd, maar ze waren klaar om zich te ontworstelen van de PvdA. Die
mensen waren mijn speerpunt. De stratenmaker, de timmerman.

Bolwerken

De verkiezingsuitslag van deze week toont aan dat de VVD niet langer  de partij
van hebben en houwen  is, zoals concurrenten vroeger sneerden. In de
traditionele bolwerken als Laren en Wassenaar halen de liberalen nu absolute
meerderheden, maar het succes is veel breder. Op het rode noorden na, is bijna
de hele Nederlandse kaart blauw gekleurd. Zelfs het zuiden is bekeerd. Brabant
en Limburg zijn gevallen voor de VVD, een partij die daar nooit een voet aan de
grond kreeg.

Een van de architecten van de wederopstanding van de VVD is de huidige minister
van Veiligheid en Justitie, Ivo Opstelten. Hij trad in 2008 aan als
partijvoorzitter toen de liberalen er desolaat voorstonden. Opstelten deed toen
één belofte: ,,De VVD wordt weer een volkspartij met een dikke streep onder het
woord volks.

Opstelten zag deze campagne dat het is gelukt. ,,Dan kwam ik bijvoorbeeld mannen
in oranje hesjes tegen die met een kruiwagen ergens aan het werk waren. Die
zeiden dan:  Ja hoor, wij stemmen VVD.  Zo heb ik er altijd in gestaan: de VVD
is no-nonsense, met de voeten in de klei. Andere partijen moeten overal nog een
keer over nadenken. Wij doen gewoon. Onze verkiezingsslogan was  Niet
doorschuiven, maar aanpakken . We bedoelen natuurlijk -tegen een AD-man kan ik
dat wel zeggen -  niet lullen, maar poetsen .

Opstelten legt alle eer van de  historische overwinning  bij Rutte (,,Het zijn
altijd de voormannen die het moeten doen ) maar het is bij de VVD een publiek
geheim dat de ex-burgemeester van Rotterdam een cruciale rol heeft gespeeld.
Toen hij in 2008 aantrad als voorzitter was er gemor over Rutte, die juist té
intellectueel zou zijn met onpraktische, academische bespiegelingen over de
vrijheid van meningsuiting.

Opstelten drukte de discussies over Rutte meteen de kop in: er mocht in de VVD
over alles worden gesproken, maar niet meer over de positie van de partijleider.
Opstelten benadrukte ook het belang van een  permanente campagne . Elke dag is
een kans de boodschap van de VVD te verkopen.

De permanente campagne wordt tot de dag van vandaag met een ijzeren discipline
uitgevoerd. De stokpaardjes van de liberalen komen eindeloos terug in de media.
Net zolang tot iedere kiezer het kan dromen: de VVD is de partij van
spaarzaamheid, een kleine overheid, veiligheid, een streng immigratiebeleid,
meer wegen en harder rijden.

Rutte zelf gaat daarin voorop. Iedere persconferentie na de ministerraad geeft
hij aan waarom de maatregelen uit die week precies passen in het VVD-verhaal.
Zijn medewerker Annelies Pleyte pendelt tussen het Torentje en de Tweede
Kamerfractie om af te dwingen dat iedereen telkens hetzelfde verhaal vertelt.

Strakke hand

Rutte stond vroeger bekend als een man die snel was afgeleid, maar nu eist hij
van zichzelf en anderen discipline. Hij vertelt graag over VVD-oprichter Pieter
Oud, die de partij eveneens met strakke hand aanstuurde. VVD ers klaagden
destijds dat ze alleen maar  ja en amen  mochten zeggen. Rutte kan nog altijd
gniffelen om Ouds antwoord: ,,Zeg maar gewoon  ja . Dat  amen  houdt alleen maar
op.

In de Tweede Kamer heeft Ruttes vertrouweling Stef Blok de wind eronder.
Kamerleden krijgen lijstjes met antwoorden die ze moeten geven als ze vragen
krijgen over een onderwerp. Iedereen zegt hetzelfde en bij interne fricties
wordt er hard ingegrepen. Toen ex-partijleider Ed Nijpels vorig jaar in het AD
kritiek uitte op de angstige cultuur bij de VVD, stuurde de partijtop mailtjes
naar lokale afdelingen. Daar stonden instructies in hoe de liberalen in de pers
moesten reageren op de kritiek van Nijpels.

Bijna iedereen accepteert vooralsnog de strakke aansturing, maar sluimerende
onvrede is er wel. Het gaat in de fractie nu zelfs over  het aantal gummetjes en
potloodjes , meent een insider. Toen ex-PVV ers klaagden over de geringe inbreng
die ze als relatief onbekende Kamerleden hadden bij de partij van Geert Wilders,
leidde dat bij één liberaal tot gegniffel. ,,Ze moesten eens een kijkje komen
nemen bij de VVD.

De aanpak werkt. De Limburgse CDA-coryfee René van der Linden kijkt met
leedwezen toe hoe zijn eigen partij, die ooit bekend stond als  een
machtsmachine , volledig is weggespeeld. In Brabant en Limburg is de VVD nu het
grootste. De voormalig Eerste Kamervoorzitter kan het niet eens onterecht
vinden. Zijn eigen partij heeft weinig discipline en is inhoudelijk diffuus.
,,De VVD heeft gedaan wat het CDA had moeten doen,   zegt hij.

Ooit verenigde het CDA alle lagen van de samenleving, van de arbeider tot de
fabrieksbaas. De partij zat via het verenigingsleven en het vrijwilligerswerk in
de haarvaten van de samenleving. Daardoor leek het CDA altijd een betere antenne
te hebben voor maatschappelijke onvrede dan andere partijen, maar nu lijkt de
VVD over die instincten te beschikken.

Van der Linden: ,,De VVD heeft zich veel duidelijker geprofileerd op onderwerpen
die mensen raken, zoals veiligheid en immigratie. De VVD heeft zich meer
ontwikkeld tot volkspartij dan het CDA. Ze hebben nu ook veel meer Brabantse en
Limburgse kandidaten op de lijst. Het CDA heeft Raymond Knops uit Limburg en één
mevrouw uit Brabant. Dan wordt het een mission impossible.

Gareel

Het CDA is volgens Van der Linden een te Haagse partij geworden die ver af staat
van de reële problemen van  de hardwerkende Nederlander . Zoals Opstelten de VVD
weer in het gareel kreeg, zo heeft het CDA ook behoefte aan mensen met  ervaring
en gezag . ,,We kunnen niet zomaar laten passeren wat er deze campagne is
gebeurd.

Hans Wiegel gelooft niet dat de hoogtijdagen van het CDA ooit nog terugkomen.
Als de voormalige VVD-leider naar het huidige politieke landschap kijkt, kan hij
maar tot één conclusie komen: ,,Fan-tas-tisch!  Zowel het CDA als de PVV heeft
zware klappen opgelopen. Verder is er op rechts geen concurrentie. ,,We gaan nog
wel meer zetels halen,   zegt Wiegel. ,,De VVD is nu dé rechtse volkspartij, een
beetje te vergelijken met de Conservatieven in Engeland.

Opstelten is al net zo optimistisch: ,,We hebben met 41 zetels een historische
overwinning geboekt, maar ik denk dat er nog wel meer mogelijk is.

opstelten: met de voeten in de klei

bolkestein: Groot politiek talent

Goedlachse liberaal belichaamt wederopstanding VVD

LOAD-DATE: September 14, 2012

LANGUAGE: DUTCH; NEDERLANDS

GRAPHIC: Hans Wiegel | Frits Bolkestein | Ivo Opstelten | Glamourboy Mark Rutte
met onverwoestbare tandpastaglimlach op campagne. Na de verkiezingswinst van
woensdag is zijn leiderschap bij de VVD onomstreden. | Foto s ANP |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              33 of 147 DOCUMENTS



                              AD/Algemeen Dagblad

                           14 september 2012 vrijdag

Politieke junkies

BYLINE: JOEKE BERG

SECTION: Algemeen Dagblad - Media; Blz. 29

LENGTH: 397 woorden


Wat zagen we níet? Om met Johan Cruijff te spreken: Je gaat het pas zien als je
het doorhebt. Met die wijsheid in hun achterzak ontrafelen drie politieke
junkies vanavond hoe de heren en dames politici de afgelopen weken hun politieke
spelletje speelden.

De grootste kunst van het politieke ambt is spinnen: elke gelegenheid aangrijpen
om jezelf en je boodschap zo positief mogelijk neer te zetten en tegelijk je
tegenstander af te troeven. Politici zijn daar tegenwoordig zo bedreven in, dat
de kijker het soms niet eens meer doorheeft. In het VARA-programma Politieke
Junkies laten kenners zien wat er achter de woorden én daden van de
campagnevoerende politici schuilgaat.

,,Er is in de verkiezingscampagne weer heel wat afgespind en ook in de
formatieperiode zullen politici de uitslag op allerlei manieren in hun voordeel
weten te draaien,   zegt Pieter Hilhorst, die het programma samen met
communicatiestrateeg Martijn de Greve presenteert. ,,De politieke junkies laten
zien wat ons waarschijnlijk niet is opgevallen. Zij ontspinnen de spins.

,,Wanneer heeft Geert Wilders het bijvoorbeeld voor het laatst over Henk en
Ingrid gehad? En waarom is dat?   Als een van de belangrijkste momenten in de
verkiezingscampagne noemt Hilhorst de terugkerende sneer  nu doet u het weer
van Diederik Samsom naar Mark Rutte. ,,We hebben allemaal gezien hoe Samsom dat
aanpakte, maar hoe Rutte daarop reageerde is de meesten ontgaan.

In de laatste aflevering van de tweedelige reeks treden vanavond politieke
junkies Nynke de Zoeten (politiek verslaggever NOS), Margriet van der Linden
(hoofdredacteur Opzij) en Jan Kuitenbrouwer (journalist en schrijver) aan.
Oud-minister Pieter Winsemius beoordeelt wie van hen het politieke spelletje het
best doorziet.

Het is de makers er niet om te doen de kijker politiek op te voeden. ,,Dat gaat
veel te ver. We willen de kijker deelgenoot maken van het plezier dat wij
beleven aan het politieke spel.

Hilhorst wil het nog maar een keer benadrukken: ,,In de politiek zijn woorden
nooit zomaar woorden. Als je wilt weten wat een politicus nou écht zegt, moet je
verder kijken en luisteren. Onze kenners ontcijferen hoe het spel wordt
gespeeld. En waarschijnlijk kijk je na het zien van Politieke Junkies nooit meer
hetzelfde naar de politiek.

n Politieke Junkies, 20.50 uur, Nederland 2

Wilders  Henk en Ingrid en Samsoms  nu doet u het weer  ontleed

LOAD-DATE: September 13, 2012

LANGUAGE: DUTCH; NEDERLANDS

GRAPHIC: Pieter Hilhorst en Martijn de Greve. Foto Lilian van Rooij |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              34 of 147 DOCUMENTS



                              AD/Algemeen Dagblad

                           12 september 2012 woensdag

Een leider moet soms ook twijfelen

BYLINE: Vincent Bijlo en Frank Hendrickx

SECTION: Algemeen Dagblad - Nieuwsdienst; Blz. 10

LENGTH: 1026 woorden


Hij is de man die uit het niets kwam. Drie weken geleden stond Diederik Samsom
nog op grote achterstand, nu lonkt het Torentje. Tegenstander VVD waarschuwt
voor  risicovolle experimenten  met een politicus zonder veel bestuurlijke
ervaring. Links Nederland heeft juist alle hoop op hem gevestigd. Samsom is er
klaar voor. ,,Ik ga voorop als leider.

diederik samsom

De stropdas is af. Verder blijft Diederik Samsom in het zaaltje van een Utrechts
restaurant even gedisciplineerd als tijdens de gehele campagne. De handen
wrijven af en toe over tafel, bij vervelende vragen sluit de kernfysicus zijn
ogen, soms slaat hij zijn benen over elkaar. Verder: volledige controle.

Het gesprek wordt met de iPhone opgenomen en duurt exact een uur. De
hyperenergieke activist en wereldverbeteraar is veranderd in een koelbloedige
politicus.

Maar er moet niet  té mystiek  gedaan worden over die transformatie, vindt
Samsom zelf. ,,Ik heb me gewoon goed voorbereid. Dat vind ik een kwestie van
professioneel werken.

U kunt straks zomaar premier zijn. Maar wat heeft u voor bestuurlijke ervaring?

,,Niet zo veel  Maar ik geloof niet dat mensen op straat zijn daar mee bezig
zijn. Die willen weten of ze straks hun baan nog hebben, of ze de zorgpremie
kunnen betalen, of er een oplossing komt voor de eurocrisis. Die willen plannen
om dit land beter te maken. En ik heb de idealen, de overtuigingskracht en de
energie om dat te doen.

Maar wat voor type leider bent u? Bij Greenpeace nam u als leider veel risico s
door ook bij te harde wind de zee op te gaan.

,,Dat was een keer voor de kust in Normandië. Het was een actie tegen nucleaire
lozingen. We hadden nog maar één kans om het te doen en uiteindelijk besloot ik
de gok te nemen. Maar ik ging wel zélf mee én het is goed gegaan. Je kunt eruit
opmaken dat ik voorop ga als leider. Daar horen soms risico s bij.

Uw politieke leiderschap was voor het eerst zichtbaar bij de totstandkoming van
het Kunduz-akkoord. U kwam toen weifelend over.

,,Het is maar goed dat een leider soms twijfelt. Het zou vreemd zijn als ik
altijd overtuigd was van mijn eigen gelijk. Maar uiteindelijk heb ik toen de
juiste beslissing genomen door niet mee te doen. Het begrotingsakkoord was niet
goed.

Er is niet één voorbereidingsschool voor het premierschap. Dat zie je bij de
eurocrisis. Niemand heeft dat ooit bij de hand gehad, niemand weet precies welke
gevolgen iedere stap heeft. We rijden in een geblindeerde auto langs de rand van
de afgrond zonder te weten welke contouren het ravijn heeft.

Iemand moet bereid zijn om het stuur in handen te nemen. De Nederlandse regering
heeft de afgelopen twee jaar risicomijdend gedrag vertoont en daardoor de crisis
verdiept. We hebben soldaat na soldaat naar het slagveld gestuurd en keer op
keer verloren. Rutte stapt nu weer in de populistische valkuil door te beloven
dat er geen cent naar Griekenland gaat. Met zo n aanpak blijven we om de zoveel
maanden dezelfde krantenkoppen zien: Euro in crisis.

Rutte vertoont het tegenovergestelde van moed: wantrouwen. Hij zegt steeds dat
ze in Zuid-Europa in hun bureaustoelen terugzakken zodra hij zijn hand uitsteekt
om iets te doen. Dat is een vijandsbeeld. Noord tegen Zuid, Zuid tegen Noord. Zo
los je die crisis niet op.

U heeft de afgelopen twee jaar naar eigen zeggen  alles gelezen wat los en vast
zit  over de eurocrisis. Bereidde u zich toen al voor op het partijleiderschap?

,,Ik wilde gewoon beter worden dan de dag ervoor. Bovendien vind ik het de taak
van een volksvertegenwoordiger om belangrijke onderwerpen, zoals de eurocrisis,
nauwgezet te volgen. Er zat geen directe strategie achter. Ik ben wel ambitieus.
Dat klopt. Het streven om fractievoorzitter te worden heb ik nooit begraven, ook
niet nadat een eerste poging in 2006 mislukte.

U geeft steeds aan dat uw kinderen uw politieke inspiratiebron zijn, maar u had
toch al eerder die aspiraties?

,,Ja, maar de drijfveer om via de politiek de wereld te verbeteren, heeft zich
peilloos verdiept sinds ik kinderen heb. Als zo n kind in de wieg ligt, voel je
een nog grotere verantwoordelijkheid. Er is wel eens voorgesteld om alleen
kinderen op de publieke tribune van de Tweede Kamer toe te laten. Politici
zouden dan een andere taal gebruiken, een andere verantwoordelijkheid voelen. Ik
geloof daar echt in. Kinderen inspireren.

Maar hoe succesvoller u bent in de politiek, hoe minder u uw eigen kinderen
ziet.

,,Dat is de paradox van iedere hardwerkende Nederlander. Die worsteling maken we
allemaal mee. Mijn moeder zei ooit:  Jouw vader was er vroeger nooit. Nu ben jij
er ook nooit, maar jij voelt je in ieder geval schuldig . Eén ding beschouw ik
als een absolute plicht: hoe laat ik ook thuis kom, ík ben om half zeven wakker
voor de kinderen. Dat maak ik ook waar.

Is het niet raar om uw kinderen in te zetten tijdens de campagne, terwijl uw
directe rivaal, Mark Rutte, kinderloos is.

,,Rutte haalt zijn inspiratie misschien uit iets anders. Dat kan net zo
waardevol zijn.

Uw nummer twee, Jetta Klijnsma heeft gezegd: ,,Het belangrijkste is dat er geen
tweede kabinet Rutte komt.

,,Er komt geen tweede kabinet Rutte als de PvdA de grootste wordt. Ik ga voor de
verkiezingen niet aan dat hele formatiespel meedoen. Maar het tegenhouden van
een tweede kabinet Rutte is geen doel op zich, geen ideaal. Het is een
instrument om er voor te zorgen dat we een land krijgen waarbij het kompas op
socialer en sterker staat. Het rechtse kabinet heeft de verschillen tussen
mensen alleen maar groter gemaakt. Nederland snakt volgens mij naar
verbondenheid en optimisme. Ook wij kunnen niemand helpen om een ladder op te
klimmen. Dat zal iedereen echt zelf moeten doen. Maar we moeten wel zorgen dat
de sporten van die ladder heel zijn. Anders vallen te veel mensen naar beneden.

Premier Rutte vindt de PvdA juist een gevaar voor Nederland.

,,Ik heb als student heel lang in een kroeg gewerkt. Eén ding heb ik geleerd:
die kroeg loopt nooit vol als je alleen maar tegen klanten blijft zeggen dat het
café twee deuren verderop een heel slecht café is. Niemand wordt aantrekkelijker
door een ander af te branden. Dat geldt ook voor politieke partijen.

pvda er samsom is klaar voor het Torentje

LOAD-DATE: September 11, 2012

LANGUAGE: DUTCH; NEDERLANDS

GRAPHIC: Diederik Samsom:  Ik heb de idealen, de overtuigingskracht en de
energie.  Foto Jacqueline de Haas |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              35 of 147 DOCUMENTS



                              AD/Algemeen Dagblad

                           10 september 2012 maandag

Romney op campagne

SECTION: Algemeen Dagblad - Nieuwsbudget; Blz. 15

LENGTH: 42 woorden


Mitt Romney zet alles in voor zijn campagne om president van de Verenigde Staten
te worden. De republikein zet zijn handtekening op een auto voor de start van de
NASCAR Sprint Cup Series in Richmond. NASCAR is populair bij  de gewone man .

FOTO VAN DE DAG

LOAD-DATE: September 9, 2012

LANGUAGE: DUTCH; NEDERLANDS

GRAPHIC: FOTO AP |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              36 of 147 DOCUMENTS



                              AD/Algemeen Dagblad

                           8 september 2012 zaterdag

De PvdA zou gevaarlijker zijn dan al-Qaeda

SECTION: Algemeen Dagblad - Nieuwsdienst; Blz. 9

LENGTH: 166 woorden


Ik kreeg van Sharia4Belgium het advies om niet te stemmen, omdat er maar één
leider is. Maar wat is Zijn standpunt over de hypotheekrenteaftrek? Legt Hij de
rekening van de crisis ook keihard neer bij de gezinnen? Ze nodigen Hem nooit
uit, omdat hij niet voorkomt in de peilingen. Toen dacht ik:  dan stem ik PvdA .
Maar nu hoor ik dat die gevaarlijker is dan al-Qaeda. Dan kan ik dus toch beter
op al-Qaeda stemmen, hoewel de leider dood is. Al- Qaeda zal waarschijnlijk net
als de LPF uit elkaar vallen.

Dan toch maar PVV? Als alle nieuwe Nederlanders PVV stemmen, dan moet Geert wel
voor onze belangen opkomen omdat wij hem aan zoveel stemmen hebben geholpen.

PVV, de partij voor de keihard werkende nieuwe Nederlanders. Henk en Ingrid
worden Mohammed en Aisha.

PVV is oké, Europees geld gebruiken om van je alcoholverslaving af te komen. Kan
het moslimvriendelijker? De Partij Van de Verzoening. Knuffelen met Geert in het
theehuis, je ziet aan hem dat hij dat eigenlijk heel graag wil.

vincent@ad.nl

LOAD-DATE: September 7, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              37 of 147 DOCUMENTS



                              AD/Algemeen Dagblad

                            7 september 2012 vrijdag

Uitzondering

SECTION: Algemeen Dagblad - Service; Blz. 20

LENGTH: 88 woorden


Pensioen politici nauwelijks aangetast (AD 5-9). Nog steeds moet de gewone
burger er aan geloven en mag hij alle lasten dragen. Maar onze politici hebben
weer een uitzonderingspostitie. Door voor henzelf nog de eindloonregeling toe te
passen, iets wat voor de gewone burger niet meer geldt, hebben zij geen last van
dalende pensioenen. Zij maken immers zelf de regels waardoor ze ongeschonden de
crisis doorkomen. En alles wordt gegarandeerd door diverse overheidsinstanties.
Van wie is dat geld ook al weer?

Martien Spruit, Vlist.

LOAD-DATE: September 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              38 of 147 DOCUMENTS



                              AD/Algemeen Dagblad

                           5 september 2012 woensdag

Rebel? Ik ben juist heel erg gewoon

BYLINE: Annemart van Rhee

SECTION: Algemeen Dagblad - Showbuzz; Blz. 24

LENGTH: 614 woorden


Eddy Zoëy (45) is geen rebel. Hij is veel burgerlijker dan iedereen denkt, zegt
hij. Zo heeft hij net een exacte kopie laten maken van zijn op Ibiza gestolen
trouwring. En daarom past de familieshow The price is right ook zo goed bij hem.
Van de lage kijkcijfers heeft hij nog geen seconde wakker gelegen.

Dwarsligger Eddy Zoëy geniet van familieshow bij SBS6

De transformatie is opmerkelijk. Hij trapte eerst bij BNN tegen heilige huisjes,
presenteerde bij RTL het politiek incorrecte datingprogramma Take me out en
overrompelde vervolgens nietsvermoedende bruidsparen in The weddingcrasher.

Nu staat Eddy Zoeÿ aan het roer bij de gereanimeerde familieshow eerder op de
buis als Prijzenslag en en Prijs je rijk - The price is right. Daarin moeten
kandidaten het aankoopbedrag raden van huishoudelijke artikelen als een
scheerapparaat of een zak wokkels. Zoeÿ leidt die dans met verve. Ook al is het
de vierde achtereenvolgende aflevering die wordt opgenomen en het hysterische
jaren 70-interieur van de studio, compleet met retrorad, hem bijna tot waanzin
moet drijven. Hij moedigt Jan uit Zutphen aan, flirt met de Prijzenmeisjes.

Hoe komt beroepsdwarsligger Zoëy terecht bij SBS6 dat volgens directeur
Georgette Schlick oer-Hollands moet zijn met presentatoren die dichtbij de
gewone man staan? ,,Ik ben gevraagd. En dat gebeurde precies op het juiste
moment: RTL liet me weten dat ik niet verder zou gaan bij Expeditie Robinson uit
financiële overwegingen. Dan weet ik al hoe laat het is: bij alle volgende
besluiten speelt geld boven kwaliteit een rol. Ik kan me voorstellen dat
Luxemburg heeft gezegd: RTL4 is het vlaggenschip, RTL5 en 7 moeten op de schop.
Bezuinigen dus. Daar komt bij dat ik toch al niet veel van mezelf kwijt kon in
het strakke format Robinson. En dat ik behalve The price is right nog een ander
programma ga maken voor SBS. Ik kan daar nog niks over vertellen.

,,Ik zie mezelf ook niet als een rebel. Maar als een tv-maker die prima past bij
het grote publiek. Want eigenlijk ben ik heel erg gewoon: getrouwd, twee
kinderen, een meisje en een jongen, schoenmaat 43 en kalend na mijn 40ste. Ik ga
op vakantie naar Ibiza en zelfs dat is tegenwoordig erg doorsnee. En met mijn
kinderen ga ik het liefst naar een dierentuin, het park of ik hang wat rond op
een dagcamping. Nu kan ik even weinig tijd voor ze vrijmaken vanwege drukke
draaischema s, maar over twee weken breng ik meer tijd met ze door dan iemand
met een kantoorbaan zijn familie ziet. Ik durf te onderkennen dat ik meer gemeen
heb met de meeste mensen dan dat ik van ze verschil en dat ik me thuis voel
binnen grote groepen,   aldus Zoëy die meldt dat hij behoorlijk burgerlijk - net
een exacte kopie heeft laten maken van zijn op Ibiza gestolen trouwring.

The Price is right is een week onderweg en maandagavond keken er 260.000
belangstellenden. Een aantal dat hoger kan voor het dagelijkse spel, vindt SBS:
Het is duidelijk dat het programma nog beter gevonden moet worden, maar daar
gingen wij al vanuit, de licht stijgende lijn is bemoedigend.  Voelt Zoëy druk
om de met zichzelf worstelende zender er bovenop te helpen? ,,Geen enkele. Ik
ben geen directeur, geen zenderbaas of leider. En ik ben nooit met cijfers
bezig. Media doen dat, de gewone man interesseert dat niet. Net zo min als Mien
uit Assen zich druk maakt welke omroep wat uitzendt. Zij kijkt alleen: vind ik
dit leuk? Ik heb geen seconde wakker gelegen omdat ik me zorgen maakte om
kijkcijfers.

Zoëy neemt in totaal 80 afleveringen op. Daarna bekijkt SBS of zijn
spelprogramma het juiste antwoord is op de tv-dip die de zender al enige tijd in
de vooravond beleefde.

Ik zie mezelf als een tv-maker die past bij het grote publiek

LOAD-DATE: September 4, 2012

LANGUAGE: DUTCH; NEDERLANDS

GRAPHIC: Zoëy met mede-presentator Gaston Starreveld. Foto anp | Zoëy:  Ik ben
gevraagd door SBS. En dat gebeurde precies op het juiste moment.  Foto United
Photos / Freek van den Bergh |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              39 of 147 DOCUMENTS



                              AD/Algemeen Dagblad

                           5 september 2012 woensdag

Schrap de aftrek, red de huizenmarkt

BYLINE: Bart van Zoelen

SECTION: Algemeen Dagblad - Nieuwsdienst; Blz. 10

LENGTH: 1393 woorden


Tornen aan de hypotheekrenteaftrek, het H-woord, was decennialang het grootste
taboe van het Binnenhof. Maar nu de woningmarkt hopeloos is vastgelopen,
schrikken steeds minder partijen, belangengroepen én kiezers ervoor terug.

De Schuldenberg van hypotheken is misschien wel ons grootste probleem

En toen bleef het stil. Dat leuke appartementje in de snel hip geworden Indische
buurt in Amsterdam staat nu drie weken op Funda en geen koper die zich meldt. De
foto s van het balkon zijn zonovergoten, de welbekende Dappermarkt ligt op
loopafstand en aan de vraagprijs kan het toch niet liggen. Die is met
maandlasten van zo n 700 euro per maand prima op te hoesten. De WOZ-waarde was
nog maar twee jaar geleden 20.000 euro hoger.

En dan te bedenken dat de huizenkopers zich nog maar een paar jaar geleden
zouden verdringen om hier een kijkje te nemen. In een door de makelaar
vastgesteld half uurtje lieten ze zich door zo n flatje jagen, om vervolgens
binnen een paar dagen een bod uit te brengen. De hoogste bieder kreeg het, als
die tenminste zo vriendelijk was om flink over de vraagprijs heen te gaan.

Maar wie durft nu nog een huis te kopen? Het aantal transacties is vergeleken
met voor de crisis bijna gehalveerd. Het aantal huizen dat te koop staat, is
fors gestegen. In dezelfde tijd zijn de prijzen al meer dan 12 procent gedaald.
Het aantal huiseigenaren dat aan de verkoop van zijn huidige woning een
restschuld overhoudt, is opgelopen tot 700.000, heeft hoogleraar woningmarkt
Johan Conijn vastgesteld. Hun woning staat  onder water  en brengt minder op dan
ze ervoor betaald hebben, wat het onaantrekkelijk maakt om te verhuizen.
Iedereen blijft zitten waar hij zit en verroert zich niet.

De woningmarkt zit vast, muurvast. De gevolgen grijpen diep in het leven van
heel gewone Nederlanders in, zegt directeur Rob Mulder van de Vereniging Eigen
Huis, de belangenvereniging voor huizenbezitters. ,,Je ziet het aan jongeren die
langer bij hun ouders blijven wonen, gezinnen die meer kinderen dan slaapkamers
hebben. Tegelijk zijn er ouderen die in een te groot huis blijven wonen.

En intussen raakt ook de arbeidsmarkt verstoord, merkt hij op. Wie elders een
betere baan kan krijgen, laat dat wel uit zijn hoofd als het een verhuizing met
zich meebrengt.

De vastzittende woningmarkt is dan ook een belangrijk verkiezingsthema. En zoals
altijd valt dan het H-woord. Maar anders dan bij eerdere verkiezingen mag het
beestje nu gewoon bij de naam worden genoemd. Tornen aan de hypotheekrenteaftrek
is geen taboe meer, sinds VVD, CDA, D66, GroenLinks en ChristenUnie dit voorjaar
in het Kunduz-akkoord besloten om de belastingaftrek voor nieuwe huizenkopers te
beperken tot de rente die ze zouden betalen als ze de hypotheek netjes in dertig
jaar aflossen.

Maar daarmee ontstond meteen een nieuw twistpunt. Want de woningmarkt is nog
steeds niet in beweging gekomen. Dat komt volgens de linkse partijen doordat de
bestaande hypotheken bij het Kunduz-akkoord buiten schot zijn gelaten. Het
gevolg is dat deze huizen te duur zijn geworden voor starters die niet meer zo n
hoge hypotheek kunnen krijgen.

SP, PvdA, GroenLinks, ChristenUnie en D66 zien in deze verkiezingen daarom een
historische kans om korte metten te maken met de  villasubsidie , die de
huizenprijzen opdrijft en voor bijna de helft terechtkomt bij de 20 procent die
het meest verdient. Deze partijen hebben allemaal hun eigen manier bedacht om de
hypotheekrenteaftrek langzaam maar zeker af te schaffen.

De rechtse partijen waken intussen over de hypotheekrenteaftrek als een leeuwin
over haar jong. Volgens CDA, VVD en PVV is de hypotheekrenteaftrek niet de
boosdoener. Integendeel, de woningmarkt is nu eerst gebaat bij rust, vinden zij.
Ook benadrukken ze de prijsdalingen, die volgens het CPB het gevolg zullen zijn
van het verdwijnen van het fiscale voordeel. De huizenprijzen zullen dalen, met
maar liefst 5 procent. Dan valt de woningmarkt helemaal stil, zeggen CDA, VVD en
PVV.

Maar Conijn en Mulder denken dat het zo n vaart niet zal lopen. De
huizenbezitter is nu allereerst gebaat bij duidelijkheid, denkt Conijn, die
bijzonder hoogleraar is aan de Universiteit van Amsterdam. Die weet dan waar hij
aan toe is en kan zijn bestedingspatroon daar op aanpassen. ,,Het is geen
wondermiddel, maar hoe eerder er duidelijkheid komt over de toekomst van de
hypotheekrenteaftrek, des te beter.

Mulder voegt daar aan toe dat de rechtse partijen zich ook wel rijk rekenen. PVV
en VVD wijzen er trots op dat de huizenprijzen in de doorrekening van hun
verkiezingsprogramma s door het CPB met enkele procenten stijgen. Maar Mulder -
van de Vereniging Eigen Huis, dus uit onverdachte hoek - merkt op dat aan die
prijsstijging eerst een veel grotere prijsdaling voorafgaat. ,,Van die 2 procent
stijging van de VVD moet je eerst de daling aftrekken die het gevolg is van het
Kunduz-akkoord. Volgens De Nederlandsche Bank kan die daling oplopen tot 9
procent! En daar heeft de VVD ook gewoon aan meegedaan.

Dus ook de VVD en de PVV helpen de huizenbezitter niet, volgens de Vereniging
Eigen Huis. ,,Ja, van de regen in de drup,   zegt Mulder. ,,Eerst krijgt de
huizenbezitter een soort genadeklap en daarna krijgt hij van de VVD een doekje
voor het bloeden.

Als er niets verandert, zal de stilstand blijven. ,,Dan blijven we zitten met
een woningmarkt waar geen beweging in zit,   zegt Conijn. ,,Het gevolg is dat de
huizenbezitter geconfronteerd wordt met grotere prijsdalingen dan nodig is.

En dan zijn er ook nog de risico s voor de Nederlandse economie, zegt Conijn.
Doordat het fiscaal aantrekkelijk is om schulden te maken, heeft zich een
schuldenberg  opgebouwd, die veel groter is dan het spaargeld dat ertegenover
staat. ,,De banken hebben meer hypotheken om de nek dan ze zich kunnen
veroorloven,   zegt Conijn. Ook dat maakt dat huizenkopers moeite hebben om een
hypotheek te krijgen. ,,Die schuldenberg is misschien wel het grootste probleem.
Daarom moeten we meer gaan aflossen.

Maar Conijn en Mulder zijn ook optimistisch. Uit peilingen blijkt dat een
meerderheid van de kiezers vindt dat de hypotheekrenteaftrek aangepakt moet
worden. Conijn en Mulder houden zich vast aan het akkoord dat verschillende
belangengroepen dit voorjaar sloten. Als vertegenwoordiger van de
huizenbezitters kwam de Vereniging Eigen Huis samen met de belangenbehartigers
van de huurders, de woningcorporaties en de makelaars tot een uniek voorstel aan
de politiek. Verschillende partijen ter linkerzijde noemen dit woonakkoord,
Wonen 4.0, het uitgangspunt bij de vorming van een nieuw kabinet.

Met Wonen 4.0 willen ze de hypotheekrenteaftrek in dertig jaar geleidelijk
afbouwen, zolang dit maar gecompenseerd wordt door lagere inkomstenbelasting en
een woontoeslag voor kopers en huurders die het niet kunnen betalen. Onder
diezelfde voorwaarde mogen ook de huren omhoog.

Want ook op de huurmarkt is veel mis. De markt is verstoord door de vele
woningcorporaties die een relatief lage huur vragen. ,,Het middensegment
ontbreekt in de huurmarkt,  zegt Conijn. ,,Mensen zouden best willen huren, maar
kunnen geen geschikte woning vinden.

Het kabinet-Rutte wilde regelen dat hoge inkomens die in een sociale huurwoning
zijn blijven wonen een hogere huur moeten betalen, maar dat is volgens Conijn
slechts symptoombestrijding. Zijn advies: regel het tegelijk met de
veranderingen op de koopmarkt.

Het akkoord Wonen 4.0 kan bovendien een belangrijke prikkel zijn voor de
kwakkelende economie, zegt Mulder. Als de woningmarkt weer in beweging komt, is
dat ook een zegen voor de bouw, de verhuisbedrijven, de woonboulevards en nog
veel meer. De inkomsten komen ten goede aan Nederlandse bedrijven, terwijl
andere ingrepen om de economie aan te zwengelen veel overheidsgeld kosten en
gemakkelijk weglekken naar het buitenland. ,,En dat in een tijd dat de overheid
moet bezuinigen.

Net als Conijn rekent hij er daarom op dat de volgende coalitie het aanbod van
Wonen 4.0 met beide handen zal aangrijpen. Ook VVD en CDA zullen tornen aan de
hypotheekrenteaftrek voor bestaande hypotheken, verwachten ze. ,,Ik denk dat het
niet anders kan,   zegt Mulder. ,,We kunnen het ons niet veroorloven om de
woningmarkt links te laten liggen,   zegt Conijn. ,,Of rechts.

Rob Mulder, Vereniging Eigen Huis

Jongeren blijven langer bij hun ouders wonen

Hoogleraar Johan Conijn

We kunnen de woningmarkt niet links

laten liggen

LOAD-DATE: September 4, 2012

LANGUAGE: DUTCH; NEDERLANDS

GRAPHIC: Kijken, kijken, maar niet kopen. De Nederlandse huizenmarkt zit op
slot. Meer en meer dringt bij politici, belangengroeperingen én kiezers het
besef door dat de hypotheekrenteaftrek moet worden aangepakt wil de woningmarkt
zich normaliseren. foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              40 of 147 DOCUMENTS



                              AD/Algemeen Dagblad

                           5 september 2012 woensdag

Veilig pensioen van politici wordt aangepakt

SECTION: Algemeen Dagblad - Nieuwsdienst; Blz. 1

LENGTH: 111 woorden


maarten van wijk

den haag Terwijl miljoenen Nederlanders vrezen voor een forse verlaging van hun
pensioen, kunnen de pensioenen van politici wettelijk gezien niet dalen. Aan die
ongelijkheid wil minister Spies (Binnenlandse Zaken) nu een einde maken.

In tegenstelling tot gewone burgers krijgen politici hun pensioen niet uit een
pensioenfonds, maar rechtstreeks van de overheid. Onder meer ministers,
Tweede-Kamerleden en wethouders hebben daardoor geen last van de financiële
problemen van de fondsen.

Spies wil nu dat de pensioenen van politici toch omlaag gaan met de rest van
Nederland. Bijvoorbeeld zoals bij het ABP, waar een verlaging dreigt van 10
procent. >> P5

LOAD-DATE: September 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              41 of 147 DOCUMENTS



                              AD/Algemeen Dagblad

                           1 september 2012 zaterdag

Kiezen we Roemer of Rutte?

SECTION: Algemeen Dagblad - Weekeinde; Blz. 21

LENGTH: 335 woorden


Goed leven hoeft niet duur te zijn dankzij de tips van Marieke Henselmans.

Ik bied beiden twee tips aan, waarmee miljarden bespaard kunnen worden. De
eerste betreft de hypotheekrenteaftrek, ooit bedacht om het woningbezit te
stimuleren, maar veranderd in een leen- en banksubsidie. Niks mis met subsidie,
als die maar terechtkomt waar het echt nodig is. Banken en miljonairs horen
volgens mij niet tot de doelgroep. Maar de miljonair wordt rijk beloond met
leensubsidie. Hoe meer hij leent en hoe meer hij verdient, des te meer hij
krijgt. Dus ook degene die een villa met zwembad contant zou kunnen aftikken,
laat zijn geld op de bank staan om maximaal van de leensubsidie te profiteren.
En van deze kunstmatig hoge rentebetalingen profiteert de bank.

In mijn bespaarprogramma houdt iedereen tot twee keer modaal de aftrek. Met meer
dan een halve ton inkomen begint de aftrek te krimpen tot nul bij een inkomen
boven de ton. Helaas deelt geen enkele partij dit standpunt. De VVD en PVV staan
pal voor de miljonair en willen de aftrek onveranderd laten. Andere partijen
willen de leensubsidie wel op één of andere manier beperken, maar zelfs de SP
gunt de miljonair nog aftrek over een koopsom tot 350.000 euro. Die
hypotheekrenteaftrek kost ons inmiddels jaarlijks ruim elf miljard euro, en dat
bedrag groeit.

Dan die  rug van Rutte , het duizendje beloofd aan  alle hardwerkende
Nederlanders , ook de rijke. Het is een kromme redenering, die 7,4 miljard kost,
wanneer alle werkenden bedeeld worden. Krom, omdat je moet uitzoeken of ze wel
allemaal hárd werken.

Verder kost het 11 miljard, als je echt iedereen die hard werkt laat
meegenieten. Werklozen, die hun stinkende best doen weer aan de slag te komen,
gehandicapten, chronisch zieken, inclusief GGZ-patiënten, ouderen die de
thuiszorg dreigen kwijt te raken als het aan die Rutte ligt: die moeten heel
hard werken om goede moed te houden. Bespaar ons dit flauwe Sinterklaasgedrag,
en de schatkist een lieve duit.

Marieke@ad.nl Twitter: Mariekebespaart

spaarzaam

LOAD-DATE: August 31, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              42 of 147 DOCUMENTS



                              AD/Algemeen Dagblad

                           29 augustus 2012 woensdag

Dj Geert Wilders draait linkse plaatjes en praat niet over politiek

BYLINE: margreet van beem

SECTION: Algemeen Dagblad - Nieuwsdienst; Blz. 9

LENGTH: 350 woorden


Amsterdam Het meest onthullende nieuws kwam gisteren uit Amsterdam. Daar gaf
PVV-leider Geert Wilders publiekelijk een kijkje in zijn ziel, live op de radio
bij Q-Music. En wat blijkt: Geert is lang niet zo extreem als hij soms lijkt.

Wat zegt het over iemand als Brothers in Arms van de Dire Straits (een lied over
de Falklandoorlog) je lievelingslied is? En wat betekent het dat je graag
wegzwijmelt bij The Cure, Bruce Spingsteen en U2? Logischerwijs niet dat je de
meest rechtse partij van Nederland aanvoert. In zijn muziekkeus lijkt Wilders
veel progressiever dan in zijn taal.

Nu draagt Geert Wilders in een oorlel ook de sporen van een oorbelletje, een
stille getuige van de tijd dat zijn leven nog wat minder door law and order en
de strijd tegen Eurofielen werd bepaald.

Achter de microfoon van Q-Music voelt Wilders zich thuis. Glunderend neemt hij
de complimenten van dj Wim van Helden in ontvangst als deze hem prijst om zijn
timing.

,,Eigenlijk is radiomaken leuker dan de politiek,   concludeert Wilders
halverwege de uitzending. ,,Misschien moeten we een keer een weekje ruilen van
baan,   oppert Van Helden. Een dame van het radiostation grijpt snel in. ,,We
willen je niet kwijt hoor,   geeft ze de dj mee.

Wilders gaat er voor zitten en met zachtgevooisde stem kondigt hij een volgende
favoriet aan, Lady Gaga. ,,Ze heeft een prachtige clip.   Net als David Bowie
die met zijn China girl bij Wilders eveneens hoge ogen gooit. ,,Dat is echt mijn
favoriete muziek. Een geweldige clip, zoals hij daar aan het strand staat naast
de  China girl , het kan slechter.

Na de fileberichten en het altijd lastige geluidraadspelletje zit de uitzending
er alweer voor de helft op. Een half uur is Wilders in de ether, zonder één
woord over politiek. In campagnetijd kan alles.

Dan is het tijd voor Wilders nummer 1, die song van Dire Straits. ,,Hierbij moet
ik altijd denken aan mijn tienerjaren. Ik zat toen in Israël in de prachtige
Jordaanvallei. Ik zette het dan hard aan en droomde weg, soms met heimwee aan
Nederland.   Verder gaat hij met André Hazes. Een held van Wilders én van Henk
en Ingrid.

LOAD-DATE: August 28, 2012

LANGUAGE: DUTCH; NEDERLANDS

GRAPHIC: Geert Wilders heeft een nieuwe roeping: dj. Tijdens zijn show bij
Q-Music vergeet hij zelfs de politiek. Foto evert-jan daniels |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              43 of 147 DOCUMENTS



                              AD/Algemeen Dagblad

                           25 augustus 2012 zaterdag

BN ers, drama      & reality

SECTION: Algemeen Dagblad - Media; Blz. 2

LENGTH: 1171 woorden


Ook Hilversum is terug van vakantie. En dus staat de kijker weer veel  nieuwe
programma s te wachten. Annemart van Rhee en Gudo Tienhooven bekeken het aanbod.



Strictly Come Dancing

Kandidaten in shows en spelletjes worden niet langer gevuld met gewone burgers,
maar met bekende Nederlanders. Het is immers leuker Patricia Paay een uitglijder
te zien maken dan een anonieme Hagenees. Dit najaar barst werkelijk van de BN
ers-doen-kunstjes-programma s. Gelukkig zitten er titels tussen die dit cynisme
kunnen wegnemen. Natuurlijk is Strictly Come Dancing gewoon een variant op
Dancing With The Stars van RTL, maar de AVRO belooft ons onthaast
zaterdagavond-amusement. De omroep bewees eerder met het helaas gesneuvelde Op
zoek naar... (Mary Poppins, Zorro, Joseph) inderdaad shows te kunnen brengen van
ouderwetse allure. Een verademing naast de bombast van programma s als The
Voice.

vanavond 20.25 UUR, Ned. 1

Nog een blik bekende Nederlanders opengetrokken. Maar het al weken gehypte
Sterren springen op zaterdag zou wel eens dé culthit van 2012 kunnen worden. En
dat kan het slecht scorende SBS6 goed gebruiken. De omgebouwde Kelly (foto) en
beroepshysterica Patty Brard van een duikplank zien springen, kun je natuurlijk
afdoen als ordinair aapjes kijken. Maar juist dit  foute  karakter kan zorgen
voor een stevige toestroom van mensen die uit nieuwsgierigheid  toch maar eens
stiekem kijken . De sterren uit de titel hebben maanden getraind, vanavond
springen ze live. Dat mag je ook best ontzettend dapper noemen. Nu hopen dat de
lol er niet na één aflevering al af is.

vanavond 20.30 uur, SBS6

Talkshow Britt en Ymke

Pauw en Witteman en Matthijs van Nieuwkerk opgepast! Aan het talkshowfront
verschijnen twee nieuwe gezichten: Britt Dekker en Ymke Wieringa. Zij zullen,
niet gehinderd door enige kennis van zaken, BN ers in de studio en op locatie
over verschillende onderwerpen interviewen. Ofwel: inturvjoewen, da s toch een
soort therapie, zou Britt zeggen. Aan de orde komen vragen als: wat doe je als
je wordt gevraagd voor Playboy en wie bepaalt jouw kledingkeuze? Prangende
problematiek voert de boventoon. René van der Gijp vraagt zich af hoe de dames
het er in godsnaam vanaf gaan brengen. Nou, wij ook.

Vanaf 23 oktober 20.30 uur, RTL5

Dokter Tinus

Na de hausse aan politieseries Moordvrouw, Seinpost Den Haag volgt nu de opmars
van medische avonturen. En het liefst zo basic mogelijk en op het platteland.
Waanden we ons tijdens Dokter Deen al in de jaren  50 rammelend script met een
witte haai in de Waddenzee in Dokter Tinus wordt er nog een schepje bovenop
gedaan. Want het door Thom Hoffman vertolkte titelpersonage is een sociaal
onhandig figuur dat de lachers op zijn hand moet krijgen. Hij is een stadsmens
dat naar een dorp verhuist en zich verwondert over de daar geldende mores.
Fijnproevers fronsen de wenkbrauwen, maar: als deze simpele formule net zo
aanslaat als Dokter Deen, kijken er twee miljoen mensen.

Vanaf 29 augustus 20.30 UUr, SBS6

The Voice of Holland

Oké, we smokkelen licht met deze keuze. Het derde seizoen van The Voice of
Holland ging natuurlijk gisteravond al van start. Maar dat de talentenjacht der
talentenjachten dit najaar alle concurrerende programma s uitschakelt in de race
om de beste kijkcijfers, lijkt opnieuw onvermijdelijk. Het decor is nog
flitsender, Trijntje Oosterhuis vervangt coach Angela Groothuizen met het
grootste gemak van de wereld en ook de kandidaten zijn weer van een hoog niveau.
Maar hebben John de Mol en Co dan niet al heel talentvol Nederland kaalgeplukt?
Het antwoord is nee, want de meest indrukwekkende strotten van Nederland lijken
steeds meer gemotiveerd toch maar eens aan De Mols (soms wel vermoeiende)
spektakelshow mee te doen.

Elke vrijdag 20.30 uur, RTL4

RTL Sport Daily

Al twee jaar wordt erover gespeculeerd in Hilversum: een dagelijkse sportrubriek
met VI s beroepskibbelaars Wilfred Genee en Johan Derksen aan het roer. En
hoewel hun vaste collega Rene van der Gijp er niets in ziet  uitgemelkte
overkill  komt het er in september dan toch van. Beide heren nemen samen met
onder anderen Barbara Barend, Fatima Moreira de Melo en Dennis van der Geest
plaats in een RTL Boulevard-achtige setting. Ze zullen niet alleen het
voetbalnieuws doornemen, maar ook het uitbundig gedrag binnen de sport: de
gangbang van Balotelli, het overspel van Ryan Giggs, het komt allemaal aan bod.

Vanaf 3 september 19.00 UUR, RTL7

Sterren springen op zaterdag

Boer zoekt vrouw

De klompen en overalls mogen weer uit het vet. En Yvon Jaspers kan haar
bontbeschilderde servies weer subtiel etaleren in een of andere rustieke wei.
Kortom: het achtste seizoen van hitreeks Boer zoekt vrouw begint. Dat betekent
niet alleen dat we opnieuw worden getrakteerd op pittoreske oer-Hollandse
plaatjes. Ook de kijkcijferdeskundigen zullen weer hyperventilerend voor de buis
zitten: wordt de magische grens van vijf miljoen belangstellenden in 2012 nog
een keer doorbroken? Dit jaar volgen we onder meer de avonturen van veehoudster
Henrieke en komkommerteler Arthur. En het pikante detail: boer Willem zoekt een
man.

Vanaf 2 september 20.20 uur, NED. 1

Moeder, ik wil bij de revue

Een even simpele als geniale zet van Omroep MAX. Nostalgieseries als Toen was
geluk heel gewoon en de reïncarnatie van Ja zuster, nee zuster waren een paar
jaar terug helemaal  hip , maar tegenwoordig zijn ze schaars. Fervente
MAX-kijkers zullen blij worden van Moeder, ik wil bij de revue, waarin bretels
en petticoats weer hoogtij vieren. De 8-delige reeks over het leven en de liefde
van een kolenboer (Huub Stapel) ziet er qua jaren  50-vormgeving prachtig uit en
zit bomvol oer-Hollandse meezingers van Wim Sonneveld. Ook met Annet Malherbe,
Noortje Herlaar, Jon van Eerd en Egbert-Jan Weeber.

Vanaf 8 oktober 22.05 uur, Ned. 1

Penoza

Ook in de tweede reeks van het alom geprezen onderwereldavontuur Penoza is de
hoofdrol weggelegd voor Monic Hendrickx als godmother Carmen van Walraven de
Rue. Ze worstelt met de criminele erfenis van haar overleden man en probeert er
tevens een zo normaal mogelijk gezinsleven op na te houden. Niet makkelijk, want
godmother of niet, haar kinderen hebben lak aan haar. Naast de personages die de
eerste serie hebben overleefd, zijn er nu rollen weggelegd voor Eric Corton en
Jacqueline Blom. Seizoen 2 telt tien afleveringen.

vanaf 25 november 20.25 uur, ned. 3

De geheimen van Barslet

Nee, deze serie gaat niet over de ondeugende avonturen van een losbandige
dorpsmeid. De geheimen van Barslet, een coproductie van NCRV en NTR, vertelt het
verhaal van een idyllisch plattelandsdorpje (Barslet dus) waarin mysterieuze
gebeurtenissen de bewoners in hun greep houden. Een jongen sterft onder vreemde
omstandigheden, een kleuter kan de toekomst voorspellen en het regent vissen.
Acht bewoners koesteren ieder hun eigen geheim dat de geheimzinnige
gebeurtenissen in een nieuw licht stelt , melden de omroepen ietwat vaag. Krijgt
Nederland dan eindelijk haar eigen Twin Peaks? Met Dragan Bakema, Sallie
Harmsen, Teun Luijkx en Raymond Thiry.

Vanaf 6 oktober 20.15 UUR, Ned. 2

LOAD-DATE: August 24, 2012

LANGUAGE: DUTCH; NEDERLANDS

GRAPHIC: Danspaar: Arjan Ederveen hoopt met de hulp van professioneel danser
Janneke Vermeulen (en zijn hond Stuk) te schitteren in Strictly Come Dancing. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              44 of 147 DOCUMENTS



                              AD/Algemeen Dagblad

                           23 augustus 2012 donderdag

De kei- en keihard werkende Nederlander

SECTION: Algemeen Dagblad - Nieuwsdienst; Blz. 9

LENGTH: 365 woorden


De keihard werkende Nederlander heeft het goed voor elkaar. Hij mag zich
verheugen in de voordurende aandacht van alle politici, van links tot rechts.

Hij of zij, want laat er geen misverstand over bestaan, er zijn ook keihard
werkende vrouwen, hij of zij heeft dit land immers gemaakt tot wat het nu is, of
ooit kan worden.

Ik heb er gisteren één gesproken, een keihard werkende Nederlander. Dat was nog
niet zo makkelijk. Hij was de godganse dag aan het werk, gunde zichzelf niet
eens de tijd om even rustig te gaan zitten om een broodje te eten, maar om vijf
voor twaalf gisteravond kon hij een paar minuten voor me vrijmaken.

Zeg, vroeg ik hem, bent u blij met alle aandacht?

,,Absoluut niet. Ik heb die loze belofte van Rutte gehoord, op de radio. Hij wil
mij een bonus geven omdat ik zo keihard werk. Dat kost de schatkist 5 miljard.
Rutte heeft geen idee waar hij dat geld vandaan moet halen. Daar komt dus niets
van terecht. De kolerelijers in Den Haag zijn nog niet eens bereid om de
langstudeerboete te laten vallen, omdat dat te duur is, en dan komen ze met dit
soort kul op de proppen. Nee, de hardwerkende Nederlander is gekke Henkie niet.
Rutte denkt zeker:  De pepernoten zijn weer in het land, kom, ik strooi ook eens
een paar handjes.

En dan die PVV met dat onzalige plan om asielzoekers die naar Nederland willen
komen in Roemenië op te vangen. Ik, keihard werkende Nederlander, zou dan van de
overlast van asielzoekers af zijn. Onzin! Hoe kan ik daar nou last van hebben,
ik ben altijd aan het werk. Lekker plan zeg. Laten we dan aan Irak vragen of
Irakese asielzoekers die bij ons willen komen wonen voortaan opgevangen kunnen
worden in Irak.

Wat een minachting, voor zowel de asielzoekers als de Roemenen. Kan dat
hoofdbureau van de PVV niet verplaatst worden naar Kirgizië of Turkmenistan?
Nee, dat gun ik de mensen daar niet.

Goed, ik ga weer aan het werk, de centjes verdienen om de beveiliging van de
heer Wilders te kunnen financieren.

Maar kunt u mij nog zeggen...

,,Nee, niks geen commentaar, de keihard werkende Nederlander is het zat om door
iedereen misbruikt te worden. Trouwens, waar zou ik op 12 september tijd vandaan
moeten halen om te gaan stemmen?

vincent@ad.nl

LOAD-DATE: August 22, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              45 of 147 DOCUMENTS



                              AD/Algemeen Dagblad

                           23 augustus 2012 donderdag

Niet raar om bij je moeder ramen te zemen

BYLINE: hans van soest en axel veldhuijzen

SECTION: Algemeen Dagblad - Nieuwsdienst; Blz. 6

LENGTH: 1043 woorden


den haag De thuiszorg voor onze ouderen hebben we te makkelijk uitbesteed aan de
overheid, vindt VVD-minister Edith Schippers. Partijen die doen alsof er niet
bezuinigd hoeft te worden op de zorg, steken volgens haar hun kop in het zand.
,,Óf we laten de premies verder oplopen en dan loopt het systeem vast, óf we
gaan meer zelf doen,   zegt Schippers.

Edith Schippers (VVD): thuiszorg wordt te duur

Het is een weinig populaire boodschap, erkent demissionair minister Edith
Schippers van volksgezondheid, de nummer twee van regeringspartij de VVD. ,,In
verkiezingstijd kun je beter roepen dat je extra wilt investeren in de zorg.
Maar ik vind dat elke partij een eerlijke boodschap moet brengen voor 12
september.

Ruim 11.000 euro betaalt een doorsnee gezin per jaar aan de zorg, zo heeft
Schippers laten berekenen door haar ambtenaren. ,,En stijgen de zorguitgaven zo
door, dan is een gezin er in 2040 de helft van zijn inkomen aan kwijt.

,,Het gaat niet alleen om de premie van de zorgverzekering. Op de loonstrook
staat een groot deel van ieders bijdrage aan de collectieve zorg verstopt.

Is dat erg? Uit onderzoeken blijkt dat burgers de zorg het allerbelangrijkste
vinden en daar niet op willen bezuinigen.

,,We moeten de groei van de uitgaven matigen. Anders wordt de premie voor de
gewone man onbetaalbaar. En alles wat we uitgeven aan de zorg, kunnen we niet
uitgeven aan onderwijs, nieuwe wegen en andere zaken die nodig zijn om onze
economie draaiende te houden. Mensen roepen dan vaak: dan kopen we toch geen
JSF-testtoestel! Nou, om de orde van grootte aan te geven: dat staat gelijk aan
één ochtend zorg.

Hoe langer we dit voor ons uitschuiven, hoe lastiger het wordt een goed
zorgstelsel overeind te houden. Dan betalen veel mensen nu veel premie voor iets
wat er niet meer is als ze het later zelf nodig hebben. Dat ondermijnt de
solidariteit keihard.

Dus moet er nu maar vast minder worden vergoed?

,,Dat nu alles verzekerd is, maakt mensen minder kritisch over de vraag of dat
allemaal echt wel nodig is.

U wilt vooral bezuinigen op de ouderenzorg.

,,Op de ziekenhuiszorg kan ook worden bespaard door efficiënter te werken. Maar
die zorg behoort internationaal tot de top en kost in vergelijking met andere
landen niet meer. De ouderenzorg daarentegen; daar wordt veel over geklaagd en
behoort tot de duurste systemen ter wereld. Dan hebben we dus iets fout gedaan.
Ooit was de AWBZ bedoeld voor onverzekerbare zorg, maar in de loop der jaren is
daar van alles uit betaald: dagbesteding, begeleiding, waardoor de kosten
explosief stegen. We moeten ons de vraag stellen: wat kunnen mensen zelf regelen
in plaats van bij de overheid aankloppen omdat je nu eenmaal ergens recht op
hebt.

Wat gaat er fout?

,,Het systeem is pervers. Veel mensen willen als ze oud zijn het liefst zo
zelfstandig mogelijk wonen. Wij hebben een systeem gemaakt waarin anderen op
afstand bepalen op hoeveel zorg je recht hebt. Daar hangt een budget aan. En
instellingen willen dat ook leveren. Zij hebben er geen baat bij om bijvoorbeeld
maar de helft te leveren als dat voldoende is. Die onnodige zorg moet zo spoedig
mogelijk niet meer worden geleverd. Mensen gaan ook te snel naar een instelling,
terwijl we allemaal weten dat met betere zorg in de buurt mensen langer thuis
kunnen blijven wonen. Landelijke regels moeten we vervangen door zorg in de
buurt. Een goed opgeleide wijkverpleegster kan prima inschatten of iemand een
omgeving heeft om deels op terug te vallen.

De zorg kan dus efficiënter, maar u wilt mensen zo ook minder zorg geven.

,,De VVD wil thuiszorg niet langer collectief betalen. Dat moeten mensen zelf
regelen. Alleen bij mensen die kind noch kraai hebben en die anders zouden
vervuilen komt nog iemand om te zuigen, te stoffen en ramen te lappen. Uiteraard
helpen we hen. Bij anderen is het helemaal niet raar als de omgeving een handje
helpt. Vroeger was dat heel normaal. En het is vreemd dat heel veel Nederlanders
een werkster hebben en die zelf betalen, maar dat ze die de deur uitdoen zodra
ze hulpbehoevend zijn omdat de thuishulp collectief wordt betaald.

Iedereen moet zelf zijn hoogbejaarde ouders verzorgen?

,,Zodra je die discussie start, wordt er meteen een karikatuur van gemaakt:  Ik
heb het al zo druk met mijn werk en nu word ik gedwongen mijn moeder te
verzorgen. Laat die Schippers het lekker zelf doen.  Maar is het nou echt zo
raar dat je een keer voor je moeder de ramen lapt? Vroeger was dat heel normaal.
En gelukkig is dat in veel families nog steeds de gewoonste zaak van de wereld.
We moeten af van het principe dat iedereen maar een scootmobiel gaat halen,
omdat je er nu eenmaal recht op hebt. De voorzieningen zijn er alleen voor
mensen die het anders niet redden. Voor hen is het systeem ooit bedacht.
Verpleeghuizen en gehandicaptenzorg blijven gewoon bestaan.

Andere partijen vinden dat u ouderen in de kou laat staan.

,,Zij hebben de mond vol van solidariteit, maar bij hen is de gewone man de
dupe. Voor hem wordt de zorg onbetaalbaar. En is het een gezonde maatschappij
dat we alle verantwoordelijkheid voor ouderen maar naar de overheid hebben
geschoven? Wat sommige wijkverpleegkundigen nu al doen, kijken naar wat mensen
nog zelf kunnen, dat moet landelijk veel forser worden ingezet. Zij zien of
mensen nog een omgeving hebben die bijvoorbeeld kan helpen bij het aantrekken
van de steunkousen.

Een gehandicapte moeder, krijgt die ook minder hulp omdat haar kinderen moeten
helpen bij de verzorging?

,,Dat kun je niet vooraf vastleggen. Als er oudere kinderen in huis wonen, is
het een ander verhaal dan bij een verwarde man zonder familie of vrienden. We
gaan echt geen kleine kinderen dwingen hun moeder te verschonen. Maar een kind
van 7 kan af en toe best de tafel afruimen, ik heb er zelf een. Dat is toch niet
raar? Als er helpende handen zijn in een omgeving, vind ik het geen taboe te
zeggen: we moeten het met elkaar doen. Want als we alleen maar naar de overheid
kijken, dan wordt er niet naar de individuele omstandigheden gekeken. Zo wordt
het onbetaalbaar. Het roer moet om in de hoofden van mensen. Als ik een probleem
heb, moet ik eerst zelf kijken naar hoe ik het oplos voordat ik bij de gemeente
aanklop.

Dat alles is verzekerd, maakt mensen minder kritisch of het allemaal echt nodig
is

LOAD-DATE: August 22, 2012

LANGUAGE: DUTCH; NEDERLANDS

GRAPHIC: Edith Schippers:  Mensen zeggen: dan koop je toch geen JSF-testtoestel?
Nou, dat staat gelijk aan één ochtend zorg.  Foto Joost Hoving |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              46 of 147 DOCUMENTS



                              AD/Algemeen Dagblad

                           23 augustus 2012 donderdag

Schippers: thuiszorg zelf betalen

BYLINE: Hans van Soest Axel Veldhuijzen

SECTION: Algemeen Dagblad - Nieuwsdienst; Blz. 1

LENGTH: 191 woorden


den haag De meeste mensen moeten zelf hun thuiszorg gaan betalen.
Regeringspartij VVD wil de thuiszorg niet langer voor iedereen collectief
financieren.

Hulpbehoevende ouderen moeten zelf hulp regelen in hun omgeving. Alleen wie het
anders niet redt, moet nog thuiszorg van de overheid krijgen.

Dat zegt minister Edith Schippers (Volksgezondheid), de nummer twee van de
VVD-lijst. Nu al betalen mensen een eigen bijdrage voor thuiszorg. De VVD wil
echter verder gaan: in principe krijgt niemand het nog, tenzij iemand helemaal
geen familie of vrienden heeft om op terug te vallen. Volgens Schippers is dat
onontkoombaar wil de zorg betaalbaar blijven. Uit berekeningen blijkt dat een
doorsneegezin nu 11.000 euro per jaar aan zorgkosten betaalt.

Zo n 630.000 mensen krijgen nu een vorm van thuiszorg. Schippers kan niet
aangeven hoeveel van hen dat zouden verliezen. Volgens haar moet dat per persoon
worden beoordeeld. SP, PvdA en PVV zijn tegen korten op de ouderenzorg.
Schippers vindt dat zij hun kop in het zand steken: ,,Ze hebben de mond vol van
solidariteit, maar bij hen is de gewone man de dupe. Voor hem wordt de zorg
onbetaalbaar.   >> P6

LOAD-DATE: August 22, 2012

LANGUAGE: DUTCH; NEDERLANDS

GRAPHIC: Minister Schippers. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              47 of 147 DOCUMENTS



                              AD/Algemeen Dagblad

                           16 augustus 2012 donderdag

Hoe de langstudeerboete aan haar einde kwam

SECTION: Algemeen Dagblad - Nieuwsdienst; Blz. 11

LENGTH: 357 woorden


vincent@ad.nl

Ooit had het CDA een briljant idee, de langstudeerboete. Als studenten een jaar
langer over hun studie zouden doen dan de bedoeling was, moesten ze 3000 euro
betalen aan de staat. Kassa! Het leverde, rekende men uit, zo n 200 miljoen op.
En als je nou ook nog de universiteit waar die studenten studeerden dezelfde
boete zou opleggen, dus ook zij zouden 3000 euro per student betalen, dan kreeg
je, 2x200 miljoen. Van Haersma Buma haalde er zijn rekenmachine bij, dan kreeg
je 400 miljoen!

Dat zou ze leren, die pretstinkstudenten die de hele dag in hun nest lagen en de
hele nacht aan het zooien waren op de soos. Ze moesten zich maar eens realiseren
dat ze bevoorrechte mensen waren, dat zij, op kosten van Jip en Janneke, de Henk
en Ingrid van het CDA, dat zij op hun kosten mochten studeren.

Er kwamen protesten. Natuurlijk, dat heb je altijd. ,,Bezuinigen,   zei de
legendarische Balkenende al eens, in Jip-en-Janneketaal, ,,bezuinigen gaat fan
auw.

Honderden hoogleraren schreden uit protest in toga rond de Hofvijver, iets wat
nog nooit vertoond was, het Malieveld stroomde vol studenten, maar het
meesterlijke idee bleef overeind. Af en toe mot je, vond het CDA, de publieke
opinie trotseren, voor haar eigen bestwil, want zei de mythische Balkenende al
niet eens: ,,Eerst ut suur, dan ut soet!

En toen zat Van Haersma Buma dinsdag in Utrecht tussen de corpsballen die
allemaal net zulke klinkende namen hebben als hij. Hij dacht terug aan zijn
eigen studietijd in Groningen en in Cambridge. Hij telde. 1 2 3 4 5 6 7. Oei, 7
jaar had hij gestudeerd.

En ja hoor, daar bralde de eerste vraag over de langstudeerboete al uit de zaal.
,,Nooit,   riep de student die hem stelde, ,,zal ik op u stemmen zolang u die
boete blijft steunen.   Buma schrok. Hij ook al niet? Wie moet er dan nog op ons
stemmen, dacht hij. Hij haalde diep adem en zei ferm: ,,Die langstudeerboete
gaat, wat mij en het CDA betreft, van tafel, zo snel mogelijk.

Zo gaat dat, godzijdank, met dat soort meesterlijke ideeën, als de verkiezingen
naderen.

Morgen bezoekt Buma een crèche, overmorgen een kazerne en zaterdag de
museumdirecteuren. Ik ben benieuwd!

LOAD-DATE: August 15, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              48 of 147 DOCUMENTS



                              AD/Algemeen Dagblad

                           15 augustus 2012 woensdag

Klink hielp zelf ook

SECTION: Algemeen Dagblad - Service; Blz. 17

LENGTH: 138 woorden


een en ander om zeep

Oud-minister Klink weet ineens precies waar het in de zorg verkeerd gaat. Hij
vergeet te vertellen dat het onder zijn bewind niet veel beter is geworden, dat
hij goede initiatieven de nek om heeft gedraaid en dat hij weinig aan de macht
van een Menzis of Achmea heeft gedaan. De landelijke huisartsen hebben de dure
zorg voor diabetes naar zich toe getrokken, zodat veel handelingen niet meer in
het ziekenhuis hoefden te gebeuren. Als dank werden ze soms fors gekort op hun
inkomen. Zelf moet ik de verzekeraar terugbetalen, omdat ik in mijn praktijk het
administratief protocol niet volledig heb gevolgd en een en ander niet
doorbereken aan patiënten. Ze kunnen het leuk vertellen op het pluche, maar de
gewone man betaalt de rekening. Jammer dat Klink het nu pas zo helder ziet.

R.Ph. Boet, Oud-Beijerland.

LOAD-DATE: August 14, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              49 of 147 DOCUMENTS



                              AD/Algemeen Dagblad

                           9 augustus 2012 donderdag

Smeets heeft afzeiken tot norm verheven

SECTION: Algemeen Dagblad - Service; Blz. 17

LENGTH: 103 woorden


Mart krijgt ervan langs (AD 8-8).  Er was niks te vergeven , dat antwoord van
Smeets zegt genoeg. Als je zo ver boven het gewone volk en je gesprekspartners
zweeft dat je ze niet meer kunt onderscheiden, dan zie je niet meer dat je een
zelfingenomen, arrogante kwast bent. Smeets meent zich alles te kunnen
veroorloven en beschouwt kritiek op zijn doen en laten als het geblaat van
onkundigen. Alleen hij heeft verstand van zaken en maakt  goede televisie . Onze
wereld is vervuld van mensen die het als hun missie zien om anderen af te
zeiken. Je ziet het overal om je heen. Het is de norm geworden.

Frans Hens, Rotterdam.

LOAD-DATE: August 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              50 of 147 DOCUMENTS



                              AD/Algemeen Dagblad

                            1 augustus 2012 woensdag

Jan met de pet weet      heel goed wat er speelt

SECTION: Algemeen Dagblad - Service; Blz. 17

LENGTH: 53 woorden


Jan met de pet weet heel goed wat er speelt

Jan met de pet zwijgt maar beter (Brieven 30-7). Wat een arrogantie van
briefschrijver Hoop. Wat geeft hem het recht om zo over de Nederlandse bevolking
te praten? De  gewone man  is niet per definitie dom en weet drommels goed wat
er speelt in dit land.

A.F. Hendriks, Rotterdam.

LOAD-DATE: July 31, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              51 of 147 DOCUMENTS



                              AD/Algemeen Dagblad

                            1 augustus 2012 woensdag

Zodra er een behandeling is, willen we die

BYLINE: axel veldhuijzen

SECTION: Algemeen Dagblad - Nieuwsdienst; Blz. 10

LENGTH: 932 woorden


Nederland is verwend door zijn gezondheidszorg. Nergens worden zo veel
medicijnen en behandelingen vergoed als hier, zegt ethica en VVD-senator Heleen
Dupuis. De kosten doen er eigenlijk veel minder toe. Maar dat kan niet zo
blijven, waarschuwt ze.

heleen dupuis noemt versobering zorg onvermijdelijk

Eén ding durft Heleen Dupuis wel te voorspellen: mensen die de ziekte van Pompe
of Fabry hebben, zullen hun peperdure medicijnen vergoed blijven krijgen. ,,Dat
is het onvermijdelijke gevolg van de discussie over het advies van het College
van zorgverzekeringen om te stoppen met het vergoeden van die medicijnen. We
hebben de patiënten op televisie gezien, hun verhalen gehoord. Die willen we
niet meer in de kou laten staan.

En in de toekomst? Als er nieuwe patiënten bijkomen?

,,We moeten ons afvragen of we de geboorte van nieuwe Pompe- of Fabry-patiënten
willen. Het gaat om erfelijke ziektes. De maatschappij moet zich beraden op de
vraag of we die zorg op ons willen nemen, in de wetenschap dat die medicijnen
een kind niet beter maken, maar hun leven alleen draaglijker. En dat terwijl hun
levensgeluk door hun ziekte al minder groot is. Moeten die kinderen geboren
worden?

Verwijt u de medicijnfabikanten dat zij deze medicijnen hebben ontwikkeld?

,,Deze middelen zijn er nu eenmaal, maar we moeten met de farmaceuten wel goede
afspraken maken over de toekomst. Ze hebben ons nu wel met een enorm dilemma
opgezadeld. Echt, dit soort ontwikkelingen is uiteindelijk ontwrichtend voor
onze samenleving.

Waarom?

,,Als wij steeds meer geld aan de behandeling van kleine groepen uitgeven,
moeten we automatisch ook steeds meer zelf bijdragen voor  gewone  aandoeningen.
En stel je eens voor dat morgen een bedrijf een peperduur medicijn uitvindt voor
de behandeling van een ziekte als alzheimer. Dat zou dramatisch zijn. We kunnen
dat als samenleving dan niet betalen, maar omdat er dan een middel bestaat
willen we ook niet meer accepteren dat onze geliefden nog lijden aan die ziekte.
Zo werkt het: zo lang er geen behandeling is, aanvaarden we onze ziekte. Maar
zodra er wel iets is, willen we het ook toepassen.

Dus dan maar geen medicijn tegen alzheimer?

,,In ieder geval geen onbetaalbaar medicijn.

Als u zegt dat deze dure behandelingen betaald blijven worden, zullen andere
medicijnen wel uit het pakket gaan.

,,Of we verhogen de premies. Versobering van het pakket kan ook best. Waarom
vergoeden we al jarenlang rollators, terwijl de kelders van de
verzorgingstehuizen uitpuilen van de ongebruikte oude rollators? Die moesten we
zo nodig naar Polen sturen. Waarom zitten ivf-behandelingen altijd in het
pakket? En waarom gaan we zo lang door met behandelingen tegen kanker in een
fase dat de ziekte terugkomt en kans van genezing vrijwel is uitgesloten? We
móeten ons die vragen stellen.

Zegt u eigenlijk: wen er maar aan dat niet alles meer wordt vergoed?

,,Ergens wel. Ik durf te stellen dat wij het land zijn met het meest uitgebreide
zorgpakket ter wereld. Nergens anders krijg je zo veel medicijnen en
behandelingen vergoed als bij ons. Daar zijn we ons ook naar gaan gedragen, we
zijn verwend door de gezondheidszorg. We weten niet eens wat voor kosten er voor
ons worden gemaakt. Maar tegelijk is er geen land dat zo n groot deel van zijn
inkomsten aan zorg uitgeeft. Jan Modaal is jaarlijks 7000 euro kwijt aan zorg.
Duizend daarvan betaalt hij via zijn zorgpremie, maar de rest gaat via de
awbz-premie en de werkgeversheffingen. Dat zijn enorme bedragen.

Doen andere landen het dan beter?

,,Zij doen het anders. Groot-Brittannië heeft bijvoorbeeld een soberder
zorgsysteem waar niet alles zomaar wordt vergoed. Daar wordt strenger gekeken of
de behandeling in verhouding staat tot de levensverwachting. Naarmate die
kleiner is, zal de vergoeding ook geringer zijn. En de Britten zijn dat gewend.

Moeten onze artsen eerder ophouden met behandelen?

,,Met die kwestie ben ik mijn hele werkzame leven bezig geweest. Het ligt niet
in de natuur van artsen om te stoppen met behandelen. Goed doen is voor hen
bovendien heel belangrijk. Maar dat hoeft niet altijd met dure behandelingen.

De vraag naar zorg zal nog verder stijgen.

,,Mijn generatie, de babyboomers, heeft nog niet meegemaakt dat het slechter
ging. Ons is het altijd alleen maar voor de wind gegaan. Nu zullen we voor het
eerst meemaken dat het anders gaat, minder. Wij zullen zelf meer moeten
bijdragen aan onze oudedagsvoorziening en we zullen moeten accepteren dat ook de
zorg niet meer onbeperkt beschikbaar is.

Hebt u zichzelf daarop voorbereid?

,,Zeker. Maar ik heb makkelijk praten hoor. Mijn echtgenoot en ik hadden als
hoogleraren allebei goede inkomens.

Maar denkt u ook aan de kosten als u aan uw eigen oude dag denkt? Als u
bijvoorbeeld alzheimer krijgt.

,,Zover laat ik het niet komen. Ik kom uit een familie met veel medici. Daar heb
ik goede afspraken over gemaakt.

Waar moet deze discussie nou worden gevoerd? In de behandelkamer van de dokter
of in de Tweede Kamer?

,,Dit is een politieke discussie. Het is niet goed om artsen en patiënten
hiermee op te zadelen. Als politiek moet je richting aangeven. In alle rust,
weloverwogen.

De SP en de PVV zeggen dat ze er al uit zijn. Zij vinden dat alle dure
behandelingen betaald moeten worden.

,,En dat moet dan zeker betaald worden door geld bij te drukken of zo? Op zo n
manier slaat de discussie dood. Het is ook zo jammer dat deze kwestie zo kort
voor de verkiezingen uitlekt. Dan weet je zeker dat er geen echte inhoudelijke
discussie wordt gevoerd.

Mijn generatie heeft nog niet meegemaakt dat het slechter ging. Ons is het
altijd voor de wind gegaan

LOAD-DATE: July 31, 2012

LANGUAGE: DUTCH; NEDERLANDS

GRAPHIC: Heleen Dupuis:  Nergens krijg je zo veel medicijnen en behandelingen
vergoed als bij ons. Daar zijn we ons ook naar gaan gedragen.  Foto joost hoving

 |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              52 of 147 DOCUMENTS



                              AD/Algemeen Dagblad

                              30 juli 2012 maandag

Parlement     Jan met de pet

SECTION: Algemeen Dagblad - Service; Blz. 13

LENGTH: 57 woorden


Parlement Jan met de pet

zwijgt maar beter

Wie is nog de stem van de gewone man? (AD 28-7). De gewone man is slecht in het
parlement vertegenwoordigd, en dat is maar goed ook. Het parlement neemt
belangrijke beslissingen, iets waar Jan met de pet zich verre van moet houden.
Het is al erg genoeg dat bijna iedereen mag stemmen.

Dennis Hoop, Boskoop.

LOAD-DATE: July 31, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              53 of 147 DOCUMENTS



                              AD/Algemeen Dagblad

                             28 juli 2012 zaterdag

winkels, wellness, theater, strandtent en casino

BYLINE: Tekst: Leo van Marrewijk Foto s: Cor de Kock

SECTION: Algemeen Dagblad - Reizen; Blz. 4

LENGTH: 1186 woorden


Ach ja, toen Scheveningen nog bruiste.  Een bezoekster van het Scheveningse
Muzee verzucht het met een milde glimlach, terwijl ze kijkt naar een van de
schilderijen van Isaac Israëls van een eeuw geleden. Werk van Israëls, die met
penseel vooral het mondaine strandleven probeerde te vangen, wordt tot 23
september geëxposeerd in het museum, dat ook wel liefkozend  de huiskamer van
Scheveningen  wordt genoemd.  Huiskamer  omdat het museum ook veel laat zien van
het  echte  Scheveningen, het oude vissersdorp.

In de dagen van impressionist Israëls (1865-1934) was chique Scheveningen de
plek waar de royals kwamen baden. De zeebaden zouden  een weldaadigen invloed
op de gezondheid hebben, blijkt uit een rapport uit 1814. ,,Een onberekenbaar
nut leveren de zeebaden op in veel zenuwziekten, zenuwtrekkingen,
kramptrekkingen, zwellingen en voornaamelijk in allerleij langdurige en
hardnekkige huidziekten.   De bemiddelde kuurgangers badderden  uiteraard  niet
tussen het gewone volk, maar op een speciaal afgezet stuk strand. Directeur Paul
de Kievit van Muzee laat zien hoe dat in z n werk ging. Paarden trokken vanuit
het statige Kurhaus badkoetsjes tot zo n 70 centimeter diepte de zee in, waarna
het badritueel begon onder toezicht van de  badman . In Muzee is nog zo n
badkoets te bewonderen.

Op de doeken van Israëls en een filmpje in het museum is niet alleen te zien dat
de stranden begin vorige eeuw ook al druk bevolkt waren, maar ook dat de oude
pier een verlengstuk was van het Kurhaus en veel beter in de strandomgeving
paste dan de huidige, vaak verfoeide kolos. De Kievit: ,,Voor de chique adel was
de pier echt de plek van zien en gezien worden. Aan het einde had je La Rotonde,
met muziek en grote optredens.

In Scheveningen kon je in die tijd ook al meer doen dan schilderen. Israëls, die
samen met zijn vader Jozef enkele maanden per jaar op uitnodiging aan de kust
verbleef in een luxe strandvilla naast het Oranjehotel, schijnt ook een groot
liefhebber te zijn geweest van het nachtleven.

De impressionist Israëls zou het huidige Scheveningen, nog altijd de populairste
badplaats van Nederland, waarschijnlijk nauwelijks herkennen. Alleen het Kurhaus
zou voelen als thuiskomen. Weliswaar worden de gasten niet meer met paarden de
zee in geholpen, maar het is nog wel de plek waar je je ongegeneerd mag laten
verwennen in een ambiance met grandeur. Koert Grasveld van het Steigenberger
Kurhaus Hotel, zoals het befaamde oord tegenwoordig heet, wijst op de Kurzaal.
Daar kijken tegenwoordig niet alleen hotelgasten naar, maar de ruimte wordt ook
benut voor tv-opnames en grote bedrijfsfeesten. En vorstelijk overnachten kan
nog steeds. Voor een koninklijk prijsje ook: de duurste suite kost 1200 euro per
nacht. Dat is inclusief het mooiste zeezicht dat er bestaat, zegt Grasveld.
Omdat er veel zand is opgespoten, staat het strand een beetje bol. ,,Dus je ziet
de golven eigenlijk nauwelijks aankomen als je op het strand staat. Maar hier
wel.

Doet het niet een beetje pijn dat zo n instituut voorheen de ruimte had en nu
moet opboksen tegen spuuglelijke hoogbouw en buren als Crazy Piano s en
feestcafé Hallo? ,,Nee,   zegt Grasveld. ,,Van Crazy Piano s hebben we sowieso
geen last. We bieden zelfs gezamenlijk arrangementen aan. En als het feestcafé
om vier uur sluit, gebeurt er wel eens wat, maar dat horen onze hotelgasten
eigenlijk nooit.

Scheveningen is vandaag de dag een plek waar zo n beetje elke doelgroep, met
uitzondering van rustzoekers, aan zijn trekken komt. Het is een
consumentenmagneet zonder weerga, met talloze mogelijkheden om de euro s te
laten rollen. Soms bijna letterlijk, zoals in het casino. Maar ook figuurlijk,
want alle denkbare strandsporten, inclusief bungy-jumpen vanaf de pier, zijn
hier mogelijk. Winkels, wellness, theater en strandtenten in alle soorten en
maten, van trendy loungepaviljoens tot doorsnee strandtent waar je in plat Haags
een broodje speklap kan horen bestellen, zijn alomtegenwoordig.

Wel opvallend: nogal wat namen (Tahiti, Miami Beach, Zanzibar) wekken de
suggestie dat het ergens anders leuker is dan  op  Scheveningen, maar gelukkig
zijn er ook strandtenten met namen als Peukie en Plek Zat. Aan de andere kant
van het spectrum zit beachclub Miljonaires, dat mikt op de stijlvolle
strandganger.

In de enige Nederlandse badplaats met een serieuze stad als achterland kun je
letterlijk en figuurlijk bijna alle kanten op. Alleen westwaarts wordt lastig
vanwege de eindige pier. Zuidwaarts slenterend vanaf het Kurhaus, waar de
boulevard de afgelopen jaren flink onder handen is genomen, wordt het minder
massaal en leuker. Nu de boulevard van de Spaanse architect De Solà Morales
klaar is, zijn de  Sprookjesbeelden aan Zee  terug van weggeweest. De 23
sprookjesachtige beelden, waaronder Hans en Grietje maar ook een Scheveningse
haringeter, staan dus op de boulevard en horen bij Museum Beelden aan Zee.

Binnen in het museum, mooi in de duinen gelegen, loopt een tentoonstelling over
hedendaagse kunst in Zuid-Afrika: The Rainbow Nation. Twee bronzen beelden van
Angus Taylor illustreren het consumentisme dat ook hier in Scheveningen zo
dichtbij is. Het ene beeld laat een man zien met duidelijk wat maatjes te veel,
bij het volgende is het ventiel uit de arme man getrokken. Er blijft een zielig
hoopje mens over. ,,Het verbeeldt de crisis en het kapitalisme,   zegt gids
Aline Waller van het museum.

Het beeld van Taylor blijft hangen bij het kuieren richting de gezellige haven,
waar visserij, plezierjachten en restaurants de boventoon voeren. Terwijl de
meeste paviljoens de strandganger proberen te verleiden met spijs en drank,
biedt Marijke van Bergeijk van MM International Fish Spa bij strandtent Solbeach
een calorievrij alternatief: zuurstof. Twee jaar geleden was ze de eerste die
begon met  Fish Spa  aan het strand (visjes die de dode huidcellen van je voeten
knabbelen), dit jaar heeft ze een strandprimeur met een oxygen bar, tot nu toe
vooral bekend van vliegvelden. Van Bergeijk: ,,De lucht die we inademen bevat 22
procent zuurstof, maar in deze zuurstofbar krijg je lucht met ruim 90 procent
zuurstof.

Bijna 200 jaar na de introductie van Scheveningen als kuuroord lijkt de
geschiedenis van  het onberekenbaar nut  zich te herhalen, want een zuurstofshot
schijnt goed te zijn voor sporters, reizigers met een jetlag, senioren, voor
iedereen met stress én het schijnt te helpen tegen katers. Vooral dat laatste
moet in deze omgeving kansen bieden:  s avonds party time aan de boulevard, en
de volgende ochtend een kwartiertje met een slangetje in de neus aan de zuurstof
om de kater weg te snuiven. Het aantal katerwegwerkers aan de zuurstofbar is
vooralsnog bescheiden, maar daar heeft Van Bergeijk wel een verklaring voor.
,,Wie echt te veel drinkt, weet de volgende dag misschien niet meer dat hier ook
een zuurstofbar is.   n

Boulevard: De Haringeter.

Visterras Simonis: Visjes knabbelen.

Fish Spa: Knabbelende visjes.

Vissershaven: Het  oude  Scheveningen.

Zoveel stranden, zoveel sferen. AD Reiswereld proeft deze zomer de verschillende
karakters van de Nederlandse kust. Deel 3: consumentenmagneet Scheveningen

Vermaak

LOAD-DATE: July 27, 2012

LANGUAGE: DUTCH; NEDERLANDS

GRAPHIC: Oude tijden: De Crazy Piano s zijn van recente datum, het Kurhaus zorgt
al vanaf 1885 voor vertier. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              54 of 147 DOCUMENTS



                              AD/Algemeen Dagblad

                             28 juli 2012 zaterdag

komt sbs6 met Bridget en sandra uit het dal?

BYLINE: Annemart van Rhee en Gudo Tienhooven

SECTION: Algemeen Dagblad - Cultuur; Blz. 24

LENGTH: 760 woorden


Zetten de vers binnengehaalde presentatrices Bridget Maasland en Sandra
Schuurhof en nieuwe programma s als Sterren Springen en De Gemene Deler SBS6
weer terug op de tv-kaart? De meningen blijken verdeeld. Ton Verlind:  Ik zie
geen enkele samenhang. Dit ruikt nog steeds naar paniekvoetbal.

Oudgedienden uit tv-wereld zijn verdeeld over koers zender

SBS6 probeert onder aanvoering van John de Mol en directeur televisie Remko van
Westerloo uit het tv-dal te kruipen waarin de zender al enkele jaren vertoeft.
Het imago brokkelde in rap tempo af door kijkers die massaal afhaakten,
twijfelende adverteerders en een ontevreden mede-eigenaar Sanoma.

Ultieme dieptepunten waren onder meer de voortijdig geschrapte programma s The
Sing-Off met Danny de Munk en Tooske Ragas en De Zaterdagavondshow met Beau van
Erven Dorens en Marc-Marie Huijbregts. Shows waarin de gewone man - aanvankelijk
de doelgroep van de volkszender - zich niet meer herkende.

De gewenste vernieuwing kwam afgelopen seizoen met het floppende The Winner
is... nog niet tot stand. En daarom ging de bezem door het personeelsbestand:
Nance, de Hart van Nederland-ploeg, Patty Brard en Danny de Munk moesten hun
plaats afstaan aan Sandra Schuurhof, Bridget Maasland, Ron en Rick Brandsteder
en Eddy Zoëy. Gisteravond werd bekend dat ook Shownieuws-presentator Viktor
Brand het veld moet ruimen.

Op de programmering voor het najaar staan onder meer: het waterballet Sterren
Springen, de hypnoseshow Van je vrienden moet je het hebben, enkele dramaseries
en de spelletjes De Gemene Deler en Prijzenslag. Genoeg munitie voor succes?

Tv-watcher Ton Verlind denkt van niet. Allereerst omdat iemand als Sandra
Schuurhof - een serieuze journaliste - niet past bij de man die op de camping
achter een krat bier zit, zegt hij. Maar erger: hij mist een conceptueel verhaal
of plan. ,,Ik zie geen enkele samenhang tussen de aangetrokken mensen en de
verschillende programma s. Wie wil SBS daarmee aanspreken? De publieken hebben
hun positie, RTL is er voor het gezin. De uitdaging is dan om je eigen
duidelijke plek te bevechten. Ik mis die visie. Het lijken meer losse flodders,
gelegenheidsbesluiten. En dat vind ik een tegenvaller omdat ook een grote naam
als Talpa hierachter zit. Teleurstellend. Ik vrees het ergste voor SBS voor het
komende seizoen.

spagaten

Ook tv-criticus Bert van der Veer ziet vooralsnog niet dé locomotief die alle
karretjes moet gaan trekken voor SBS. ,,Kelly van der Veer ziet er goed uit in
bikini en zal wel voor wat rumoer zorgen met de anderen in Sterren Springen.
Maar na vier afleveringen is dat alweer klaar. Daar kun je niet op bouwen. Ik
verwacht wel wat van de nieuwe dramaseries. Maar wat belegen spelletjes die dan
weer door de brutale RTL5-presentator Eddy Zoëy worden gepresenteerd:
onmogelijke spagaten. Ik denk dat SBS met dit verhaal een procentje of 2
marktaandeel wint. Maar van een terugkeer naar het niveau van de oude glorietijd
is geen sprake.

En tv-routinier Catherine Keyl: ,,Showy types die van de ene baas naar de andere
verhuizen: het is meer van hetzelfde. We hebben al zo veel pretzenders. Wat
ontbreekt is een nieuw informatief anker. Een deel van het succes van RTL is ook
die supergoede nieuwsrubriek. SBS moet het niet alleen in de lol gaan zoeken.

Paul Römer, ex-topman bij Endemol en momenteel baas van het publieke NTR, is
licht sceptisch over de keuze van SBS6 om twee dagelijkse tv-spelletjes te
programmeren. ,,Die programma s trekken namelijk vaak een wat ouder publiek. Ik
vraag me ook af of Eddy Zoëy met Prijzenslag jongeren trekt. En twee spelletjes
achter elkaar: dat heb ik in Nederland nooit eerder gezien. Maar Van Westerloo
kennende, zit daar vast een strakke gedachte achter. De man is een megatalent.
Hij maakte van Net5 de vrouwenzender en van RTL5 het realitykanaal. Ik acht hem
in staat ook een derde zender een eigen gezicht te geven.

,,Alleen de zet om het hele Hart van Nederland-team te vervangen verbaast me nog
steeds. Ik dacht: hoe háál je het in je hoofd aan je grootste succes te
sleutelen. Ik had een andere volgorde gekozen. Begin dan met Shownieuws, dat kan
wel een likje verf gebruiken. Het is nu in alles een net-niet-RTL Boulevard.

Ruud de Langen van MindShare, een bedrijf dat zendtijd inkoopt voor
adverteerders, zegt met smart te wachten op een succesvoller SBS. ,,Het heeft
wel wat lang geduurd, maar als ik zo naar het najaar kijk, krijg ik een beter
gevoel dan voorheen. Het zal niet meteen door het dak gaan, maar ik denk echt
dat dit het begin is van een langverwachte groei. Dat werd wel eens tijd!

LOAD-DATE: July 27, 2012

LANGUAGE: DUTCH; NEDERLANDS

GRAPHIC: Presentatrices Bridget Maasland (links) en Sandra Schuurhof zijn door
SBS6 binnengehaald om de gunst van de kijker terug te winnen. Foto s anp/freek
van asperen en rick nederstigt |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              55 of 147 DOCUMENTS



                              AD/Algemeen Dagblad

                             28 juli 2012 zaterdag

Wie is nog de stem van de gewone man?

BYLINE: deborah jongejan en hans van soest

SECTION: Algemeen Dagblad - Nieuwsdienst; Blz. 2

LENGTH: 693 woorden


den haag Veel kiezers herkennen zich niet meer in wat de politiek doet. De
Tweede Kamer is dan ook totaal geen afspiegeling van Nederland, leert een
rondgang langs de verkiesbare plekken op de kieslijsten van partijen. Zo wordt
het Binnenhof steeds meer een ivoren toren, vreest Kamervoorzitter Gerdi
Verbeet.

Al langer klinkt de klacht dat het parlement geen goede afspiegeling is van de
samenleving. Maar wie de nieuwste kieslijsten naast de jongste peilingen legt,
ziet dat na de verkiezingen van 12 september het beeld niet veel anders zal
zijn. Nog altijd domineren hoogopgeleide, blanke mannen.

Een onderschat probleem, vindt Kamervoorzitter Gerdi Verbeet. ,,In artikel 50
van onze grondwet staat dat de Staten-Generaal het gehele Nederlandse volk
vertegenwoordigen. Maar ik zie helaas een steeds grotere monocultuur ontstaan.
Een Tweede Kamer met volksvertegenwoordigers die allemaal dezelfde kranten
lezen, allemaal op dezelfde verjaardagen komen en allemaal dezelfde boeken op
hun nachtkastje hebben liggen.

Zo bestaat de nieuwe Tweede Kamer straks voor 80 procent uit mensen met een
universitaire opleiding. Buiten het Binnenhof is dat maar 12 procent. Jongeren
en ouderen zijn slecht vertegenwoordigd. De oudste kandidaat op een verkiesbare
plek is SP er Jan de Wit (67), maar die heeft al gezegd deze termijn niet uit te
zitten. Terwijl er in Nederland 2,7 miljoen 65-plussers wonen. Ook telt de Kamer
relatief weinig vrouwen en allochtonen.

Opvallend is ook dat de nieuwe Kamer de verschillende provincies ongelijk
vertegenwoordigt. Zo lijkt het erop dat straks nog maar één parlementariër uit
Zeeland komt: VVD er André Bosman.

Kwetsbaar

,,Dat gebrek aan diversiteit maakt het parlement kwetsbaar,   vreest Verbeet.
,,Zo groeit de afstand tussen samenleving en politiek. Den Haag moet voldoende
verbonden zijn met een zo groot mogelijk deel van de samenleving. Anders drijft
de Tweede Kamer af van de mensen die ze zou moeten vertegenwoordigen. Waar
burgers zich druk om maken en waar politici zich druk om maken, daar mag niet te
veel verschil tussen zitten.

Ook in de samenleving ziet Verbeet een tweedeling ontstaan tussen hoger en lager
opgeleiden. ,,De wereld van mensen met een vmbo-achtergrond is vaak een heel
andere dan die van mensen met een havo/vwo-achtergrond. Die twee lagen mixen
slecht. Je ziet twee verschillende soorten burgers ontstaan.

Dat is in de politiek niet anders. Veel Kamerleden spreken zelden nog een
vrachtwagenchauffeur op een verjaardagsfeestje. Partijen moeten beter scouten
bij het opstellen van kandidatenlijsten, vindt Verbeet. Zo zoeken ze nu te
weinig naar nieuw politiek talent in kringen van mbo ers.

,,Want hoe weet je anders wat er speelt bij die groep burgers? Je hoeft echt
geen academische opleiding te hebben om in de Tweede Kamer te kunnen
functioneren. Voor de achtergrondkennis hebben we fractiemedewerkers en
ambtenaren van de Kamer, die ons ondersteunen in ons werk. Een Kamerlid heeft
als taak de problemen van mensen voor het voetlicht te brengen. We moeten een
betere afspiegeling zijn van de maatschappij en niet afdrijven richting een
technocratie.

Lager opgeleiden voelen zich anders slecht vertegenwoordigd door de politiek,
voorspelt ze. ,,Tegelijk zijn er steeds meer hoger opgeleiden die denken: ik kan
mijn eigen boontjes wel doppen, laat anderen dat ook doen. Het gevoel dat we
samen verantwoordelijk zijn voor de samenleving dreigt zo te verdwijnen.

In de tijd van de verzuiling was er meer verbinding tussen politieke partijen en
hun achterban. Nu is die veelal verdwenen. ,,Natuurlijk bedient elke partij een
eigen doelgroep, maar als geheel moet de Tweede Kamer zo divers mogelijk zijn,
vindt Verbeet.

,,Dé gemiddelde Nederlander bestaat niet: een boer uit Zeeland heeft heel andere
zorgen dan een werkloze van de derde generatie uit Oost-Groningen of iemand uit
Zuid-Limburg, die zich niet herkent in het Randstad-leven op tv. Dat stelt de
politiek voor een grote opgave. Gezamenlijk moet de Tweede Kamer zo veel
mogelijk van die mensen vertegenwoordigen. Nu al klagen mensen dat ze zich niet
meer herkennen in wat de politiek doet.

zorgen om elitaire samenstelling parlement

LOAD-DATE: July 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              56 of 147 DOCUMENTS



                              AD/Algemeen Dagblad

                             25 juli 2012 woensdag

Griek voelt mes op keel

SECTION: Algemeen Dagblad - Economie; Blz. 15

LENGTH: 89 woorden


BRUSSEL Griekenland heeft een nieuwe regering en dat maakt dat Demiris  ietsje
positiever is dan op het moment dat hij zijn boek afsloot. ,,Daarmee is een
derde verkiezingsronde vermeden. Dat is winst. Maar we hebben een lange weg te
gaan. We zullen Brussel nu echt moeten laten zien dat het ons menens is voor we
kunnen onderhandelen over één of twee jaar uitstel. Het blijft link, want
intussen blijven we - in het vijfde jaar recessie - op het randje van een
sociale explosie staan. De gewone man is echt het mes op de keel gezet.

LOAD-DATE: July 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              57 of 147 DOCUMENTS



                              AD/Algemeen Dagblad

                              24 juli 2012 dinsdag

CDA er De Geus uit forse kritiek op VVD na terugdraaien forensentaks

BYLINE: edwin van der aa

SECTION: Algemeen Dagblad - Nieuwsdienst; Blz. 9

LENGTH: 280 woorden


DEN HAAG Het VVD-plan om de gehate forensentaks terug te draaien, schaadt het
economisch herstel van Nederland. Dat meent CDA-prominent en oud-minister Aart
Jan de Geus. Hij vindt dat de liberalen broodnodige hervormingen dwarsbomen.

,,Het is slecht nieuws dat de VVD totaal afstand heeft genomen van de afspraak
in het Lenteakkoord en de afschaffing van de belastingvrije kilometervergoeding,
zegt De Geus, die minister van Sociale Zaken was in drie kabinetten-Balkenende.

,,We moeten echt af van de ongelijkheid die ontstaat doordat mensen
gesubsidieerd van A naar B komen. Maar de liberalen, die wél de arbeidsmarkt en
de woningmarkt aanpakken, weigeren deze impopulaire maatregel te nemen. Dat is
inconsistent en trekt één belangrijke pijler weg onder de zeer noodzakelijke
hervormingen.

De Geus, een prominent CDA er die momenteel in Duitsland werkt, was voorzitter
van het Strategisch Beraad. Deze club heeft recent de nieuwe koers van de partij
uitgezet.

Zelf hebben de christendemocraten in aanloop naar de verkiezingen voorgesteld de
belastingvrije vergoeding van woon-werkverkeer te verlagen van 19 naar 13 cent.
Critici duiden dit plan als een  forensentaks light .

,,Het CDA neemt wel degelijk op drie gebieden stappen om te zorgen dat de
economie weer wordt vlotgetrokken,  pareert De Geus. ,,Mijn partij versoepelt
het ontslagrecht, stimuleert de woningmarkt én wil een strikter fiscaal regime
voor het woon-werkverkeer. Alleen de combinatie is effectief.

Belasten

De liberalen stellen in het concept-verkiezingsprogramma dat de VVD
hardwerkende Nederlanders niet zwaarder wenst te belasten . Daarom moet de
huidige tegemoetkoming woon-werkverkeer blijven, stelt de partij.

LOAD-DATE: July 23, 2012

LANGUAGE: DUTCH; NEDERLANDS

GRAPHIC: Aart Jan de Geus:  Het plan schaadt het economische herstel van
Nederland.  |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              58 of 147 DOCUMENTS



                              AD/Algemeen Dagblad

                              20 juli 2012 vrijdag

In de rij voor de incheckbalie op Schiphol

SECTION: Algemeen Dagblad - Nieuwsdienst; Blz. 8

LENGTH: 372 woorden


vincent@ad.nl

,,Hè hè eindelijk, we laten het takkenweer het takkenweer. Niks vergeten,
paspoorten, oude peseta s, voor de zekerheid, ja, die had ik nog liggen, stel
dat de euro wordt afgeschaft als wij in Spanje zijn, ik zeg altijd maar beter
mee verlegen dan om... Sjeesj, heb jij de gaskraan dichtgedraaid?

,,Rustig, we koken en verwarmen elektrisch, we hebben al jaren geen gas meer.

,,O ja, da s waar, het is de vakantiestress. Kijk eens, achter je?

,,Wat moet ik zien, dat ventje?

,,Jaja, die gaat het record verbeteren, hij kijkt zo raar uit zijn ogen, zo
schichtig. Gisteren hebben ze er eentje van 12 gepakt, een drugskoerier, let
maar eens op, deze is hooguit 3. Al die knuffels zitten vol met dope, ze
verzinnen de gekste manieren tegenwoordig. Kijk, die vrouw in die rolstoel, die
zit op zeker 10 miljoen aan straatwaarde. Je moet wat, met die lagere
pensioenen. En kijk, die blinde! Hij trekt een spoor van wit poeder achter zich
aan. Zal ik hem even waarschuwen, het is zo zielig anders, hij ziet het niet.

,,Ben je gek, wat zeg je dan, sorry meneer, maar er valt coke uit uw stok, dan
denken ze misschien dat je medeplichtig bent.

,,Klein Neusje kan kruipend het spoor terugsnuiven, hahahaha. Hoor je dat?

,,Ja, al die mensen voor ons in de rij staan te kreunen en met hun hand tegen
hun wang.

,,Ze barsten zo te zien van de kiespijn. O, wacht, ik snap het al, die gaan
natuurlijk naar de tandarts, ze hebben hier de tarieven vrijgegeven, vond de VVD
wel een geinig plan, gezonde marktwerking nietwaar, dat is enorm uit de hand
gelopen, en nu gaan ze allemaal naar Turkije, daar is de tandarts nog goedkoper.
Kijk, ik zie Henk en Ingrid. Dat is ook wat zeg, eerst in Almelo een Turk om
zeep helpen en dan in Turkije je rotte kiezen laten trekken. Turkse tandartsen
moeten Nederlanders die Henk en Ingrid heten boycotten, vind ik. Nou, we zijn
aan de beurt, geef de tickets even, wil je?

,,De tickets? Die had jij toch?

,,Ik, ik zeg nog tegen jou, terwijl ik het gas dichtdraai, ik zeg...

,,We hebben geen gas.

,,Ik zeg... Sjeesj de tickets, kijk eens in de koffer. De koffer, waar is de
koffer, jij zou toch de koffer... Au, nou breekt er nog een stuk van mijn kies
af ook.

,,Dan nemen we een lastminute, naar Turkije.

LOAD-DATE: July 19, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              59 of 147 DOCUMENTS



                              AD/Algemeen Dagblad

                              20 juli 2012 vrijdag

Henk en Ingrid  is

SECTION: Algemeen Dagblad - Service; Blz. 17

LENGTH: 62 woorden


te beladen geworden

Dood van Aziz Kara leidt tot afschuw en ongeloof (AD 19-7). Wilders zou ik
aanraden geen  Henk en Ingrid  meer te gebruiken. Aan de gelijknamige verdachten
in de zaak met dodelijke afloop van de Almeloër kleeft nu een negatief imago.
Jut en Jul  lijkt me een goed alternatief. De kans dat die zo in het nieuws
komen is gering.

Harry Rijpkema, Amsterdam.

LOAD-DATE: July 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              60 of 147 DOCUMENTS



                              AD/Algemeen Dagblad

                             19 juli 2012 donderdag

De nieuwe coating, de oplossing voor alles

SECTION: Algemeen Dagblad - Nieuwsdienst; Blz. 10

LENGTH: 331 woorden


vincent@ad.nl

Het gaat goed met de wereld zeg. Pensioen dan niet, dat wordt wat minder, maar
mensen, wat zal het, we sparen straks weer heel veel geld uit. We hoeven nooit
meer naar de wasstraat dankzij de nieuwe coating. Als het toch eens echt waar
is, het staat weliswaar in de krant vandaag, maar er staat wel meer in de krant.
Maar stel dat het klopt, dat die coating is uitgevonden. Je spuit hem op je
auto, en alles, woestijnzand, pekel, modder, dode dieren, alles wordt er met het
eerste het beste buitje afgespoeld. O wat zou hij dan nu prachtig staan te
glimmen, onze auto.

Een soort anti-aanbaklaag is het eigenlijk. De eerste tests van de coating zijn
zeer veelbelovend. Ruim twee jaar geleden werd Mark Rutte ermee bespoten, er
overkwam hem van alles, hij maakte ernstige inschattingsfouten, blunderde,
stuntelde, maakte zichzelf volkomen ongeloofwaardig, maar kijk, even onder de
douche en hup, daar staat hij weer, hij glanst weer als nieuw, onze
coatingpremier.

Bij Geert Wilders werkt de coating ook aardig, niet zo goed als bij Rutte, lijkt
het, maar wie weet, als Henk en Ingrid even de hogedrukspuit op Geert zetten,
dat hij weer naar het niveau van 2010 klimt.

Heel veel politici eigenlijk, van links tot rechts, hebben al jaren de
beschikking over dit wonderspul.

En vergeet de bankiers niet. Ze hebben zich er ook mee bespoten, het enige dat
ze hoeven te doen is sorry zeggen en daarna kunnen ze gewoon op de oude voet
verder.

Dus ik zou zeggen, waar wachten we nog op? Rust brandblusvliegtuigen uit met
miljoenen liters van deze coating, vlieg boven Nederland en sproei! O wat zullen
wij gelukkig zijn. We kunnen alles doen en alles laten, niemand draagt nog
verantwoordelijkheid, alles zal van ons afglijden, als water na het zwemmen.

Ja, het gaat goed met de wereld, pensioen wat minder, maar ook die zorg rolt als
druppels van je af. Aan geld kleeft geen bloed meer, aan handen ook niet,
niemand heeft nog schuld aan wat dan ook, we zijn hard op weg naar het paradijs.

LOAD-DATE: July 18, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              61 of 147 DOCUMENTS



                              AD/Algemeen Dagblad

                             19 juli 2012 donderdag

Indrukwekkend eerbetoon

BYLINE: LAURA SCHALKWIJK

SECTION: Algemeen Dagblad - Nieuwsdienst; Blz. 7

LENGTH: 746 woorden


ALMELO Honderden mensen kwamen gisteravond in Almelo bijeen voor een
indrukwekkende stille tocht ter herdenking van de overleden Aziz Kara (64). Zijn
gewelddadige dood maakt veel los. Is Aziz, die na een slepende burenruzie om het
leven kwam, slachtoffer van racisme? De Turkse gemeenschap in Nederland wil
onafhankelijk onderzoek.

Deniz Kara

We hopen dat er ergens een verklaring is voor zijn dood

Dood van Aziz Kara leidt tot afschuw en ongeloof

Rode rozen en witte anjers stapelen zich op tegen een muur aan de Violierstraat
in Almelo. Meer dan duizend mensen leggen er een bloem neer om Aziz Kara (64) te
herdenken, een laatste eer te betuigen, op de plek waar uiteindelijk fatale
verwondigen opliep, vlak bij zijn eigen huis. ,,Een conflict leidde tot deze
verschrikkelijke uitkomst,   sprak burgemeester Hermans-Vloedbeld de menigte
toe. ,,We zijn hier om blijk te geven dat we geweld in ons land, in ons Almelo
niet tolereren.

Weduwe Kamer en zoon Deniz kunnen nog steeds niet geloven dat hun man en vader
Aziz er niet meer is. Hun grote vraag: is hij door racistische motieven om het
leven gekomen?

Een paar uur voor de stille tocht laat Kamer een foto zien uit 1983: Aziz en
zijn zoontje Deniz zitten bij de kinderen van een Nederlands gezin aan tafel.
,,Toen mijn man naar Nederland kwam, heeft dit gezin hem opgevangen, hem
Nederlands geleerd, hem aan een baan bij Philips geholpen. Zo gastvrij kan
Nederland zijn. Hij werkte daar al 38 jaar, zou bijna met pensioen gaan. Maar
mijn man wilde dat niet, hij wilde doorwerken.

Zo hartelijk als Aziz Kara ooit is opgevangen, zo harteloos is zijn leven
beëindigd. Twee weken geleden is hij na een dagenlang coma in het ziekenhuis
overleden aan een schedelbasisfractuur, een hersenkneuzing en een
hersenbloeding. Doodsoorzaak: zinloos geweld, mogelijk vanuit racistische
motieven. Verdachten: Henk en Ingrid van der W. en hun zoon Wiebe.

Aziz zou zijn verwondingen hebben opgelopen na een slepende burenruzie. Een
eenzijdig conflict, zo luidt het relaas. ,,Het begon met vuile blikken,
vervelende opmerkingen,   zegt Deniz. ,, Wij houden niet van Turken , zeiden ze,
toen mijn vader vroeg wat er aan de hand was.

Na jaren getreiter gaat het op 30 juni helemaal mis. Zoon Deniz parkeert zijn
auto en krijgt een woordenwisseling met buurvrouw Ingrid. Daarna slaat Henk op
hem in. Deniz vecht terug. Even later komt Aziz aanlopen. Henk en zijn zoon
zouden meteen op hem hebben ingebeukt. Bloedend en met een bont en blauw hoofd
wordt Aziz naar het ziekenhuis gebracht, waar hij bezwijkt aan zijn
verwondingen.

Deniz wil er meer over zeggen, maar kan het niet. Hij is officieel nog steeds
verdachte in de zaak. ,,Ik hoop wel dat getuigen zich melden. Dat de waarheid
naar boven komt. Anders wordt het mijn woord tegen dat van hun.

Die zaterdag worden Henk, Ingrid, hun zoon Wiebe en Deniz allemaal opgepakt. Na
vier dagen worden Ingrid van der W. en Deniz weer vrijgelaten. Net als Deniz is
Ingrid ook nog steeds verdachte, allebei wegens betrokkenheid bij de
vechtpartij.

Henk van der W. en zijn zoon Wiebe blijven voorlopig vastzitten. Het Openbaar
Ministerie verdenkt ze van doodslag. ,,De politie doet ook nog onderzoek naar
welke rol racisme of discriminatie heeft gespeeld en gaat na of er meerdere
meldingen of aangiften liggen tegen de verdachten,   zegt Jaap Otten van het OM.

Buren bevestigen in elk geval dat de familie Van der W. er geen geheim van
maakte een hekel te hebben aan Turken. ,,Het was een goed geïntegreerde familie.
Dat kun je van het Nederlandse gezin niet zeggen,   zei een buurvrouw eerder
tegen deze krant.

Dat de familie geliefd is, blijkt ook uit het aantal mensen dat gisteravond zijn
steun betuigde. Maar van meet af aan was er medeleven. Deniz: ,,Sinds die
zaterdag is het een komen en gaan van mensen, ook bij ons thuis. We hebben ook
meer dan 200 rouwkaarten ontvangen, vooral van onbekenden. Uit het hele land.
Ontzettend bedankt daarvoor.

De dood van Aziz Kara maakt inderdaad steeds meer los in Nederland. Is hier
sprake van racisme met fatale gevolgen? Turkse organisaties in het hele land
roepen om actie. Ze eisen dat er onafhankelijk onderzoek wordt gedaan.

Niemand begrijpt het. De familie in Turkije, waar Aziz vorige week is begraven,
snapt er evenmin iets van. Deniz: ,,Hoe leg je zoiets uit? We hopen dat Henk en
zijn zoon de waarheid spreken. We hopen dat er ergens een verklaring is voor
mijn vaders dood.

De advocaten van Henk van der W. en zijn zoon Wiebe willen niet reageren.

LOAD-DATE: July 18, 2012

LANGUAGE: DUTCH; NEDERLANDS

GRAPHIC: Aziz Kara (links) was geliefd in de buurt. Honderden mensen herdachten
gisteravond de man die na een slepende burenruzie de dood vond. | Rechts: Weduwe
Kamer, gesteund door vrienden en familie. Foto S ERIC BRINKHORST |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              62 of 147 DOCUMENTS



                              AD/Algemeen Dagblad

                              16 juli 2012 maandag

Zalms voorstel is

SECTION: Algemeen Dagblad - Service; Blz. 15

LENGTH: 76 woorden


niet zo beroerd

Het voorstel van Zalm hoeft niet zo beroerd te zijn als het lijkt. De rente van
de ECB is in 4 jaar tijd van 2,5 naar 0,75 procent gezakt. Wanneer die verlaging
in de bestaande hypotheken zou worden doorberekend houdt iedere hypotheekhouder
over om te kunnen aflossen. Dan zou de economie misschien weer wat op gang komen
en worden eindelijk ook gewone burgers beter van alle Europese maatregelen. En
niet alleen de banken.

G.Botter, Sibculo.

LOAD-DATE: July 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              63 of 147 DOCUMENTS



                              AD/Algemeen Dagblad

                             12 juli 2012 donderdag

VVD worstelt met eurovlag

SECTION: Algemeen Dagblad - Nieuwsdienst; Blz. 11

LENGTH: 232 woorden


MARGREET VAN BEEM

DEN HAAG De Amsterdamse VVD zit in zijn maag met de Europese vlag die sinds
gisteren boven het stadhuis wappert. Het idee was dat het Europese blauwdoek de
hoofdstad internationale allure zou geven. Maar nu duidelijk is dat de
Nederlandse driekleur er niet naast gehangen mag worden, lijkt Europa
belangrijker dan Nederland. En dat is niet de boodschap die de VVD in
campagnetijd wil uitdragen.

Geert Wilders was er gisteren als de kippen bij om de liberalen te kapittelen.
In Kamervragen noemde hij de beslissing  volslagen absurd  en  typerend voor de
eurofiele VVD , want ook de Amsterdamse VVD-wethouders stemden met het hijsen
van de vlag in. Wilders wil snel van premier Rutte weten of hij zijn
partijgenoten tot de orde gaat roepen.

Maar dat zal Rutte weinig moeite kosten. De Amsterdamse VVD-fractievoorzitter
Robert Flos wil de vlagkwestie nog voor de zomervakantie uit de wereld hebben.
Dat is in de hoofdstad over een week. Volgens Flos mag het Europese dundoek er
best hangen, maar alleen naast de Nederlandse vlag. ,,Ik ga er alles aan doen om
dat te bewerkstelligen.

De kans dat dat lukt, lijkt klein. Gewone burgers mogen de vlag elke dag
uithangen, maar stadhuizen moeten zich houden aan de instructie van het
ministerie van Algemene Zaken. Die zegt dat in Amsterdam in een normaal jaar
slechts op vijf dagen gevlagd mag worden, zoals op Koninginnedag en 5 mei.

LOAD-DATE: July 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              64 of 147 DOCUMENTS



                              AD/Algemeen Dagblad

                             11 juli 2012 woensdag

Geef thuis als buren

SECTION: Algemeen Dagblad - Service; Blz. 17

LENGTH: 80 woorden


elkaars leven zuur maken

Nu de Turkse Almeloër Aziz Kara na een burenruzie is overleden, komt het
medeleven van omwonenden. Waar waren al die mensen toen hij nog leefde? Iedereen
wist wat de achterburen Henk en Ingrid het gezin aandeden?

Wanneer een ieder verantwoordelijkheid voor zichzelf én zijn medemens had
genomen, zou het niet zo n dramatische wending hebben gekregen. Er zijn meer
voorbeelden van mensen die door hun buren worden getreiterd. En niemand geeft
thuis.

Sonja Hornung.

LOAD-DATE: July 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              65 of 147 DOCUMENTS



                              AD/Algemeen Dagblad

                             11 juli 2012 woensdag

Laat ze zwáár boeten, die weermannen en weervrouwen

SECTION: Algemeen Dagblad - Nieuwsdienst; Blz. 9

LENGTH: 379 woorden


jerry@ad.nl

Hier in het zuidwesten van Frankrijk, in een gebied dat statistisch gezien
evenveel zonne-uren heeft als de mediterrane kust, is het al dagen pokkenweer.
Ik vermeld het met enige schroom, want als je duizend kilometer aflegt om voor
een hoop geld in dezelfde miezer te zitten als thuis, zij het minder
comfortabel, dan knaagt dat na verloop van tijd toch aan je
beoordelingsvermogen. Volgens de 14-daagse weersverwachting van Buienradar duurt
het nog minstens twee weken voor het een beetje opentrekt. Gelukkig bereiken ons
hier uit het verre vaderland berichten die als een eenzame zonnestraal door het
wolkendek klieven en het hart verwarmen. Ik doel uiteraard op het voorstel van
de PvdA-afdeling Hoek van Holland om weermannen en -vrouwen te beboeten voor
verkeerde voorspellingen. De sociaaldemocratie was altijd al warm pleitbezorger
van de maakbare samenleving, maar in Hoek van Holland hebben ze daar de maakbare
meteorologie aan toegevoegd. En niet zonder reden! Ik citeer de Hoekse
fractievoorzitter Ineke Vos, uit de krant van gisteren: ,,Vorige week woensdag
en donderdag werd er regen en onweer voorspeld, terwijl het woensdag in Hoek van
Holland 28,7 was en de zon tot in de avonduren scheen. Maar er was niemand op
het strand

Achtentwintig komma zeven graden! En dan zitten wij hier duurbetaald te
vernikkelen. Het is een schande! Een strandschande! Ontwaakt verregenden der
aarde! Het is mooi dat dit klimatologische onrecht eindelijk wordt aangepakt.

Ik ondersteun dan ook de oproep van de PvdA om ze zwáár te beboeten, Gerrit
Hiemstra, Piet Paulusma, Helga van Leur en al die andere valse weerprofeten die
met hun misleidende praatjes onschuldige, hardwerkende burgers naar het strand
lokken als het regent of zorgen dat ze wegblijven als het straalt! Maar er is
méér nodig: een protestbijeenkomst op het Malieveld om een hete herfst te eisen.
En een dwingende oproep aan Diederik Samson (Samzon, schreef ik bijna) om
klimatologische nivellering en het recht op een vaststaand aantal zonne-uren
alsnog in het verkiezingsprogram op te nemen.

Stem aankomende september PvdA en het rode ochtendgloren zal permanent tot in de
avonduren duren. En niet alleen in Hoek van Holland! Hun strijd, onze strijd,
internationale solidariteit! Het moet (h)eerlijker!

LOAD-DATE: July 10, 2012

LANGUAGE: DUTCH; NEDERLANDS

GRAPHIC: Schrijver |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              66 of 147 DOCUMENTS



                              AD/Algemeen Dagblad

                              9 juli 2012 maandag

Altijd tegen colbert

SECTION: Algemeen Dagblad - Service; Blz. 15

LENGTH: 70 woorden


aankijken, vervormt

Dat Wilders geen feeling heeft met Henk en Ingrid begrijpt zijn achterban als
geen ander. Als je uitzicht wordt belemmerd door bewaking en je jarenlang tegen
de achterkant van een colbert aankijkt krijg je een andere blik op de wereld. Zo
vreemd is dat niet, maar ook andere partijen met een meer democratische inslag
zijn het contact met hun achterban kwijt, getuige de peilingen.

C. Pronk, Woudenberg.

LOAD-DATE: July 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              67 of 147 DOCUMENTS



                              AD/Algemeen Dagblad

                              7 juli 2012 zaterdag

Echte  Henk en Ingrid  ruziën met Turkse buren

SECTION: Algemeen Dagblad - Service; Blz. 21

LENGTH: 42 woorden


Geschokt las ik het bericht dat een man het slachtoffer is geworden van een uit
de hand gelopen burenruzie (AD 6-7). Maar hoe wrang: het blijkt hier dat een
echte  Henk en Ingrid  een conflict hebben met hun Turkse buren.

D.J. Weeda-Zijlmans, Rotterdam.

LOAD-DATE: July 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              68 of 147 DOCUMENTS



                              AD/Algemeen Dagblad

                              6 juli 2012 vrijdag

Burenruzie fataal voor Almeloër

BYLINE: EDDY VAN DER LEY en TONNY VAN DER MEE

SECTION: Algemeen Dagblad - Nieuwsdienst; Blz. 3

LENGTH: 485 woorden


almelo Een slepende burenruzie is Aziz Kara (64) uit Almelo fataal geworden. De
zoveelste woordenwisseling tussen het Turkse gezin en de Nederlandse achterburen
escaleerde zaterdag. Bij de vechtpartij tussen meerdere familieleden werd Kara
tegen de grond geslagen. Hij overleed gisteren.

In de woning van Kara is het een komen en gaan van rouwende mensen. Familie,
collega s, bewoners. Over enkele maanden zou de medewerker van Philips met
pensioen gaan. De vakantie naar Turkije was al voorbereid. Zover zal het niet
komen. De buurt is in shock na de tragische dood van de 64-jarige Aziz Kara.
,,In huis is het één en al verdriet,   zegt een buurtgenote. ,,Ik ben helemaal
ontdaan.

Het gezin Kara woont al sinds 2005 aan de Violierstraat in Almelo. Sindsdien
leeft het in onmin met de achterburen Henk en Ingrid van der W. in de
Anjelierstraat. Hun achtertuinen grenzen aan elkaar.

Henk (61) en Ingrid (59) ergerden zich al langer aan Kara. Volgens buurtgenoten
maakten ze er geen geheim van een hekel te hebben aan Turken. ,,Toen ze hier
kwamen wonen, ging het nog redelijk. We verzorgden elkaars plantjes en we
nodigden ze uit op verjaardagen. Andersom werden we nooit uitgenodigd,   zegt
een bewoonster.

,,Als ze het over de Turkse buren spraken, hadden ze het altijd over de  maffia
en zo. Ze maakten discriminerende opmerkingen en maakten van alles een probleem.

Zo klaagde Van der W. als de auto van het Turkse gezin bij hun in de straat
stond geparkeerd. En Henk plantte opeens coniferen in de tuin, omdat hij last
had van een fel brandend lampje in hun kamer. Als Kara Turkse muziek op had
staan, zetten zij Nederlandse smartlappen op.

Zaterdag escaleerde het conflict. Ingrid kreeg ruzie met de 36-jarige zoon van
Karam, toen die zijn auto in de straat parkeerde. Ze voelde zich door hem
begluurd . Henk en hun zoon Wiebe (23) bemoeiden zich met de woordenwisseling.
Er vielen rake klappen.

Aziz Kara schoot zijn zoon te hulp. Hij kreeg één klap van buurman Henk, viel op
zijn achterhoofd en raakte direct in coma.

,,Toen hij in het ziekenhuis lag hebben we namens enkele buren nog een kaartje
in de bus gedaan om de familie sterkte te wensen. De dochter zei toen dat het
gelukkig iets beter ging.

Volgens de buurt was Kara een rustige en zeer geliefde man. ,,Hij zorgde nooit
voor overlast,   aldus zijn buurvrouw. ,,Het was een goed geïntegreerde familie.
Dat kun je van het Nederlandse gezin niet zeggen. Dat zijn buitenbeentjes. Ze
zijn niet erg sociaal, zeggen nooit gedag.   Een buurtgenoot: ,,Als de Turkse
buurman last had van de blauwe regen in onze achtertuin, kwam hij aan de deur
vragen of hij er wat van af mocht knippen. Zo netjes.

Henk en zijn zoon zitten vast na een beslissing van de raadkamer van de
rechtbank in Almelo gisteren. Ingrid van der W. en de zoon van Kara zijn vrij,
maar worden nog wel beschouwd als verdachten.

Aziz Kara bezwijkt aan verwondingen na klap van achterbuurman

LOAD-DATE: July 5, 2012

LANGUAGE: DUTCH; NEDERLANDS

GRAPHIC: Nabestaanden rouwen bij de woning van Aziz Kara. foto eric brinkhorst |



PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              69 of 147 DOCUMENTS



                              AD/Algemeen Dagblad

                              4 juli 2012 woensdag

Wilders ként Henk en Ingrid niet eens

BYLINE: MARGREET VAN BEEM en DEBORAH JONGEJAN

SECTION: Algemeen Dagblad - Nieuwsdienst; Blz. 2

LENGTH: 956 woorden


DEN HAAG Geert Wilders houdt met niemand rekening, behalve met zichzelf.
Vertrekkend PVV-Kamerleden Marcial Hernandez en Wim Kortenoeven stellen dat ze
twee jaar lang zijn vernederd en geschoffeerd door de man die eens hun held was.
Een inkijkje in het gesloten bolwerk van Wilders. Hernandez: ,,Hij beslist en
speelt met de levens van loyale mensen.

Opgestapte PVV ers hangen vuile was buiten

Donderdag, 7 juni. Oud-militair Marcial Hernandez zit aan het bureau van Geert
Wilders. ,,Kolonel Agema, hebben we nog een luchtmacht nodig? Wat vind jij?
heeft Wilders even daarvoor aan Kamerlid Fleur Agema gevraagd. ,,Ja, waarom
heffen we de luchtmacht niet gewoon op?   is haar antwoord. Met lede ogen ziet
Hernandez aan hoe binnen enkele minuten voor 600 miljoen euro aan bezuinigingen
op Defensie wordt ingeboekt.

Oud-medewerker van het CIDI Kortenoeven loopt sinds dezelfde dag met een knoop
in zijn maag. De PVV-Kamerleden hebben het concept-verkiezingsprogramma een
halfuurtje mogen inzien. Zijn kritiek op  enkele volstrekt idiote voorstellen
is van tafel geveegd. ,,Niet zo moeilijk doen,   zei Wilders. ,,Zeker de helft
van het programma is toch niet uitvoerbaar, dat is politiek.

Het definitieve verkiezingsprogramma is de druppel. Hernandez en Kortenoeven
stappen uit de fractie, precies op het moment dat Wilders zijn toekomstplannen
aan de pers presenteert.

Twee jaar geleden zegden ze hun banen op en raakten vrienden kwijt, om vol
bewondering voor Wilders in de politiek te stappen. Maar hun held is van zijn
voetstuk gevallen. ,,Ik kan, wil en ga dit niet meer verdedigen,   realiseert
Hernandez zich, als hij tegelijk met de pers leest wat  zijn  partij de komende
jaren van plan is.

Ineens komt alles eruit. Wilders is gisterochtend nauwelijks klaar met zijn
presentatie van de PVV-plannen of Hernandez en Kortenoeven nemen het zaaltje
over. Tegen een decor van posters met een lachende Wilders spreken ze voor het
eerst vrijuit. Ruim drie kwartier lang vertellen ze - Kortenoeven in tranen
-over alle frustratie die zich de afgelopen jaren heeft opgebouwd.

Dat Wilders nooit de telefoontjes, e-mails en sms jes van de PVV-Kamerleden
beantwoordt. Maar vervolgens wel de hele fractie mailt over de Efteling:  Wie
wil er met me mee in Droomvlucht?

Ze vertellen dat kritiek niet wordt geduld. Als iemand tijdens de
fractievergadering een idee inbrengt, reageert Wilders als eerste. ,,Als hij
zegt:  Ik vind het niets , dan weet je het al,   zegt Kortenoeven. ,,Dan doet
niemand nog zijn mond open.   Hernandez: ,,Als PVV-Kamerlid ben je alleen maar
stemvee.

Het einde van de Catshuis-onderhandelingen is de hardste stomp in de maag.
Kortenoeven staat tijdens een werkbezoek in het stadion van de Engelse
voetbalclub Tottenham Hotspur, als hij van een VVD-Kamerlid hoort dat Wilders de
stekker uit de gedoogcoalitie heeft getrokken. Op eigen houtje, zonder overleg
met de fractie. Hernandez verneemt het via de radio. ,,Ik heb me daarna
dagenlang ontzettend ellendig gevoeld. Meerdere PVV-Kamerleden hebben letterlijk
op elkaars schouders zitten huilen vanwege deze enorme schoffering door Wilders.

Wilders staat niet alleen ver van zijn eigen Kamerleden af, zeggen de
vertrekkers, maar ook van zijn eigen achterban. Hernandez: ,,Geert Wilders weet
niet eens wie Henk en Ingrid zijn. Hij leeft in een totaal isolement. Alleen als
hij zelf iets nodig heeft, moet je als Kamerlid alles laten vallen en op stel en
sprong in zijn vesting verschijnen. Een beveiligde kamer op een beveiligde gang
met bewakers voor de deur. Geert is de feeling met de maatschappij totaal
kwijtgeraakt en is totaal vervreemd van de werkelijkheid.

PVV-Kamerleden worden bovendien opzettelijk in hun functioneren gehinderd,
zeggen Kortenoeven en Hernandez.  Het Politbureau  speelt daarin de hoofdrol: de
PVV ers van het eerste uur Fleur Agema, Louis Bontes en Martin Bosma. Zij moeten
niet alleen toestemming geven als een Kamerlid een interview wil geven, maar ook
als hij een schriftelijke of mondelinge vraag wil stellen aan het kabinet.
Hernandez: ,,Als de kwestie te ingewikkeld is of niet wenselijk wordt geacht,
moeten we het aan Geert Wilders voorleggen. Die vervolgens niet reageert.

geldkwestie

Dan is er nog de geldkwestie. Volgens ex-PVV er Hero Brinkman heeft de partij
geen cent op de rekening staan. Wel zou Wilders hem hebben toevertrouwd dat er
koffers met geld uit de Verenigde Staten waren gekomen, in één geval met 75.000
dollar in contanten. ,,Ik ben me daar rot van geschrokken. Al is de bron Hero
Brinkman, dus ik weet niet of het klopt,   zegt Kortenoeven.

Hoewel ze in de kern dezelfde motivatie hebben als Brinkman om de PVV de rug toe
te keren, willen ze met hem en zijn nieuwe partij niets te maken hebben. Ook
zijn ze niet van plan een eigen club op te richten. Tot de verkiezingen gaan ze
verder als  Groep Kortenoeven/Hernandez , daarna verlaten ze de politiek. Wel
roepen ze hun ex-collega s op  ook voor hun vrijheid te kiezen .

In de wandelgangen gonsde het al langer rond dat de vertrekkers een lage plek op
de kieslijst zouden krijgen. Hernandez omdat hij volgens justitie een kopstoot
had uitgedeeld aan een ambtenaar. Kortenoeven stemde als enige PVV er tegen het
verbod op ritueel slachten. Volgens Wilders is het tweetal rancuneus. ,,De
druiven zijn misschien zuur als je denkt dat je laag op de lijst komt. Ze maken
een vlucht naar voren en slaan nu wild om zich heen.

Geen PVV-Kamerlid wil het relaas van Kortenoeven en Hernandez bevestigen.
Anoniem noemen ze de twee  huilebalken . ,,Iedereen heeft genoeg inspraak gehad,
zegt een PVV er. ,,Zeker van Hernandez is het schandalig, hem is de hand boven
het hoofd gehouden na de kopstoot.

Marcial Hernandez

Als Kamerlid van de PVV ben je alleen maar stemvee

LOAD-DATE: July 4, 2012

LANGUAGE: DUTCH; NEDERLANDS

GRAPHIC: Geert Wilders presenteerde gisterochtend in perscentrum Nieuwspoort het
verkiezingsprogramma van de PVV. Vlak daarna was hetzelfde podium voor Wim
Kortenoeven (links) en Marcial Hernandez, die aankondigden de partij direct te
verlaten. Wilders reageerde na het wekelijkse vragenuurtje in de Tweede Kamer op
het opstappen van de twee dissidenten. foto s anp/robin utrecht | Kortenoeven
(achterin links) en Hernandez overleggen als nieuwe tweemansfractie tijdens het
vragen-uurtje. Op de voorgrond Geert Wilders. foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              70 of 147 DOCUMENTS



                              AD/Algemeen Dagblad

                              4 juli 2012 woensdag

Science fiction, geld en intimidatie

BYLINE: edwin van der aa

SECTION: Algemeen Dagblad - Nieuwsdienst; Blz. 8

LENGTH: 1082 woorden


den haag Nu het Hollywood-koppel Tom Cruise en Katie Holmes gaat scheiden, zijn
alle ogen weer gericht op het omstreden geloof dat Cruise aanhangt: Scientology.
Tegenstanders doen de beweging af als een geldslurpende sekte die intimidatie
niet schuwt. Voorstanders zeggen een beter mens te worden van de dure therapieën
die Scientology aanbiedt.

Tom Cruise brengt Scientology ongewild weer in opspraak

Therapieën, daar draait het om bij Scientology. De organisatie biedt peperdure
zelfhulpcursussen aan. Wie maar lang genoeg doorstudeert, belandt uiteindelijk
in zo n hoge staat van bewustzijn, dat hij zelfs gedachten kan lezen of dingen
kan verplaatsen zonder ze aan te raken. Dat beweert althans Scientology.

Het is puur een sekte, zeggen tegenstanders. Een sekte die niet schroomt om
afvalligen en critici te intimideren. De Nederlandse auteur Karin Spaink kan
daarover meepraten. Zij wilde cursusmateriaal van Scientology op het internet
plaatsen, maar werd prompt voor de rechter gesleept. De schrijfster won drie
rechtszaken. ,,Toen mijn toenmalige partner en ik destijds van een trip naar
Stockholm terugkwamen in Nederland, werden we plotseling opgepakt na tips dat we
cocaïne zouden smokkelen. Dat is hoe ze werken.

Ook Parool-journalist Bart Middelburg kreeg te maken met intimidatie toen hij
over de beweging publiceerde. ,,In de loop der tijd hebben ze tal van brochures
vervaardigd en verspreid waaruit moet blijken dat ik tot over mijn oren in de
drugshandel zit.

Middelburg schat dat er in Nederland niet meer dan 150 actieve leden zijn. Die
vermoedens worden bevestigd door Karin Spaink. ,,Rond 2003 zijn zo n honderd
mensen in Amsterdam opgestapt, toen ze doorkregen dat de leiding de geschiedenis
herschrijft.

Veiligheidsdienst

Ook oud-aanhangers van Scientology, van wie sommigen zelfs tonnen hebben
uitgegeven aan cursussen, verhalen op internet over intimidatie en bedreiging.
Op het moment dat zij uit de beweging willen stappen, krijgen ze te maken met de
geheime veiligheidsdienst van Scientology, OSA. Uit angst voor wraak wil vrijwel
niemand in het openbaar spreken over de  geldslurpende sekte .

De publiciteitsmachine van Scientology zorgt er daarentegen voor dat vooral
positieve verhalen over de organisatie in de media belanden. Zo waren mensen van
de  religieuze beweging  als eerste aanwezig om hulpverleners na de ramp met
orkaan Katrina te ondersteunen.

Ook sterren als John Travolta en Tom Cruise maken zich al jaren hard voor het
gedachtegoed achter Scientology. In ruil daarvoor krijgen ze een vorstelijke
behandeling en worden gepamperd in zogeheten celebrity centers, onder meer in
LA.

Dat geldt absoluut niet voor de gewone man, die hard moet werken tegen een
hongerloontje om zijn peperdure cursussen te betalen. Waarom gaan mensen dan bij
Scientology, als je er emotioneel en financieel beroofd wordt? De meest genoemde
redenen zijn: aan mezelf werken, ergens bij horen en bovenmenselijke krachten
verwerven.

Of ze die bovenmenselijke krachten ooit kunnen verwerven? In ieder geval
verwijst Travolta regelmatig naar Scientology-achtige krachten in zijn films,
zoals Phenomenon. En de stunts van Tom Cruise, vergevorderd in de
Scientology-leer, in de Mission Impossible-serie wijzen op wel haast
bovenmenselijke prestaties.

Niet alleen de vele volgers denken dat het ze iets oplevert om in zee te gaan
met Scientology. Ook de organisatie zelf heeft redenen te over om zo veel
mogelijk mensen aan cursussen te helpen. En die motieven zouden weinig te maken
hebben met het vooruit brengen van de mensheid. Het gaat vooral om geld en
macht.

Boze tongen

Na het overlijden van oprichter L. Ron Hubbard midden jaren  80 kwam een van
zijn assistenten, David Miscavige, aan het roer. Volgens boze tongen na een
felle machtsstrijd.

Sindsdien verschijnen mediaverslagen dat hij Scientology als een winstgerichte
onderneming zou leiden en een tiran zou zijn op het persoonlijke vlak. De
organisaties in de landen waar Scientology werkt, krijgen naar verluidt
moordende financiële doelstellingen en moeten precies doen wat de leiding
voorschrijft.

Ook in ons land probeert de organisatie nieuwe leden te werven, die centen
opleveren. Mensen krijgen op straat een persoonlijkheidstest aangeboden, waar
volgens critici altijd uit blijkt dat er iets grondig mis met je is. Maar een
therapie biedt de oplossing! Ook zorgt de vestiging voor  kerkdiensten  waar
leden je hartelijk opvangen.

Dat iedereen wel wat mankeert, is niet verwonderlijk als je naar de leer van
Scientology kijkt. Die klinkt als een goedkope sciencefictionfilm. Volgens
oprichter Hubbard moeten we 75 miljoen jaar terug in de tijd, toen een leider
van de Galactische Confederatie, Xenu genaamd, over talloze planeten regeerde.
Ook over de aarde. Om de overbevolking in zijn rijk aan te pakken, bracht hij
miljarden wezens naar de aarde. Daar stopte hij hen in vulkanen en blies de boel
op. Hun zielen klonterden samen en  plakten  aan de overgebleven mensen,
waardoor wij ook nu nog angsten hebben.

De therapie die Scientology biedt, heeft trouwens een hoog hypnotisch gehalte.
Meestal worden bepaalde handelingen, zoals een voorwerp verschuiven, honderden
keren herhaald. Verder zijn er langdurige praatsessies met een therapeut,
waarvan de verslagen nauwgezet worden bijgehouden en naar de VS gaan.
Vertrekkende leden zouden zelfs bedreigd zijn met het openbaar maken van die
persoonlijke informatie.

Schip

De laatste jaren komen ook steeds meer verhalen naar boven over de erbarmelijke
omstandigheden en slechte behandeling op het schip Freewinds, waar gevorderde
Scientology-leden cursussen volgen. Tom Cruise zou een groot fan zijn van deze
Scientology-zeeorganisatie en Katie Holmes vreesde dat hun dochter Suri ook naar
het schip moest. Het was naar verluidt de hoofdreden voor hun scheiding.

Intimidatie en geldklopperij vormen een rode draad in de verhalen over
Scientology. Toch ziet Karin Spaink geen reden de beweging in Nederland te
verbieden. Wel zou ze graag zien dat de fiscus eens kijkt naar de fiscale
constructies die de club gebruikt.

Eerder dit jaar stelden D66 en de SP al vragen aan staatssecretaris Weekers over
de aftrekbaarheid van donaties die Scientology via stichtingen ontvangt. Weekers
wilde niet ingaan op de specifieke situatie van Scientology, maar zei dat ook
voor sektes de bestaande belastingregels gelden.

De Scientology Kerk Amsterdam reageerde gisteren niet op het verzoek van deze
krant om commentaar.

Uit angst voor wraak wil niemand in het openbaar over de sekte praten

LOAD-DATE: July 4, 2012

LANGUAGE: DUTCH; NEDERLANDS

GRAPHIC: De Scientology Kerk is opgericht door de Amerikaan Ron Hubbard (foto
boven). Acteur Tom Cruise is een van de bekendste aanhangers van de sekte. Zijn
vrouw Katie Holmes verlaat hem omdat zij bang is dat Cruise hun dochtertje Suri
op een schip van de sekte wil laten opvoeden. | Scientology is ook actief in
Amsterdam. Foto s anp, Filmmagic & EPA |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              71 of 147 DOCUMENTS



                              AD/Algemeen Dagblad

                             30 juni 2012 zaterdag

Atlete Merlene Ottey is 52 en weet niet van ophouden

BYLINE: MARTIJN VAN LAAR

SECTION: Algemeen Dagblad - Nieuwsbudget; Blz. 19

LENGTH: 511 woorden


ROTTERDAM Merlene Ottey wordt vandaag met haar 52 jaar de oudste vrouw ooit die
aan een EK atletiek deelneemt. Ze verbetert haar eigen record, dat ze twee jaar
geleden neerzette in Barcelona. De van oorsprong Jamaicaanse sprintster heeft
sinds 2002 de Sloveense nationaliteit en zal namens dat land uitkomen op de
4x100 meter estafette.

Merlene Ottey won in 1980 in Moskou op 20-jarige leeftijd al haar eerste
olympische medaille, brons op de 200 meter. Er volgden nog zes Spelen waar ze
acht plakken behaalde, meer dan welke atleet ook. Maar een gouden medaille op
het allerhoogste podium ontging haar telkens. ,,Het olympisch vuur wakkert niet
meer voor Merlene,   zegt trainer Henk Kraaijenhof, die Ottey trainde toen ze
een dertiger was. ,,Ze weet heus wel dat de kans op deelname aan de Spelen
gering is. Vanuit sociaal oogpunt wil ze graag Slovenië helpen, maar Merlene
rent gewoon omdat ze het leuk vindt. Het is toch heerlijk om elke dag in de
buitenlucht te trainen. Het gaat haar echt niet om het geld of de publiciteit.

Otteys erelijst is indrukwekkend. Naast de acht olympische plakken won ze ook
nog eens veertien WK-medailles, het meest van alle vrouwelijke atleten ooit.
Haar gouden plak op de 200 meter van het WK in 1995 maakte haar de oudste
wereldkampioen aller tijden in de atletiek. Daarnaast is ze met een zilveren
medaille op de 100 meter estafette en een bronzen plak op de 100 meter bij de
Spelen van Sydney in 2000 nog altijd de oudste olympische medaillewinnaar in de
atletiekgeschiedenis.

Die glorierijke periode is voorbij en zal ook niet meer terugkomen. Toch blijft
Ottey het maar proberen. ,,Merlene is voor mij de beste sprintster aller tijden,
maar ik vind het wel een beetje zielig hoe ze zich nu inspant,   zegt
oud-manager Raymond de Vries. ,,Soms denk ik echt: meisje, waar ben je mee
bezig? Maar ja, dan denk ik ook weer: waarom zou zij zich moeten legitimeren om
te blijven lopen? Het is fenomenaal wat zij op haar leeftijd nog presteert. Ik
sta er echt dubbel in.

Kraaijenhof kijkt er anders tegenaan. ,,Voor mij geldt: zolang Merlene het leuk
vindt, moet ze lekker doorgaan. Iedereen moet zin aan zijn of haar leven geven
en voor haar is dat de uitdaging om zo lang mogelijk, zo snel mogelijk te
sprinten.

Haar eetgedrag is essentieel om nog op zo n hoge leeftijd te presteren.
Kraaijenhof: ,,Ik heb haar destijds geleerd de juiste keuzes te maken, een
gezonde levensstijl aan te nemen. Ik vind haar, in een tijd waar obesitas een
groot probleem is, echt een lichtend voorbeeld voor de jeugd en de gewone
burger. Ze is 52 en ze ziet er uit alsof ze verdorie 35 is. Geweldig om te zien.

De Vries beaamt dat. ,,Ze is gek op chocola, dat vind ze het lekkerste op de
hele wereld. Eén keer per jaar maar, aan het eind van het seizoen, nam ze dan
een half reepje en ook een glaasje wijn. Dat was kenmerkend voor haar mentale
hardheid.

Eén ding is zeker: Ottey sprint door totdat ze er geen plezier meer in heeft. En
dat kan nog wel even duren.

,,Zij is echt een uitzondering op de regel, zowel fysiek als mentaal,   aldus De
Vries.

LOAD-DATE: June 29, 2012

LANGUAGE: DUTCH; NEDERLANDS

GRAPHIC: Sprintster Merlene Ottey aan het begin van haar carrière in 1983
(links) en nu (rechts). |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              72 of 147 DOCUMENTS



                              AD/Algemeen Dagblad

                              29 juni 2012 vrijdag

Cito-toets de norm op iedere basisschool

BYLINE: edwin van der aa

SECTION: Algemeen Dagblad - Nieuwsdienst; Blz. 11

LENGTH: 909 woorden


DEN HAAG Vandaag begint de zomervakantie in het zuiden van het land. Voor
vertrekkend onderwijsminister Marja van Bijsterveldt een goed moment om terug te
kijken op een zeer bewogen jaar voor het onderwijs en het CDA, haar partij. ,,We
kunnen bij de verkiezingen boven de twintig zetels eindigen.

van Bijsterveldt wil dat CDA verkiezingsprogram aanpast

We hebben u nauwelijks gehoord over de problemen bij uw partij. Doen die geen
pijn?

,,Het moet inderdaad beter bij mijn partij en dat kan ook. In de huidige
peilingen scoren we minder dan 15 zetels en dat is te weinig voor het CDA.
Daarvoor is de partij en het gedachtegoed te mooi. Ik denk nog altijd dat het
CDA prima aansluit bij wat de gewone man en vrouw op straat willen: omkijken
naar elkaar, maar ook verwachten dat mensen verantwoordelijkheid nemen.

Hoeveel zetels zou het CDA dan wel verdienen?

,,Het wordt heel spannend, maar ik ga er vanuit dat we toch boven de twintig
kunnen eindigen. Dat is de partij echt waard. We moeten richting de verkiezingen
weer helder en scherp over de bühne komen. Het was lastig om goed ons eigen
stempel te kunnen drukken toen we meeregeerden. Ik sluit niet uit dat het wat
makkelijker is als je de premier levert, zoals de VVD. Dat hebben wij destijds
als CDA ook ervaren. Maar we hebben een frisse lijst, met veel nieuwe mensen
erop. Ik heb er dus alle vertrouwen in.

In het Haagse wordt juist geroepen dat uw partij een lijst met  stagiairs  heeft
afgeleverd. Gaat het CDA daarmee zetels winnen?

,,Luister eens, we willen toch juist dat er volksvertegenwoordigers in de Kamer
zitten? Mensen die weten wat er in de samenleving speelt. Neem nou Mona Keijzer:
zij heeft een berg aan ervaring en staat met haar poten in de modder! Ten eerste
is ze moeder van vijf kinderen, heeft ze twee studies gedaan, in het
bedrijfsleven gewerkt én is ze wethouder geweest. We moeten niet denken dat je
alleen in Den Haag ervaring kunt opdoen.

Morgen praat het congres over het CDA-verkiezingsprogram. U lijkt in de clinch
te liggen met uw eigen partij over één belangrijk onderwijspunt: eindtoetsen in
het basisonderwijs.

,,De onderwijsparagraaf is prima, maar één ding kan inderdaad beter. Het CDA wil
een eindtoets, maar geeft scholen keuzevrijheid. Ik pleit voor één centrale
eindtoets voor de basisschool. Dat is transparanter voor ouders en maakt scholen
vergelijkbaar. Cito heeft de kwaliteit en expertise in huis en zo n 85 procent
van de scholen gebruikt die toets al. Het zou heel onverstandig zijn om al die
scholen iets anders op te dringen. Ik roep het congres dus op om mijn voorstel
te steunen en hier het program aan te passen.

U kreeg afgelopen jaar veel kritiek te verwerken. Heeft u slecht geslapen toen
een vakbondsbestuurder u te dom noemde om minister te zijn?

,,Ik ben niet van beton. Kijk, ik was enkele jaren terug ook staatssecretaris op
een moment dat wel veel geld te verdelen viel. Dat heeft prachtige zaken
opgeleverd, zoals de maatschappelijke stage en gratis schoolboeken. Maar in de
huidige kabinetsperiode was de tijd van extra investeren voorbij. Integendeel,
we moesten op sommige plekken zelfs geld weghalen om het elders in het onderwijs
te kunnen investeren. Dat maakt besturen in een tijd van bezuinigingen zwaar.

Begrijpelijk. Maar de vraag was: Hoe is het met uw nachtrust als een vakbondsman
u zo beledigt?

,,Natuurlijk vind ik dat niet leuk, maar velen met mij vonden deze uitspraak
ongepast. Ook werd ik breed door de Tweede Kamer gesteund. Er zijn excuses
aangeboden, en dan is voor mij de kous af.

U kijkt verder trots terug op het schooljaar?

,,Ja, vooral richting scholen en docenten. Heel veel leerlingen wisten dit jaar,
ondanks de aangescherpte exameneisen, dat felbegeerde diploma binnen te halen.
Ze kunnen nu beter doorstromen. Verder is het aantal voortijdig schoolverlaters
gehalveerd, waardoor heel veel jongeren met een diploma aan hun toekomst
beginnen. Jongeren die we de komende jaren hard nodig hebben. Ook zie ik dat
scholen zich bewuster zijn geworden van de belangrijke rol die ouders spelen bij
het onderwijs. Dat is een groot compliment waard.

Wat er echt inhakte was die bezuiniging op het passend onderwijs. Huilende
ouders op het Plein en radeloze docenten. Een inschattingsfout?

,,Laat ik er helder over zijn: die bezuiniging van 300 miljoen euro lag als een
schaduw over de invoering van het passend onderwijs. Terwijl iedereen het er
over eens is dat er iets moet veranderen. Natuurlijk stond ik achter het
regeerakkoord, terwijl ik wellicht zelf andere keuzes had gemaakt. Maar iedereen
begrijpt dat in deze tijd lastige maatregelen onvermijdelijk zijn.

Welk advies geeft u uw opvolger mee op Onderwijs?

,,Het is belangrijk dat we doorgaan op de ingeslagen weg. De basis moet goed op
orde komen, vooral bij reken- en taalonderwijs. Veel leerlingen stromen in op
het vmbo of mbo met een achterstand, dat kan echt anders. Investeren in goede
leerkrachten is daarnaast essentieel, daar wordt al veel geld in gestoken.

Straks bent u geen excellentie meer. Ook staat u niet meer op de kieslijst bij
het CDA. Bent u klaar op het Binnenhof?

,,Ik ben gewoon echt een bestuurder. Heb mijn hart verpand aan de publieke zaak.
Vanuit de partij kreeg iedereen de vraag of hij of zij nog vier jaar als
Kamerlid beschikbaar wilde zijn. Daar kon ik naar eer en geweten geen  ja  op
zeggen. Maar ik ben op dit moment niet met een nieuwe functie bezig.

Marja van Bijsterveldt   Het moet beter bij mijn partij en dat kan ook

LOAD-DATE: June 28, 2012

LANGUAGE: DUTCH; NEDERLANDS

GRAPHIC: Van Bijsterveldt:  We moeten richting de verkiezingen weer helder en
scherp over de bühne komen. Het was lastig om goed ons eigen stempel te kunnen
drukken toen we meeregeerden.  Foto Jacqueline de Haas |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              73 of 147 DOCUMENTS



                              AD/Algemeen Dagblad

                              25 juni 2012 maandag

Rutte ligt onder vuur

BYLINE: MARGREET VAN BEEM

SECTION: Algemeen Dagblad - Nieuwsdienst; Blz. 2

LENGTH: 502 woorden


DEN HAAG Premier Mark Rutte ligt vol onder vuur. Vooral zijn houding ten aanzien
van Europa oogst veel kritiek. In de peilingen lijkt hem dat niet te deren - de
VVD staat vooralsnog stabiel rond de dertig zetels - maar Rutte komt nog niet
uit de verf in de campagne, zo bleek ook zaterdag weer op het VVD-congres.

Rutte krijgt momenteel van vrijwel alle partijen de volle laag, maar de premier
slaat nauwelijks terug. Hij moet zich inhouden met een belangrijke EU-top op
komst. ,,Hij kan als premier nu geen grote broek aantrekken,   zeggen
ingewijden.

Vooral de kritiek van CDA-lijsttrekker Sybrand van Haersma Buma op zijn
Europabeleid vorige week in het AD achtervolgt de premier. Buma verweet Rutte
dat hij in Brussel overal in mee  hobbelt , terwijl hij daar eenmaal terug in
Den Haag een vies gezicht bij trekt. Rutte laat de aanval door fractieleider
Stef Blok pareren. Die noemde het  inhoudelijk ongeloofwaardig . ,,Afstand nemen
van de lijn-Rutte is ook afstand nemen van de lijn-De Jager (CDA),   stelt hij.

Geert Wilders grijpt het beeld van de premier met twee gezichten ook met beide
handen aan. Als het over Europa gaat is Rutte dr. Jekyll en mister Hyde, zo zei
de PVV-voorman zaterdag. ,,Ik heb weleens een betere beeldspraak van hem
gehoord,   pareerde Rutte lauwtjes. ,,Wij zijn onderdeel van Europa, je kunt
niet tegen Europa zijn. Zoals je ook niet tegen de zon of slecht weer kunt zijn.

Ook op andere terreinen wordt de premier het vuur aan de schenen gelegd. Zo
verwijt D66-voorman Pechtold hem  slappe knieën . Rutte liet zaterdag op het
VVD-congres weten een aantal bezuinigingen te willen vervangen, zoals het
afschaffen van het onbelaste woonwerkverkeer, de bezuinigingen op de
kinderopvang en de verhoging van de btw.

,,De afspraken die wij hebben gemaakt om de begroting op orde te brengen raken
ook de hardwerkende Nederlander. De ruggengraat van onze samenleving. Als de VVD
het voor het zeggen krijgt, gaan we een aantal van die maatregelen vervangen.
Dat zult u straks zien in ons verkiezingsprogramma,   zei Rutte.

,,Maar zo kun je het land niet besturen. Ik vind dat we in Den Haag meer moeten
doen om het vertrouwen van burgers terug te winnen. Dan moet je niet weglopen
bij de handtekening die je een paar weken geleden hebt gezet,   reageerde
Pechtold in Nieuwsuur.

Maar alles beter dan links aan de macht, meent Rutte. Hij grapte zich wel eens
voor te stellen wat er gebeurt als Nederland na de verkiezingen in handen zou
vallen van de  pessimisten, de socialisten en de weglopers .

Maar het beeld van een met handen gebonden partijleider, die niet echt hard kan
uithalen blijft ook na zaterdag hangen. De speech die hij zaterdag afstak ging
door tijdnood van een briefje en niet, zoals Rutte als geen ander kan, uit het
hoofd. De scherpte ontbreekt, de partijleider moet nog in het toernooi groeien.
Na de zomer, verwachten partijgenoten. ,,Dan heeft hij zijn handen vrij, is
iedereen terug van vakantie en alles van nu vergeten.

Vooral Europabeleid premier oogst veel kritiek

LOAD-DATE: June 24, 2012

LANGUAGE: DUTCH; NEDERLANDS

GRAPHIC: Premier Mark Rutte lacht om een opmerking van een spreker tijdens het
congres over het VVD-verkiezingsprogramma. Foto ANP/PHIL NIJHUIS |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              74 of 147 DOCUMENTS



                              AD/Algemeen Dagblad

                              19 juni 2012 dinsdag

Grieken vragen veel van hun  Mijnheer Niks

SECTION: Algemeen Dagblad - Nieuwsdienst; Blz. 8

LENGTH: 700 woorden


Antonis Samaras, de leider van de Griekse conservatieve partij Nieuwe Democratie
(ND), heeft de loodzware taak om het bijna failliete Griekenland weer op de been
te krijgen. De bevolking kijkt met argusogen naar de verrichtingen van Samaras
die al 35 jaar in de politiek zit. ,,Dit is Griekenland. Al die lui zijn hier
hetzelfde.

Antonis Samaras staatte boek als draaikonten opportunist

Als de naam Antonis Samaras valt, worden schouders opgehaald. Een oudere vrouw
maakt een wegwerpgebaar. Vanachter de koeling met blikjes klinkt zacht
gegrinnik. De klanten bij de kiosk aan de Mitropoleos, in het centrum van
Athene, weten niet zo goed wat ze met de ND-partijleider aanmoeten. ,,Ik
vertrouw hem niet zo,   biecht de Christos Drakatos (47) op. ,,Ik noem hem
altijd meneer niks: veel praten, niks doen.

Drakatos gluurt over zijn bril, een jaren  80-model. ,,Twintig jaar geleden was
hij minister van Buitenlandse Zaken. Zelfde verhaal. Alleen maar praten, praten,
praten. Griekenland heeft politici nodig die richting geven. Geen politici die
met zichzelf bezig zijn.

Toch gaven de Grieken Samaras (60) zondag het voordeel van de twijfel. De ND
haalde 129 van de 300 zetels in het parlement. Gisteren ging Samaras aan de slag
met het vormen van een regering. Met een twinkeling in zijn ogen. Want hij wilde
altijd al premier worden.

De druk op Samaras is groot. Na de vorige stembusgang in mei liepen de
besprekingen op niets uit waardoor nieuwe verkiezingen nodig waren. De wet
schrijft voor dat de formatie van een regering maar een paar dagen mag duren.
Dat was nooit een probleem. De kiesdrempel is laag, 3 procent, en de winnende
partij krijgt 50 zetels bonus. Dat leidde altijd tot één sterke winnaar. Nu is
de politiek versplinterd en dat is nieuw voor Griekenland.

Op de voorpagina s van de kranten is Samaras nog in overwinningsroes. De
gepensioneerde schoenmaker Nick Rafeletos schuifelt naar voren, pikt er een
dagblad tussenuit en rekent af. ,,Jammer,   zucht Rafeletos (80). ,,Samaras is
van standpunt veranderd. Vóór de verkiezingen vond hij de steun aan Griekenland
en de verplichte hervormingen veel te ver gaan. Nu hij heeft gewonnen, roept
hij: natuurlijk doe ik alles wat Europa van me vraagt. Die man moet nog een
beetje oefenen met het recht houden van zijn rug.

Samaras joeg investeerders vorig jaar enorme schrik aan. Als oppositielid stemde
hij tegen de eerste noodlening van het Internationaal Monetair Fonds aan
Griekenland. Hij was het oneens met de bezuinigingsverplichtingen die aan de
lening vastzaten. ,,Geen sprake van dat ik mijn handtekening zet onder die
misdadige overeenkomst,   zei hij toen. Na wat verontruste telefoontjes van
onder anderen de Duitse bondskanselier Angela Merkel, tekende Samaras wél voor
de tweede noodlening van 130 miljard euro. Dat geld is bijna op. Samaras zal wel
móeten bezuinigen.

Om zeep

Daar is de op Harvard afgestudeerde econoom niet gelukkig mee. ,,Als we te veel
besparen is onze economie nog eerder om zeep geholpen dan onze schuld.   Die
schuld is na een sanering nog altijd ruim 200 miljard euro. Samaras wil
Griekenland er weer bovenop helpen door de belastingen te verlagen, banen te
scheppen en snel te hervormen. ,,Dan komt dat herstel vanzelf.

Samaras komt uit een invloedrijke en vermogende familie. De vader van twee
kinderen is in Athene geboren. Hij ging naar privéscholen en was vaak op de
tennisclub te vinden. In de jaren  70 studeerde hij in de VS. Nog altijd ziet
Samaras er een beetje studentikoos uit. Zijn pakken zijn meestal donkerblauw en
altijd te wijd.

Samaras is conservatief en vaderlandslievend en dat spreekt vooral de kiezers op
het platteland aan. In de stad krijgt hij vaak het verwijt dat hij elitair is.
,,Hoewel hij zich langzaam open lijkt te stellen voor de mening van het gewone
volk,   zegt Drakatos bij de kiosk. ,,Het zal wel,   zegt de tachtiger
Rafeletos, als hij weer weggaat. ,,Als het over politiek gaat, kijk en luister
ik alleen.

,,Ik niet,   antwoordt Drakatos. ,,Ik zit er met mijn neus bovenop. Alleen
begrijp ik er na al die jaren nog steeds niets van. Ja, ik weet dat het geen
snars uitmaakt of ze Samaras of hoe dan ook heten. Het blijft Griekenland. Al
die lui zijn hetzelfde.

LOAD-DATE: June 18, 2012

LANGUAGE: DUTCH; NEDERLANDS

GRAPHIC: De leider van de conservatieven in Griekenland, Antonis Samaras, wuift
naar zijn aanhangers. Hij moet Griekenland weer op de been krijgen. Foto LOUISA
GOULIAMAKI/AFP |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              75 of 147 DOCUMENTS



                              AD/Algemeen Dagblad

                             7 juni 2012 donderdag

Kruistocht tegen funest pensioenplan

BYLINE: edwin van der aa axel veldhuijzen

SECTION: Algemeen Dagblad - Nieuwsdienst; Blz. 15

LENGTH: 564 woorden


den haag Minister Henk Kamp van Sociale Zaken en CDA-Kamerlid Pieter Omtzigt
voeren een verbeten strijd om onze pensioenen te beschermen tegen Brussel. Daar
ligt een omstreden plan waardoor Europa het beheer krijgt over onze pensioenpot
van ruim 800 miljard euro. Het voorstel kan enorme premieverhogingen voor
Nederlandse burgers opleveren.

Kamerlid en minister moeten Europese greep naar onze fondsen voorkomen

Vandaag is een historische dag. Het is de eerste keer sinds de Vrede van Munster
in 1648 dat de Nederlandse volksvertegenwoordigers een speciale gezant op pad
sturen om zwaarwegende belangen van de Lage Landen te verdedigen, onze
pensioenbelangen.

CDA-Kamerlid Pieter Omtzigt heeft het mandaat van álle politieke partijen op zak
als hij vandaag naar België gaat voor zijn eerste gesprekken. Van PVV tot SP
hopen zij dat Omtzigt Nederland uit de Brusselse houdgreep ontworstelt. ,,Dit is
uniek. Partijpolitiek speelt deze keer helemaal niet. Omtzigt heeft ons
volledige vertrouwen,   zegt SP-Kamerlid Paul Ulenbelt.

De pensioenrapporteur moet eerst de Belgen overtuigen dat ook zij zich tegen het
EU-plan moeten keren om alle pensioenen onder Brussels gezag te brengen. Daarna
bezoekt hij nog elf andere Europese hoofdsteden.

,,Nederland heeft een pensioenpot van ruim 800 miljard euro. Dat is veel meer
dan het Europese noodfonds waar nu zo over wordt gesteggeld,  betoogt een
strijdbare Omtzigt. ,,De politiek hier ziet er niets in om de pensioenen op het
niveau van Brussel samen te regelen. We hebben onze zaakjes al het beste voor
elkaar, de kans is groot dat we mogen inleveren. Dat moet niet gebeuren.

De voorstellen van de Europese Commissie betekenen onder meer dat Nederlanders
die in een andere lidstaat gaan werken, hun pensioenpotje moeten meenemen. SP er
Ulenbelt gruwt. ,,Als je dan in Griekenland gaat werken, moet je je
zuurverdiende Nederlandse pensioeneuro s aan de staat geven omdat daar een
staatspensioen is. Drie keer raden wat er dan met je geld gebeurt.

Ook wil Brussel dat pensioenfondsen en verzekeraars onder hetzelfde regime gaan
vallen. Onze fondsen moeten dan 60 tot 70 miljard euro aan extra buffers
aanleggen. Voor de gewone burger kan die maatregel een premieverhoging van 11
procent betekenen. Minister Kamp voert tegelijkertijd op het hoogste niveau
gesprekken om de vermaledijde maatregelen van tafel te krijgen.

Ook in de polder, bij de werkgevers en de werknemers, wordt de odyssee van
Omtzigt nauwlettend gevolgd. Als hij faalt, breekt hier onherroepelijk
arbeidsonrust uit. Peter Gortzak, vicevoorzitter van de FNV en eerste
onderhandelaar voor de pensioenen vreest een slechter en duurder pensioen.

Kamp heeft goede hoop dat de verantwoordelijke eurocommissaris Michel Barnier
bijdraait. De Fransman heeft al gezegd dat hij geen verslechtering van het
Nederlandse pensioenstelsel beoogt. ,,Dat moet hij alleen nog even op papier
zetten,  stelt de minister.Alle partijen kijken uit naar de kandidatenlijst van
het CDA, die volgende week verschijnt. Het zal toch niet gebeuren dat het CDA in
een vlaag van vernieuwing de Nederlandse pensioenridder slachtoffert?

,,Als Omtzigt wegmoet, zou dat een groot verlies zijn. Hij weet het meeste over
dit onderwerp,   klinkt het wat opmerkelijk uit de mond van zijn politieke
vijand Ulenbelt.

Omtzigt houdt zich op de vlakte. ,,Ik hoop dat ik mijn karwei mag afmaken, want
het is belangrijk genoeg.

LOAD-DATE: June 6, 2012

LANGUAGE: DUTCH; NEDERLANDS

GRAPHIC: Pieter Omtzigt, de Kamerbreed gesteunde Nederlandse pensioenridder.
Foto ANP/Robert Vos |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              76 of 147 DOCUMENTS



                              AD/Algemeen Dagblad

                              1 juni 2012 vrijdag

Gouden toekomst of straks in de schulden?

SECTION: Algemeen Dagblad - Nieuwsbudget; Blz. 7

LENGTH: 603 woorden


Miljonair of Jan Modaal, Bentley of bijstand. Bijna nergens is de grens tussen
het nakende grote geld en een heel ander leven zo groot als in de jeugdopleiding
van een profclub. Ook daarom geeft de stichting Leven en Financiën (LEF) les aan
de talenten van PSV, om hen te leren met geld om te gaan. Hoe veel dat ook
wordt.

talenten PSV krijgen les over de risico s van geld

Ze zitten onderuit gezakt, slaan elkaar op de bovenarm en smoezen wat met
elkaar. De A-junioren van PSV hebben hun voetbalkloffie al aan en zijn met hun
hoofd vooral bij de training van een uur later. Ze lijken weinig trek te hebben
in een les over de risico s van geld, in de bestuurskamer van de jeugdafdeling.
Toch veren ze wel even op.

LEF heeft hetzelfde verhaal verteld op honderden middelbare scholen. Nu gebeurt
het bij PSV, omdat kredietverstrekker Freo, shirtsponsor van de club,
ambassadeur is van die stichting. De gastdocenten zijn actief in de financiële
sector, geven deze lessen in hun vrije tijd. ,,Zeker in het voetbal is
bewustwording van geld heel belangrijk,   stelt Floris Koster, die als
vermogensbeheerder enkele voetballers begeleidt en op deze middag de B-junioren
van PSV les mag geven. ,,Ik heb ook een speler geholpen die diep in de schulden
zat, omdat hij na zijn carrière de vaste lasten voor onder meer zijn huizen niet
meer kon opbrengen. Als ik dat vertel, maakt dat indruk.

Een praktisch probleem is er wel. Normaal gesproken vullen de jongeren een
lijstje in met wat zij binnen krijgen en wat ze per maand uitgeven. Bij PSV kan
dat niet. Sommige voetballers hebben als 16-jarige al een eerste profcontract,
anderen hopen daar nog op. De afspraak is dat die bedragen geheim blijven.

De verschillen zijn enorm. De ene voetballer geeft toe dat hij per maand acht-
tot negenhonderd euro uitgeeft aan luxe-artikelen, de ander stelt dat hij
helemaal niets besteedt, omdat geld hem een veilig gevoel geeft, zo legt een
docente uit.

Koster kent de voorbeelden van voetballers die slecht zijn begeleid of zelf te
weinig aan de toekomst hebben gedacht. ,,Daarom is het zo goed om nu al met die
bewustwording te beginnen en die spelers ook goed te begeleiden. Er komen
ongetwijfeld slechte raadgevers en allerlei verleidingen op hun pad.

De voetballers hebben ook een vragenlijst moeten invullen, om te ontdekken in
welke categorie zij vallen als het gaat om geld uitgeven. Gek genoeg komen de
meesten uit in de groep toekomstplanners, waar slechts zestien procent van de
Nederlanders toe behoort.

Victor Mostart, één van de docenten: ,,Het is opvallend, het geeft aan dat we
hier te maken hebben met een groep jongens die heel bewust met iets bezig zijn.
Zij zijn dus ook niet impulsief in hun uitgaven.

De vijftig voetballers uit het profplan van PSV (15 tot 19 jaar) volgen de
lessen van LEF. Voetballers die  s ochtends op trainingscomplex de Herdgang
arriveren en daar de BMW s, Mercedessen, Porsches en zelfs een enkele Bentley
zien staan van de spelers uit het eerste elftal. Een groot deel van deze
talenten zal het profvoetbal niet eens halen.

Anderen, zoals belofte Zakaria Bakkali en de Europese jeugdkampioenen onder 17
(Bram van Vlerken, Jorrit Hendrix, Rai Vloet en Riechedly Bazoer), gaan
misschien wel een gouden toekomst tegemoet. Ook dan kan het mis gaan, denk aan
Glenn Helder of Ulrich van Gobbel. Koster: ,,Een voetballoopbaan duurt tien tot
vijftien jaar, daarna is het over. Daar moet je dan ook naar leven. Het
pensioenfonds CFK raakt een keer leeg. Er moet iemand zijn die je daar bewust
van maakt. Misschien dat sommigen van deze jongens bij belangrijke keuzes nog
eens aan deze lessen terugdenken.

LOAD-DATE: May 31, 2012

LANGUAGE: DUTCH; NEDERLANDS

GRAPHIC: De aanstormende jeugd van PSV buigt zich voor de training alvast over
geldzaken. foto Koen verheijden |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              77 of 147 DOCUMENTS



                              AD/Algemeen Dagblad

                              1 juni 2012 vrijdag

Eigenares fabriek: Personeel durft niet meer te komen

BYLINE: TONNY VAN DER MEE

SECTION: Algemeen Dagblad - Nieuwsdienst; Blz. 8

LENGTH: 323 woorden


ROTTERDAM/DAMASCUS De chocoladefabriek van Nicole Wouters in Damascus is al een
week dicht. Er is nauwelijks werk en een deel van het personeel blijft uit angst
voor het geweld weg. ,,Veel van mijn meisjes zijn vertrokken. Ze zijn angstig en
durven niet meer te komen vanwege schietpartijen en explosies.

De Nederlandse, die al 17 jaar in Syrië woont, ziet met pijn in het hart hoe
haar thuisbasis kapot gaat. Elke dag ziet ze op televisie beelden van het
geweld, van doden en gewonden. ,,Het is verschrikkelijk om te zien. Het raakt me
diep. Het geweld wordt steeds heftiger. Dit is een zware, kritische periode.

De Syriërs die Wouters kent, zijn de situatie spuugzat. ,,Ze willen geen
bemoeienis van buitenaf. Syrië moet de eigen problemen oplossen. Als het
buitenland militair ingrijpt, wordt het één grote chaos. Dat hebben we in Irak
en Libië gezien.

Volgens Wouters staat een meerderheid nog achter president Bashar al-Assad. De
oplossing zit ook niet in een vertrek van de bekritiseerde Syrische leider. ,,Er
spelen andere belangen. Groepen strijden met elkaar om de macht. Het is geen
one-man-show. Ik heb nog steeds hoop op een diplomatieke oplossing, al duurt het
nu wel heel erg lang.

Ondertussen wordt het land getroffen door internationale sancties. De toekomst
van het chocoladebedrijf van Wouters is ongewis. ,,De gewone burgers zijn hier
de dupe van. Het is zo triest en jammer. Van het bedrijf dat ik in 17 jaar heb
opgebouwd, blijft zo weinig over.

Wouters voelt zich niet onveilig en ze wordt op straat niet bedreigd vanwege
haar Nederlandse achtergrond. ,,Wij proberen door te gaan met het leven, maar
het wordt wel moeilijker. Ik probeer leuke dingen met de kinderen te doen. We
leven van dag tot dag,   zegt Wouters.

,,We hadden plannen om even naar Nederland te komen, maar dat gaat nu niet. Ik
probeer positief te blijven. Misschien wordt het toch een mooie zomer en kunnen
we alsnog op vakantie naar Nederland.

LOAD-DATE: May 31, 2012

LANGUAGE: DUTCH; NEDERLANDS

GRAPHIC: Nicole Wouters. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              78 of 147 DOCUMENTS



                              AD/Algemeen Dagblad

                              30 mei 2012 woensdag

Beloon vrijwilligers

SECTION: Algemeen Dagblad - Service; Blz. 20

LENGTH: 111 woorden


Volgens korpschef Heeres zal geen middel onbenut blijven om inbrekers te pakken
(AD 26-5). Daarbij wil de politie de gewone man als vrijwilliger en speurder
inzetten. En voor dat werk krijgen we geen cent. In plaats daarvan mogen we door
allerlei onzinboetes in het verkeer meebetalen aan de inkomsten van de politie.
Het wordt tijd dat het politieapparaat economischer gaat werken en procedures
helderder en sneller laat verlopen. Maak het korps professioneler en de
opleidingen beter. Zo hoeft de politie niet van vrijwilligers afhankelijk te
zijn. Of geef die vrijwilligers een beloning. Met al de inkomsten uit
onzin-verkeersboetes kan dat best.

Rob Roye, Leimuiden.

LOAD-DATE: May 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              79 of 147 DOCUMENTS



                              AD/Algemeen Dagblad

                              29 mei 2012 dinsdag

Anderen kunnen

SECTION: Algemeen Dagblad - Service; Blz. 15

LENGTH: 78 woorden


Hollande ook volgen

Kennelijk is de briefschrijver die vindt dat Rutte net als de Franse president
Hollande het salaris van het kabinet moet verlagen een echte socialist die daden
wil zien. Niet alleen politici, maar ook anderen zouden Hollande kunnen navolgen
in deze tijd waarin vooral de koopkracht van Henk en Ingrid wordt aangetast.
Aanvankelijk mede door toedoen van de PVV is het zover gekomen dat de rijken
rijker en de armen armer worden.

J. Sueters, Schalkhaar.

LOAD-DATE: May 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              80 of 147 DOCUMENTS



                              AD/Algemeen Dagblad

                              26 mei 2012 zaterdag

Van adel

BYLINE: Tekst: Esther Wils Foto s: Milan Rinck

SECTION: Algemeen Dagblad - Weekeinde; Blz. 12

LENGTH: 1295 woorden


In  Hoog geboren  beschrijft Ileen Montijn het adellijk leven in Nederland. Over
het zelfbeeld van die bevoorrechte klasse en het beeld dat  de gewone man  had
van graven en baronessen.

Uiterlijke opschik op zondag was bij de adel taboe

Tegen de adel, de mensen met overerfde titels als baron, gravin en hertog, werd
in Nederland lang opgekeken. Dat waren hoge lieden met privileges, landgoederen,
status en rijkdom. Een klassenmaatschappij. Daaraan werd in de 18de eeuw met de
Franse Revolutie flink afbreuk gedaan: de macht moest bij het volk liggen, was
de filosofie. Maar anno 2012 bestaat de adel in Europa nog steeds. Wat zijn dat
voor types? En hebben ze nog altijd zoveel invloed en macht?

Na de Franse Revolutie zou in de wereld van de adel nooit meer iets zeker zijn,
schrijft Ileen Montijn in de epiloog van Hoog geboren, haar boeiende en
vermakelijke studie naar tweeënhalve eeuw adel in Nederland. Montijn pakte haar
onderzoek grondig aan en put uit diverse bronnen: journalistieke,
wetenschappelijke, literaire en autobiografische. Ze gedraagt zich als een
voorbeeldig historica, maar haar elegante pen laat behalve fascinatie soms
lichte ironie doorklinken.

Lid kunnen worden van een adellijke vereniging, een ridderlijke orde of een
ridderschap is een van de laatste privileges die nog aan adeldom zijn verbonden,
schrijft ze, om eraan toe te voegen dat  ridderschappen tegenwoordig de fiscaal
gunstige ANBI-status  (van goed doel) hebben. Dat zijn feiten, maar in de
historische context en gezien de exclusieve status die de adel lange tijd
aankleefde, doet dat wel een beetje pijn. Die exclusieve status droeg bij aan
een dubbelzinnig gevoel bij de burgerij, die zich zowel laafde aan de luxe en
verheven levenswijze van de edellieden als ergerde aan wat zij als
oververfijning, laksheid en zelfs gebrek aan moraal beschouwde.

Zo was vroeger de regel dat een edelman bij voorkeur geen werk verrichte en
zeker geen handarbeid voor hardwerkend volk iets om jaloers op te worden, maar
het bezorgde de adel ook het, deels onterechte, imago van luiheid en gebrekkig
verantwoordelijkheidsgevoel. De werkelijkheid was dat veel edelen zich
verdienstelijk maakten in de politiek, het bankwezen, de juristerij, het beheer
van hun eigen landgoederen, liefdadigheid, en niet te vergeten het leger: het
verzet tijdens de Tweede Wereldoorlog telde relatief veel lieden van adel.
Anderen benutten hun volledige vrijheid van gaan en staan werken hoefden ze
immers niet om de wereld te verkennen. Onder de noemer  woonplaats  in het rode
Adelsboek werd vaak ingevuld  reizend . Veel adellijken verplaatsten zich met de
seizoenen naar hun zomerverblijf of naar luxueuze Europese vakantieoorden. Dat
kosmopolitisme  werd als aanstootgevend ervaren: een kosmopoliet is geen goed
staatsburger, die kent geen toewijding aan het vaderland.

Het uiterlijk vertoon en het ophouden van de stand waartoe de adel verplicht was
(noblesse oblige), wekten bewondering en ontzag, maar ook jaloezie en spot; de
grens tussen raffinement en verwijfdheid is smal. Op familieschilderijen werd de
heer des huizes vaak afgebeeld in een harnas, een  kledingstuk  dat in
werkelijkheid maar gedurende een korte periode écht werd gedragen. Een loos en
achterhaald attribuut, dat ijzeren gevechtspak; er zijn portretten van
geharnaste heren die een gepoederde pruik dragen, een modeverschijnsel dat pas
eeuwen na de riddertijd in zwang kwam.

Het tegenovergestelde was ook aan de orde en zorgde voor de nodige
misverstanden: uiterlijke opschik op zondag was bij de adel taboe, die zou
kunnen worden aangezien voor de burgerlijke gewoonte een zondags pak aan te
trekken. Met nonchalance charmeren was het gebod. Gloednieuwe kleren werden soms
ingedragen door de butler, wat op niet-ingewijden de indruk kon wekken van
excentriciteit en verwaarlozing. Hetzelfde gold voor het interieur:  shabby chic
was de gewenste stijl. Slijtage duidde op de levenservaring van meubels. Zo werd
de voor echte adel nare suggestie van nouveau riche-welvaart uitgesloten en werd
juist de  associatie met een grootser verleden  gewekt aldus freule Ursula den
Tex in haar memoires.

Weten waar je vandaan komt, geeft niet alleen veiligheid en identiteit, maar
sterker nog, een gevoel van legitimiteit: je  mag er zijn .  Zo karakteriseerde
jonkvrouw Philippa van Loon het adellijk zelfbewustzijn. Maar er is ook een
keerzijde: dat aanzien moet je waarmaken. De gedragsregels zijn strikt en  wie
bevoorrecht is, mag niet aan het leven lijden . Emoties intomen was het devies,
maar  grote gevoelens willen eruit , schrijft Den Tex. Het was noodzakelijk om
statig en op het oog onaangedaan om te gaan met gevoelens, dan zou de rest
vanzelf goed komen. Ursula den Tex beklaagt zich in haar memoires over de
karigheid van de emoties in haar familie: de ervaringen bewogen zich tussen
aardig  en  akelig , een ander gevoel was er kennelijk niet.

Excentriciteit werd in de hogere kringen maar tot op zekere hoogte getolereerd
zo was homoseksualiteit in verschillende gevallen de aanleiding voor een vroege
zelfmoord. Opmerkelijk, schrijft Montijn, omdat  kwijnende verfijning en lijden
aan de wereld , mieperig gedrag dat van oudsher werd geassocieerd met
homoseksuelen, door de buitenwacht ook aan de adel werd toegeschreven. De
exemplarische Britse edelman Sebastian Flyte, betoverende losbol en triest
middelpunt van Evelyn Waughs roman Brideshead Revisited, verwierf met de
BBC-verfilming uit 1981 een iconische homo-erotische status en deed ook in
Nederland vele harten sneller kloppen.

Ommekeer

Misschien was het die televisieserie die voor een ommekeer zorgde in de
waardering voor de adel en wat zij vertegenwoordigt. Er ontstond hier net als in
Engeland een ware Country House Cult. De adellijke landman had in de ogen van de
burgerij altijd al de voorkeur boven de hoofse aristocraat. Ook de exploitatie
van adellijk erfgoed werd gemeengoed: in plaats van het deftige understatement
huis  gebruikt men tegenwoordig liever het woord  kasteel  wat bevorderlijk is
voor het toerisme.

In de roerige jaren  60 van de vorige eeuw, met zijn studentenprotest en
arbeidersopstanden, was de roep om gelijkheid en opheffing van standsverschil
groot. De adel vertoonde in die jaren de neiging zich onzichtbaar te willen
maken, uit schuldbewustzijn over de hooggeboren status. Maar tegenwoordig kijkt
men met andere ogen naar de adelstand, en ook in eigen kring is de waardering
weer opgeleefd. De Adelsvereniging kent een groeiend aantal leden, het
jaarlijkse debutantenbal, waar de jonge, huwbare freules en jonkheren zich
presenteren met voorgeschreven dans en glans, is een gewild evenement en wordt
in de meidenbladen grif verslagen met fotoshoots en interviews.

Wat het betekent om van adel te zijn, is een vraag die velen nog steeds
bezighoudt, en Ileen Montijn is daar voluit op ingegaan. Haar scherpe oog
lokaliseert de verrassende tegenstrijdigheden die het verschijnsel omgeven, en
ondanks haar bedenkingen over uitwassen als  klassenjustitie  en eigenrichting
(het curieuze duelleren!) blijft haar nieuwsgierigheid steeds overheersen. Dat
heeft een lezenswaardig prachtboek opgeleverd. Hoog geboren: 250 jaar adellijk
leven in Nederland is een boek over beeld en zelfbeeld van de vanouds meest
bevoorrechte bevolkingsgroep.

Belle van Zuylen schreef in 1762 Le noble, een vrolijk-spottende novelle over de
adel. Zij was zelf van adel, maar hoorde ook bij de vroegste generatie critici
en twijfelaars. Was erfelijke ongelijkheid wel zo n goed idee? Sindsdien is veel
veranderd, maar edelen maken ook nu nog veel kans op een plaats aan de top. En
nog steeds zijn er gemengde gevoelens: fascinatie en familiegevoel, glamour en
vooroordelen, plichtsbesef en romantiek. Over adel is van alles te zeggen, en
iemand moet dat doen. n

LOAD-DATE: May 25, 2012

LANGUAGE: DUTCH; NEDERLANDS

GRAPHIC: Hoog geboren: 250 jaar adellijk leven in Nederland Ileen Montijn.
Atlas-Contact,  24,95 (geb.). |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              81 of 147 DOCUMENTS



                              AD/Algemeen Dagblad

                              26 mei 2012 zaterdag

Links en rechts van de Via 44

SECTION: Algemeen Dagblad - Reizen; Blz. 15

LENGTH: 630 woorden


De Via 44 biedt fietsers een snelle route van Den Haag naar Leiden. Wie onderweg
ook nog wat wil zien, neemt de Landgoederenroute.

Clingendaal: In de oorlog het huis van Arthur Seyss-Inquart.

Oud-Wassenaar: Ooit een hotel.

De N44 tussen Den Haag en Leiden is een van de drukste verkeerstrajecten van
Nederland. De weg wordt geflankeerd door Snelfietsroute Via 44 een hele mondvol
voor een fietspad waarover je razendsnel, veilig, goed verlicht en autoluw de 20
kilometer tussen Leiden en Den Haag wegtrapt.

Dat heeft natuurlijk voordelen, maar ook een groot nadeel: de fraaie villa s,
buitenhuizen en landgoederen erlangs zie je hooguit in hoog tempo aan je voorbij
trekken. En dat is zonde, want zo mis je het moois waarom Den Haag bekend staat:
een oase van groen met het ruisen van de zee op gehoorafstand. En dat is geen
Haagse bluf.

Heel traag

Fijn dus, dat het vandaag niet razendsnel hoeft. Niet de Via 44 staat op het
programma, maar de Haagse Landgoederenroute, die links en rechts ervan door het
groen laveert. Heel traag, heel ontspannen kan dat. Door onwaarschijnlijk mooie
bossen, langs chique buitenhuizen, en met als toetje een lus om Vlietland, een
recreatiegebied met een koele ovalen plas.

De route start bij een typisch Haagse locatie, de Ridderzaal. In het vlakbij
gelegen café Dudok zijn regelmatig politieke discussies en tv-opnames, maar ook
gewone  burgers kunnen er terecht voor een kop koffie en een punt appelgebak.
Via het Tournooiveld en het Korte Voorhout voert de route dan het fraaie Haagse
Bos in.

Feest

,,In dit eeuwenoude bos maakte de rijke Haagse adel vroeger rijtochtjes en
vierde het volk feest,   weet boswachter Linda Groeneveld. ,,Die kermissen
liepen zo vaak uit de hand dat ze in de 18de eeuw verboden werden.   Nu gaat het
er minder ruig aan toe. In het Haagse Bos kun je vandaag de dag heerlijk rustig
wandelen, fietsen of luieren op een van de ligweides. De paden liggen beschut
onder imposante beuken en platanen. Ooit was het Haagse Bos onderdeel van een
woud dat zich uitstrekte van Den Haag tot Alkmaar. Het huidige Binnenhof deed
dienst als jachtslot van de Hollandse graven en was nog van hout.

Rust en vreugd

Wie er allemaal kwamen feesten in het Haagse Bos is onduidelijk, maar of ook de
bewoners van De Wittenburg zich in het gedruis stortten? Het landhuis riekt niet
bepaald naar uitbundigheid. Strak en hoekig is het, al worden er anno 2012
feesten en partijen georganiseerd waaraan honderden tegelijk kunnen deelnemen.
Of ze dat bij de buren Landhuis Rust en Vreugd, een pension met
verzorgingsmogelijkheden fijn vinden, is maar de vraag. Maar in deze kalmerend
groene omgeving zo dichtbij zee lijkt het onmogelijk dat je je ook maar ergens
druk om maakt. De ene landheer na de andere vestigde zich hier en de reeks
schitterende villa s en buitens is lang: Backershagen, Wiltzanck, De Paauw met
in de kelders van het landgoed het Brandweermuseum, en vóór het gebouw de
paardendrinkbak die tsaar Alexander van Rusland de eigenaren schonk
Duivenvoorde, Oud-Wassenaar (Winston Churchill sliep er ooit), Voorlinden,
Oosterbeek en klap op de vuurpijl: het koninklijke landgoed De Horsten, met het
kasteel Eikenhorst. &discReturn;&discReturn; Een praktisch, compact leefhuis,
waar je met gemak acht logés kan hebben, maar dat vooral ideaal is voor een jong
gezin , schreef royaltyverslaggeefster Jos Hagers ooit over het huis van
Alexander en Máxima.

Een heel andere weg

Is er een  paleisje  over het hoofd gezien? Ja, en nog een echt paleis ook: Huis
ten Bosch, sinds 1981 het woonpaleis van koningin Beatrix. Zou ze op weg naar
het Binnenhof, misschien wel voortzoevend over de N44, nooit eens zin hebben een
hele andere weg in te slaan? Eens de fiets te pakken en de Landgoederenroute te
nemen?

&mdash;Nanda Raaphorst

Fietstocht Zuid-Holland

LOAD-DATE: May 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              82 of 147 DOCUMENTS



                              AD/Algemeen Dagblad

                              26 mei 2012 zaterdag

Er zitten opeens veel haren in de VVD-soep

SECTION: Algemeen Dagblad - Nieuwsdienst; Blz. 2

LENGTH: 595 woorden


De eurocrisis is de Bermudadriehoek van politieke carrières: de ene na de andere
Europese regeringsleider verdwijnt van de radar. Premier Mark Rutte zal al zijn
krachten moeten aanspreken om dat lot te vermijden.

De verkiezingscampagne wordt voor de VVD een soort reünie van 2010, toen de
liberalen voor het eerst in de geschiedenis uitgroeiden tot de grootste partij
van Nederland. Premier Mark Rutte is weer lijsttrekker en fractievoorzitter Stef
Blok leidt de campagne.

De acteurs mogen op herhaling, maar het decor is versleten. Twee jaar geleden
voerde de VVD een campagne met posters waar Rutte niet op voorkwam. De partij
leunde op de inhoud met slogans als:  de auto is geen melkkoe ,  de
hypotheekrenteaftrek staat bij ons als een huis  en  zinvol bezuinigen is ook
een kunst .

Die posters worden nu grondig opgeborgen. De auto geen melkkoe? Vraag dat aan de
forens die in 2013 zijn belastingvrije kilometervergoeding verliest. Premier
Rutte erkende gisteren dat die maatregel voor de VVD-kiezer  een haar in de soep
is.

Er zitten wel meer haren in de soep. De hypotheekrenteaftrek staat als een huis?
Niet dus. En de slogan over bezuinigen als kunst blijkt met terugwerkende kracht
toch nog grappig. De kunstsector wordt als enige ontzien in het
begrotingsakkoord van 2013: de btw gaat voor galerieën en kunstobjecten omlaag
naar 6 procent. Voor andere luxegoederen stijgt de btw juist naar 21 procent.

De hardwerkende Nederlander kan nu goedkoper een aquarel kopen. Geen winnende
verkiezingsslogan voor de VVD.

Een overtuigend verhaal lijkt sowieso ver weg. In 2010 was de VVD in de aanval
met een pleidooi voor economische daadkracht. De oppositiepartij was het frisse
alternatief voor het besluiteloze kabinet-Balkenende. Nu oogt de VVD vooral
defensief. De economische neergang van de afgelopen anderhalf jaar is de schuld
van de schuldencrisis; niet van de VVD. De kiezer moet daar begrip voor hebben.

Of niet. Rutte zou niet de eerste regeringsleider zijn die wordt afgedankt.
Nicolas Sarkozy (Frankrijk), José Luis Zapatero (Spanje), Brian Cowan (Ierland),
Silvio Berlusconi (Italië): er kan door de eurocrisis bijna een elftal worden
opgesteld van politieke wezen. Zelfs Angela Merkel verliest in Duitsland nu
lokale verkiezingen.

Rutte moet die golf tegenhouden, maar VVD ers kijken met bezorgdheid naar de
peilingen. De trend is dalende: de partij staat op 25 zetels - zes minder dan in
2010. Het avontuur met Geert Wilders, de vrijage met de SGP en nu het
verstandshuwelijk met GroenLinks: iedereen kan zijn doelwit uitkiezen. Het is
vrij schieten op de VVD.

De liberale hoop is gevestigd op de persoonlijke kwaliteiten van Rutte. ,,Hij
steekt er qua uitstraling en charisma bovenuit,  aldus een VVD er. Ook
tegenstanders denken dat de VVD een campagne gaat voeren die volledig draait om
Rutte. Geen slogans op posters, maar overal het hoofd van de premier.

De VVD zoekt nog  een zwarte achtergrond  om Rutte te laten schitteren. De SP en
de PvdA zijn favoriet. Boodschap: Onder Roemer en Samsom wordt Nederland een
financieel  knoflookland . Stem tegen, stem VVD.

De overige partijen wil de PVV het liefst negeren, de grote stoorzender Geert
Wilders voorop. Hoe minder aandacht de PVV-leider krijgt met zijn ronkende
pleidooi tegen Europa, hoe beter. Hij zou de eurosceptische VVD-kiezers nog op
verkeerde ideeën brengen.

Wilders is  oninteressant , zo wordt nu al gezegd door de VVD. Hij doet straks
toch niet mee in een kabinet. Er is maar één probleem: de kiezer zou daar wel
eens anders over kunnen denken.

VVD ers kijken bezorgd naar de dalende peilingen.

LOAD-DATE: May 25, 2012

LANGUAGE: DUTCH; NEDERLANDS

GRAPHIC: Aan Mark Rutte de taak om het VVD-verhaal helder over te brengen aan de
kiezers. Foto ANP EVERT-JAN DANIELS |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              83 of 147 DOCUMENTS



                              AD/Algemeen Dagblad

                              26 mei 2012 zaterdag

Partijen nemen al afstand van Lenteakkoord

BYLINE: Margreet van Beem en Bart van Zoelen

SECTION: Algemeen Dagblad - Nieuwsdienst; Blz. 6

LENGTH: 601 woorden


DEN HAAG - De eerste euforie over het Lenteakkoord is weggeëbt. Nu de plannen in
zijn volle omvang bekend zijn en de verkiezingscampagne in zicht komt, beginnen
de vijf partijen achter het akkoord al voorzichtig aan afstand te nemen van het
pakket.

Geen van de vijf partijen liet er gisteren een misverstand over bestaan: het
Lenteakkoord is een moetje. Van rechts tot links beginnen partijen afstand te
nemen van het vorige maand nog alom bewierookte akkoord. ,,In ons
verkiezingsprogramma maken we straks natuurlijk andere keuzes,   zegt
VVD-fractievoorzitter Stef Blok. GroenLinks-leider Jolande Sap blijft
benadrukken dat ze graag met de PvdA tot andere maatregelen komt na 12
september.

In hun verkiezingsprogramma s komen ze vanzelfsprekend met héél andere
oplossingen voor de crisis, stellen VVD, CDA, D66, Groenlinks en ChristenUnie.
Want alle vijf hebben ze veel uit te leggen. Vooral voor de VVD zijn de druiven
zuur. De hardwerkende Nederlander krijgt een flink koopkrachtverlies voor de
kiezen van driekwart procent. Daarbovenop moet hij fors meer gaan betalen voor
zijn woonwerkverkeer. ,,Dat is voor de achterban een hele pijnlijke,   erkent
Blok.

Blok geeft zelfs ronduit toe dat hij liever het op een haar na gesloten
Catshuisakkoord met gedoogpartner Geert Wilders had gehad. ,,Daarin werd meer in
de overheid gesneden en in subsidies, op ontwikkelingshulp vooral. Ook hadden we
dan geen bezuinigingen teruggedraaid en was er minder lastenverzwaring voor de
burger.

VVD en CDA hadden bovendien een zwakkere onderhandelingspositie omdat ze in de
Catshuisbesprekingen hun kaarten al op tafel hadden gelegd. ,,Maar liever dit
akkoord dan géén akkoord,   concludeert Blok. ,,We moeten geen Belgische
toestanden krijgen. Daar hebben ze een jaar geen regering gehad en is de rente
anderhalf procent hoger. Op onze staatsschuld zou ons dat 6 miljard euro kosten.
Dat is net zoveel als we aan de politie uitgeven.

Minder

CDA-fractievoorzitter Sybrand van Haersma Buma is enthousiaster over het
eindresultaat. Maar ook hij zegt: ,,Al die groene maatregelen hadden we als CDA
nooit genomen. Dat had wel wat minder gekund. In een crisis stellen wij andere
prioriteiten, zoals het gezin, de woningmarkt en de arbeidsmarkt. Je moet elkaar
wel wat gunnen.

Het is maar de vraag of de kiezer dat ook zo ziet. De eerste reacties op het
Lenteakkoord waren vier weken geleden laaiend enthousiast, maar in de tussentijd
zijn VVD, CDA, D66, ChristenUnie en GroenLinks weggezakt in de peilingen naar
een totaal van 67 zetels. De oppositie drukte gisteren meteen de vinger op de
zere plek. ,,Al die Nederlanders die  s ochtends om zeven uur opstaan om naar
hun werk te gaan, raken hun reiskostenvergoeding kwijt,   zegt PVV-leider Geert
Wilders. ,,De VVD vindt wel subsidies voor kunst en zonnepanelen, maar zegt
tegen de hardwerkende Nederlander.

,,Juist voor gewone gezinnen, waar onze economie op draait, pakken deze
maatregelen heel slecht uit,   zegt PvdA-leider Diederik Samsom. ,,Dit akkoord
vergroot het aantal werklozen.

Volgens premier Mark Rutte wordt de pijn  evenwichtig  verdeeld. Als zelfs een
rechtse regering de hardwerkende Nederlander niet kan ontzien, zegt hij, kunnen
linkse partijen dat ook niet. Rutte erkende dat na de verkiezingen een nieuw
kabinet nieuwe keuzes kan maken voor 2013, maar volgens hem ligt het  zeer voor
de hand ligt dat dit allemaal doorgaat . En om maar aan te geven dat de campagne
nu echt begonnen is: vanuit de VVD wordt beweerd dat Wilders het woonwerkverkeer
zelf in het Catshuis op tafel heeft gelegd...

In ons verkiezingsprogramma maken we straks andere keuzes

LOAD-DATE: May 25, 2012

LANGUAGE: DUTCH; NEDERLANDS

GRAPHIC: Stef Blok, VVD | Jolande Sap, GroenLinks | Alexander Pechtold, D66 |
Arie Slob, ChristenUnie | Van Haersma Buma, CDA |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              84 of 147 DOCUMENTS



                              AD/Algemeen Dagblad

                              26 mei 2012 zaterdag

Voetbal en politiek gescheiden houden

SECTION: Algemeen Dagblad - Nieuwsbudget; Blz. 4

LENGTH: 1496 woorden


Over 13 dagen begint het EK voetbal in Polen en Oekraïne. Markiian Loebkivskyi,
toernooidirecteur in Oekraïne denkt dat beide landen de wereld zullen verbazen.
De UEFA investeerde 500 miljoen euro in de organisatie, een recordbedrag. ,,Dit
toernooi gaat alle records breken,   zegt Loebkivskyi. AD Sportwereld zocht de
Harry Been van Oekraïne  op in hartje Kiev.

EK Toernooi-directeur Markiian Loebkviskyi baaltvan negatieve publiciteit in
Nederland

Voor hij aanschuift voor een interview, dirigeert Markiian Loebkivskyi zijn
bezoek uit Nederland even vriendelijk naar het raam. Vanuit zijn riante kantoor
in hartje Kiev heeft de toernooidirecteur een werkelijk adembenemend uitzicht
over de stad waar op 1 juli de EK-finale wordt gespeeld. Wie uit het raam zou
springen, landt bijna op de middenstip van het Olympisch Stadion. De
toernooidirecteur straalt. Of het EK morgen al kan beginnen? ,,Het toernooi
begint op vrijdag 8 juni, op donderdag 7 juni zal alles helemaal af zijn,
lacht Loebkivskyi.

De mensen in uw omgeving zeggen dat u een zeer optimistische man bent.

,,Dat klopt ook. Het EK gaat volgens mij een volksfeest worden. Het toernooi in
Polen en Oekraïne is nu al het kampioenschap van de records. De capaciteit van
alle stadions is groter dan bij het vorige toernooi in Zwitserland en
Oostenrijk. De vraag naar toegangsbewijzen is hoger. In de maand maart waren er
maar liefst 12.139.425 aanvragen voor een kaartje voor de wedstrijden. Dat is
een record voor de UEFA, het lag 17 procent hoger dan in 2008. Er zijn straks
zesduizend vrijwilligers actief. Dat is maar liefst 20 procent meer dan in 2008.
Er waren 24.000 verzoeken van mensen uit bijna tweehonderd landen om hier te
mogen werken. Uit Argentinië, China, Japan. Eigenlijk overal vandaan. De
voortekenen zijn echt geweldig.

Ja? Ondertussen dreigt er wel een politieke EK-boycot vanuit Europa.

,,Dat wijzen wij af, voetbal en politiek moet je gescheiden houden. Wie van
voetbal houdt, zal er straks gewoon bij zijn.

In de rest van Europa heerst de gedachte dat de UEFA het EK aan de verkeerde
landen heeft toegewezen.

,,Ach, over Oekraïne doen veel horrorverhalen de ronde. Verhalen die soms zelfs
op nachtmerries lijken. Dit zou een land zijn van terroristen, maffia en
prostituees. Al die clichés zullen wij wegnemen tijdens het eerste echte contact
tussen Oekraïne en Europa, in juni tijdens het toernooi. Ik merk dat de mensen
die hier écht zijn geweest, enthousiast zijn. Natuurlijk is Oekraïne nog altijd
een land met problemen, die voornamelijk stammen uit ons verleden als
communistisch land. We zijn pas twintig jaar onafhankelijk.

Hoe belangrijk is dit EK voor uw land?

,,Dit is het evenement waarbij Oekraïne zal integreren in Europa. Het gaat niet
meer alleen om voetbal. Oekraïne zal een flinke stap dichterbij de Europese
waarden komen. Dat lukt niet alleen in die paar weken in juni, dit is pas een
eerste stap. De spin-off in de jaren na het evenement moet de rest doen.

Waar liggen de eventuele problemen volgens u?

,,Veel dingen zullen misschien niet helemaal corresponderen met de Europese blik
op bepaalde zaken. De taal bijvoorbeeld is een probleem, maar dat zal worden
gecompenseerd door de gastvrijheid van Oekraïne. Vraag een politieman in Milaan
eens of hij Engels spreekt. Nee! En vraag in bijvoorbeeld Manchester maar eens
of er voldoende hotelaccommodatie is voor alle fans als er een groot evenement
is.

Maar toch, het leeuwendeel van de bevolking is de Engelse taal niet machtig.
Zelfs de politie niet.

,,De politie in Oekraïne spreekt nauwelijks Engels, dat is een feit. Maar wij
hebben heel veel jonge vrijwilligers tijdens het toernooi. Dat zijn mensen die
wel allemaal prima Engels spreken. We zoeken nu simpele oplossingen. Zo gaan de
politie en de vrijwilligers samen patrouilleren. We bereiden ons niet voor op
een oorlog, maar op een geweldig sportevenement. Dat neemt niet weg dat wij ook
klaar zijn voor alle veiligheidsrisico s. Oekraïne heeft geen historie met
hooligans. De fans zullen een vriendelijke atmosfeer treffen.

Duitsland-Nederland is straks op 13 juni een kraker in Charkov. Ziet u ook daar
risico s?

,,Juist niet. We bestempelen alle wedstrijden in de groepsfase als duels zonder
verhoogd risico. Dus ook Duitsland-Nederland in Charkov. Een paar maanden
geleden ontving ik in mijn kantoor een delegatie van de Nederlandse voetbalbond.
Iemand van het organisatiecomité van Charkov vroeg expliciet naar het gedrag van
de Nederlandse fans. De delegatie uit Nederland vertelde dat er de laatste
vijftien jaar geen enkel probleem is geweest met fans van Oranje.

U heeft zich geërgerd aan de houding van Nederland in de laatste maanden?

,,Ik was geïrriteerd toen ik de televisiecommercial van NL Energie onder ogen
kreeg. Zij geven blijkbaar een biertap weg en sporen de mensen aan het EK in
Polen en Oekraïne niet te bezoeken.  Ga niet naar Oekraïne  is de boodschap en
ze laten veel schaars geklede, knappe vrouwen zien om hun punt duidelijk te
maken. Dat filmpje choqueerde mij echt. Ik snap vanuit marketingoverwegingen ook
wel dat het niet puur gericht is tegen Oekraïne, maar het is wel over het
randje. Maar er was meer.

Wat dan?

,,De houding van enkele Nederlanders in de media is niet altijd zuiver en
eerlijk. Ik heb een artikel gelezen met uitspraken van ene Theo van Seggelen
(secretaris-generaal van de FIFPro, de internationale spelersvakbond, red.). Ik
ken deze man niet, maar zijn uitspraken zijn arrogant. Hij is niet blij met
Oekraïne, hij vindt Charkov in  the middle of nowhere  liggen. Ik wil geen ruzie
maken met meneer Van Seggelen, maar ik vind dit onterecht. Hij is niet blij met
het Metalist Stadion in Charkov, waar Nederland tegen Denemarken, Duitsland en
Portugal speelt. In dat stadion speelt Metalist Charkov, dat dolblij is met het
stadion. Metalist is een ploeg die in de Europa League weer ver is gekomen en
ook in de eigen competitie steevast keurig meedraait. En Charkov heeft anderhalf
miljoen inwoners. Ik heb in een reactie tegen de media gezegd dat Oranje eerst
moet presteren in dat stadion en dat wij dan zorgen dat ze in grotere stadions
als het Olympisch Stadion in Kiev of de Donbass Arena in Donetsk kunnen spelen.
Deze houding is het gevolg van het beeld dat bestaat over Oekraïne. Wij zullen
de maand juni aangrijpen om dat beeld bij te stellen.

In Nederland denkt men ook meteen aan Tsjernobyl als het over Oekraïne gaat.

,,De kernramp in Tsjernobyl is een tragedie. De stad ligt slechts honderd
kilometer van onze hoofdstad Kiev. Die gebeurtenis is iets waar wij helaas mee
moeten leven, maar het heeft toch niets te maken met dit toernooi? Kijk ook eens
naar de positieve kanten van dit land.

Dat is wel zo eerlijk. Kunt u een voorzet geven?

,,De adembenemende architectuur zal mensen verrassen. We hebben op sportgebied
ook naam gemaakt. Denk aan de broers Vitali en Wladimir Klitschko,
wereldberoemde boksers. We hebben Andrei Shevchenko, al jarenlang een wereldster
als voetballer van onder meer Chelsea, AC Milan en Dynamo Kiev. Sergei Boebka
was een zeer succesvolle hoogspringer. We zijn trots op de schitterende kerken
op en onze rijke historie. En onze gastvrijheid zal enorm zijn.

Ondanks alle verhalen vooraf komen er straks toch weer grote groepen Nederlandse
fans naar Oekraïne. Wat kunnen ze beter niet doen?

,,De fans kunnen zich gedragen zoals ze gewend zijn in Amsterdam. Zijn ze gewend
veel bier te drinken? Dat zijn wij ook. Alleen gebruiken wij minder drugs en
marihuana, in elk geval officieel, hahaha. In Charkov, waar Oranje drie
groepswedstrijden speelt, zullen wij zorgen dat de Nederlandse fans makkelijk
van de fanzone naar het stadion kunnen.

Kunnen mensen nog een hotel boeken in bijvoorbeeld Charkov?

,,De UEFA heeft via de website nog altijd voldoende te bieden. Er waren begin
mei in Charkov nog heel veel hotelkamers.

Kan het toernooi morgen al beginnen?

,,Nee, het begint op 8 juni. En dan zullen wij er klaar voor zijn. Op 7 juni is
alles af. De aanwijzingen in het openbaar vervoer zullen ook in het Engels zijn.
Net als de borden langs de snelweg.

Wat gebeurt er na het EK met alle faciliteiten?

,,Na het toernooi zal alles beter zijn dan daarvoor. De wegen zijn verbeterd,
het openbaar vervoer ook. Niemand heeft een visum nodig om dit land in te komen.
Dat zal straks zo blijven en alles wat inmiddels is gebouwd zal in gebruik
blijven. Het stadion van de finale is bijvoorbeeld het domein voor Dynamo Kiev.
In Lviv kiezen we nog tussen twee clubs. Madonna treedt in augustus op in het
Olympisch stadion, vlak na het toernooi spelen ook de Red Hot Chili Peppers
daar.

Is het toernooi uitverkocht?

,,Zo goed als alle tickets zijn verkocht. Voor de groepswedstrijden was de
laagste prijs 30 euro, volgens mij is dat goedkoop. Het duurste kaartje voor de
finale is 600 euro, het goedkoopste is 50 euro. Ik denk dat ook de gewone man
van dit toernooi kan genieten.

Markiian Loebkivskyi

De houding van enkele Nederlanders is in de media niet altijd zuiver en eerlijk

LOAD-DATE: May 25, 2012

LANGUAGE: DUTCH; NEDERLANDS

GRAPHIC: Een vrouw veegt in Charkov de sintelbaan aan in het stadion waar Oranje
tijdens het EK de drie pouleduels speelt. Foto AD | Uiterst links:
Toernooidirecteur Markiian Loebkivskyi. Midden: bouwvakkers bouwen in Charkov
voor het beeld van Lenin de fanzone op. Rechts: Een beeld uit het gewraakte
tv-spotje van NL Energie. foto s ad, Oksana Bebeschko |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              85 of 147 DOCUMENTS



                              AD/Algemeen Dagblad

                             24 mei 2012 donderdag

PostNL gaat bezorgproblemen voortaan actief melden op site

SECTION: Algemeen Dagblad - Nieuwsdienst; Blz. 3

LENGTH: 304 woorden


david bremmer

den haag PostNL gaat bewoners actief informeren als de post in hun stad of dorp
is vertraagd. Op de site van het postbedrijf valt voortaan meteen te zien waar
er bezorgproblemen zijn.

Binnenkort kan iedereen zelfs op postcode checken of brieven en kaarten op de
juiste tijd in de brievenbus vallen.

De nieuwe openheid is niet ingegeven door de recente problemen in Utrecht en Den
Bosch, beklemtoont directeur Klant & Kwaliteitsmanagement Kees Klink. ,,Wij
merken dat mensen veel meer dan vroeger op de hoogte willen zijn van eventuele
problemen. Vergelijk het met een file of treinvertraging. Duidelijke informatie
lost het probleem niet op, maar is wel bijzonder prettig.

Volgens Klink was PostNL in het verleden niet altijd even scheutig met het
informeren van gewone Nederlanders. ,,Lange tijd lag onze focus wellicht iets te
veel bij onze zakelijke klanten.

PostNL, dat onlangs de reorganisatie stillegde, belooft vertragingen niet alleen
te melden, maar zal ook een indicatie geven over hoeveel langer de bezorging
duurt. Klink: ,,Stel dat post niet is gesorteerd en een postbode in een bepaalde
wijk in Den Haag niet op tijd kan bezorgen, dan is dat te zien. En ook
vertragingen door de recente problemen in Utrecht en Den Bosch hadden we op de
site gezet.

Klacht indienen

PostNL gaat niet alleen storingen melden, ook kunnen consumenten online veel
makkelijker een klacht indienen of een suggestie doen. ,,De klachtenpagina was
nogal verstopt en is nu een stuk zichtbaarder.  Bovendien handelt het concern
elke klacht, indien een nummer bekend is, telefonisch af. Klanten blijken dat
veel prettiger te vinden, heeft PostNL gemerkt.

Om iedereen te informeren over deze veranderingen, de reorganisatie en andere
actuele ontwikkelingen ontvangen alle huishoudens deze week het blad  Er is Post
in de brievenbus.

LOAD-DATE: May 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              86 of 147 DOCUMENTS



                              AD/Algemeen Dagblad

                              18 mei 2012 vrijdag

Straks nog hooguit 2 minuten douchen

BYLINE: ELLEN DEN HOLLANDER

SECTION: Algemeen Dagblad - Nieuwsdienst; Blz. 6

LENGTH: 603 woorden


Wat betekent het Kunduz-akkoord voor zomaar een Nederlands gezin? Joost van
Oosten en zijn vrouw Linda weten het inmiddels: het wordt flink inleveren
geblazen.  Ik weet niet of ik weer op de VVD ga stemmen.

Gemiddeld gezin moetflink inleveren enmeer keuzes maken

assendelft ,,Die zorgverzekering met zo n eigen risico van 350 euro hakt er echt
in. Ik ga voor mezelf in elk geval geen aanvullende zorgverzekering meer
afsluiten, voor mijn bril of de tandarts. Daar leg ik dan wel elke maand geld
voor opzij.

Joost van Oosten (28) uit Assendelft ziet de nieuwe bezuinigingen met lede ogen
aan. Hij is leerkracht op een basisschool, zijn vrouw Linda Grootjen (29) werkt
in de zorg, met verstandelijk gehandicapten. Ze hebben samen een jaarinkomen van
tegen de 55.000 euro, maar daar kunnen ze steeds minder leuke dingen van doen.

De effecten van het Kunduz-akkoord, dat eergisteren definitief tot stand kwam,
hakken er bij een gemiddeld Nederlands gezin flink in. Zo ook bij Joost en
Linda, die zich er gisteren al in verdiepten. ,,Het wordt allemaal minder.

Als leraar weet Joost bijvoorbeeld nu al dat zijn salarissen de komende jaren
niet zal stijgen. ,,En dat terwijl de prijzen van zo ongeveer alle dingen wél
stijgen,   zegt Van Oosten, verwijzend naar de btw, die van 19 naar 21 procent
gaat. Dat gaat de kosten van de boodschappen flink omhoogstuwen. Ook de
verhoging van accijnzen (zo gaat de accijns op wijn met 15 procent omhoog, die
op bier met 10 procent) stemt het stel niet vrolijk. ,,We roken gelukkig allebei
niet meer, dus die 35 cent extra per pakje gaat gelukkig langs ons heen. Maar
naar een cafeetje gaan zal ik nu ook minder snel doen. Ook daar wordt alles
duurder.

En dan de kinderopvang. De eigen bijdrage daarvoor gaat fors omhoog, terwijl de
kinderbijslag niet omhooggaat. ,,Wij hebben nu nog geluk  , zegt Joost. ,,Ik heb
een lieve schoonmoeder die Tom (3) en Rosa (7) opvangt. En straks ook ons derde
kindje. Maar ik moet er niet aan denken wat er gebeurt als opa en oma de
kinderen niet meer zouden kunnen opvangen. Drie kinderen in de opvang: dat kan
ik gewoon écht niet betalen.

Er zijn lichtpuntjes. ,,Gelukkig hebben we net weer voor vijf jaar de rente
vastgelegd. Wij betalen nu ongeveer 1000 euro per maand aan hypotheek. Bruto,
dus. Netto is dat tussen de 700 en 800 euro. Als wij een nieuwe hypotheek zouden
moeten afsluiten en geen renteaftrek meer zouden krijgen, dan moeten we keuzes
maken. Dan moet de auto eruit. Eigenlijk is dat steeds waar het op neerkomt: we
moeten meer keuzes maken, omdat gewoon niet alles meer kan.

Nog een mazzeltje voor het jonge echtpaar: de dalende vergoeding voor
woon-werkverkeer treft de twee niet, omdat ze met de fiets naar hun werk gaan.
,,Anders zou dat ook weer veel geld kosten. Maar ik heb dan weer de pech dat
mijn familie bij Zwolle woont. Een tank benzine kost vaker 80 euro dan 70,
tegenwoordig.

De almaar stijgende energierekening hakt er ook in. ,,Ik douch nu elke dag 10
minuten. Misschien moeten we naar 2 minuten en dan de kraan dicht. Ja, daar denk
ik serieus over na. Ik moet wel.

Het is zuur, vindt de jonge vader. ,,Deze maatregelen gaan over de rug van de
gewone burger.   Met Linda praat hij geregeld over de politieke situatie.
,,Eigenlijk ben ik middenrechts. De laatste keer heb ik VVD gestemd, maar ik
weet eerlijk gezegd niet of ik dat in september weer doe. De VVD heeft zich hard
ingezet voor al deze bezuinigingen. Het zou goed zijn om de lasten eerlijker
over iedereeen te verdelen.

Hij lacht. ,,Goh. Dat klinkt eigenlijk best wel socialistisch.

Joost van Oosten

Maatregelen gaan over de rug van de

gewone burger

LOAD-DATE: May 17, 2012

LANGUAGE: DUTCH; NEDERLANDS

GRAPHIC: Linda Grootjen, Joost van Oosten en hun zoon Tom. Foto marco okhuizen |



PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              87 of 147 DOCUMENTS



                              AD/Algemeen Dagblad

                              15 mei 2012 dinsdag

Binnen jaar zijn

SECTION: Algemeen Dagblad - Service; Blz. 18

LENGTH: 54 woorden


Grieken boven Jan

Vertrek uit Eurozone kan nog veel pijnlijker zijn (AD 14-5). Als Griekenland de
drachme herinvoert, is het land binnen een jaar boven Jan. Immers Jan, Henk en
Ingrid gaan dan goedkoop naar Griekenland in plaats van Turkije. De Grieken
kunnen dan eerder met pensioen blijven gaan.

Bert van den Burg, Den Haag.

LOAD-DATE: May 14, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              88 of 147 DOCUMENTS



                              AD/Algemeen Dagblad

                              11 mei 2012 vrijdag

Jan Modaal wordt te weinig ontzien

BYLINE: Hans van Soest

SECTION: Algemeen Dagblad - Nieuwsdienst; Blz. 2

LENGTH: 237 woorden


Steeds meer mensen met een baan kunnen de eindjes niet meer aan elkaar knopen.
Voor het eerst komen er bij de schuldhulpverlening zelfs meer mensen met werk
(van wie een kwart bovenmodaal verdient) dan met een uitkering, aldus de
vereniging voor schuldhulpverlening NVVK.

Dat zijn schrikbarende cijfers. Het gaat daarbij lang niet alleen om mensen met
een gat in hun hand. Het gaat bijvoorbeeld ook om werkenden die door een
scheiding of ziekte van een partner de vaste lasten niet meer kunnen betalen,
alleenverdieners die net te veel verdienen om voor huursubsidie of zorgtoeslag
in aanmerking te komen, maar wel een gezin moeten onderhouden, of om zelfstandig
ondernemers die door de crisis het hoofd niet meer boven water kunnen houden.

De Nederlandsche Bank waarschuwt dat de lage economische groei nog jaren kan
aanhouden. Het probleem zal de komende jaren daardoor nog groeien voor veel
mensen die aanhikken tegen hogere uitgaven voor zorg en boodschappen, maar hun
inkomen juist zien krimpen.

De crisis kan niet worden opgelost zonder dat iedereen verder inlevert. Een
nieuw kabinet moet pijnlijk ingrijpen. Maar de vijf partijen die nu het
Kunduz-akkoord aan het uitwerken zijn dat als basis moet dienen voor de
begroting van volgend jaar, moeten goed kijken naar de gevolgen van hun
voorstellen voor de  gewone man . Want die wordt nogal eens vergeten. Verhoging
van de belastingen is daarbij een slecht idee.

OPINIE

LOAD-DATE: May 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              89 of 147 DOCUMENTS



                              AD/Algemeen Dagblad

                               8 mei 2012 dinsdag

Nooit weten of het Pim was gelukt

SECTION: Algemeen Dagblad - Service; Blz. 17

LENGTH: 130 woorden


Fortuyn

Nooit weten of het Pim was gelukt

Pim Fortuyn liet zien dat de keizer naakt was (AD 5-5). Ik mocht hem wel, die
kale. Nog los van zijn denkbeelden was hij verfrissend. En met die staalblauwe
dominante ogen dwong hij respect af dat in combinatie met zijn humor en
intelligentie tot grote hoogte steeg. Een man in pak, maar wél met kleurrijke
stropdas, dus ook iemand voor de gewone man. Figuurlijk gesproken onderscheidde
hij zich daarmee van de gevestigde orde, de grijze massa, met als boegbeelden
Melkert en Balkenende. We zullen nooit weten of  Pimmetje  het zou hebben gered
of dat hij net als de LPF en TON even groot zou zijn geworden om daarna als
sneeuw voor de zon te verdwijnen. Volkert van der Graaf voorkwam dat. Pimmetje
had geen fortuin.

Theo van Schaik, Gouda.

LOAD-DATE: May 7, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              90 of 147 DOCUMENTS



                              AD/Algemeen Dagblad

                               7 mei 2012 maandag

Harry Wesselink Enthousiaste clown

SECTION: Algemeen Dagblad - Nieuwsdienst; Blz. 8

LENGTH: 197 woorden


Harry Wesselink bewijst volop dat alleen een tomeloos enthousiasme voor het CDA
lang niet genoeg is om lijsttrekker te kunen worden.

Politici en journalisten die wel eens op een congres van de christendemocraten
geweest zijn, weten wie Wesselink is. En hoe vasthoudend hij kan zijn in de
drang om zijn mening te geven over het reilen en zeilen van het CDA.

Nijmegenaar Wesselink schreef meerdere carnavalsnummers en maakte een
verkiezingslied voor het CDA waarin hij zijn bewondering voor oud-premier Jan
Peter Balkenende naar buiten bracht.

Volgens Wesselink, gewoon één van de ruim 60.000 CDA-leden, heeft hij de
afgelopen maanden gestreden voor lijsttrekkersverkiezingen. Toen die er kwamen,
kon hij naar eigen zeggen niet anders dan zichzelf kandidaat stellen.

Zijn optreden bij Pauw & Witteman, waar de man zwetend en onaangepast zijn zegje
deed, leverde verbijsterde reacties op. En deed iedereen andermaal beseffen dat
Wesselink kansloos is voor de winst en vrijwel zeker niet door de selectie komt.

Verwachting AD: Leuk geprobeerd en altijd goed dat de  gewone  man ook aan bod
kan komen. Maar na vandaag zal Harry Wesselink hoogstwaarschijnlijk weer
verdwijnen in de vergetelheid.

LOAD-DATE: May 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              91 of 147 DOCUMENTS



                              AD/Algemeen Dagblad

                              5 mei 2012 zaterdag

Meer eigen risico      Zorgstelsel werkt kosten in de hand

SECTION: Algemeen Dagblad - Service; Blz. 24

LENGTH: 121 woorden


Meer eigen risico Zorgstelsel werkt kosten in de hand

Eigen risico in zorg naar 400 euro. (AD 4-5). Na de btw-verhoging die ons
slechts  15 euro per maand kost, pakt dit kabinet weer de gewone man. Vooral
niet kijken naar de oorzaken van de tekorten, het verhogen van de eigen bijdrage
is eenvoudiger. NYFER, een instituut dat wetenschappelijk economisch onderzoek
verricht, kwam wat betreft de hoge kosten in de zorg tot de volgende conclusie:
Waar vaak gesproken wordt over vergrijzing als oorzaak van deze kostenstijging,
moet de oorzaak eerder gevonden worden in het huidige zorgstelsel dat
zorgaanbieders zou aanzetten tot het maximaliseren van omzet en productie. De
focus ligt op omzet en verrichtingen.

Rob Zijderveld.

LOAD-DATE: May 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              92 of 147 DOCUMENTS



                              AD/Algemeen Dagblad

                              3 mei 2012 donderdag

Moeten wij naar het corrupte Oekraïne?

SECTION: Algemeen Dagblad - Nieuwsdienst; Blz. 8

LENGTH: 435 woorden


Het is geen lekker land, Oekraïne. Het is zo corrupt als de FIFA zelf, en dat is
heel corrupt.

De rijken worden er steeds rijker, de armen steeds armer, een beetje zoals in
Engeland dus, maar dan nog veel erger. Er is een klein clubje aan de macht dat
aan de touwtjes trekt en elkaar alle ballen toespeelt, zoals overal eigenlijk.

Maar dat clubje daar is toch wel wat erger dan onze Spiesjes en Rosenthaltjes en
Ruttetjes.

De mensenrechten worden hier ook wel geschonden, kijk naar hoe men omgaat met
asielkinderen, maar toch, dat is kinderspel vergeleken met de toestand in
Oekraïne.

In dat land ga je niet gezellig naar voetbal kijken, zoals Kamerlid Ormel van
het CDA geheel terecht opmerkte, als een paar kilometer verderop gevangenen
gemarteld worden.

Er was even de belachelijk naïeve hoop dat de mensenrechtensituatie in Oekraïne
wel zou verbeteren tegen de tijd dat het EK zou beginnen, omdat het land dan
alle internationale schijnwerpers op zich gericht weet. Dat argument bracht men
ook in stelling toen de Olympische Spelen in China werden gehouden. Kijk nu eens
naar China: de mensenrechtensituatie is er beroerder dan ooit. Het zal ze
allemaal worst wezen in Oekraïne, wat wij van ze denken.

Maar, moeten wij daarom het EK boycotten? Moet het Nederlands elftal zich
terugtrekken? Dat is ontzettend sneu voor de maker van het oranje kratstoeltje,
voor al die supporters die zich zo op de wedstrijden verheugen, voor de slagers
die al die arme dieren al geslacht hebben en ingevroren voor de voetbal-bbq s,
voor de verhuurders van grote schermen en voor de voetballers zelf uiteraard,
die hopen na 24 jaar weer eens Europees kampioen te worden.

Moeten zij thuisblijven? Zou de situatie verbeteren als ze dat doen? Geen idee.
Ik zou in ieder geval wel de teams van Portugal en Duitsland oproepen niet naar
het EK te gaan en Spanje mag wat mij betreft ook wel thuisblijven.

Laten zij de kastanjes maar eens uit het vuur halen. Engeland heeft er wat mij
betreft ook niets te zoeken, maar wij? Nee, Nederland is niet meer zo van de
mensenrechten de laatste tijd, of zou dat na de Kunduzrevolutie ook veranderd
zijn?

Wat mij betreft blijven we thuis, maar wie ben ik? Ik ben een naar links
moralistisch mannetje, dat het altijd beter weet en de gewone man zijn voetbal
niet gunt.

Nee nee, zo is het niet. Ik ben een gewone man, ik houd van voetbal, maar dan
wel van voetbal dat wordt gespeeld in landen waar iedereen elkaar recht kan
aankijken. In landen waar niet de willekeur, maar de democratie het voor het
zeggen heeft. In landen waar je niet bang hoeft te zijn om voor je politieke
overtuiging uit te komen.

LOAD-DATE: May 2, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              93 of 147 DOCUMENTS



                              AD/Algemeen Dagblad

                              3 mei 2012 donderdag

Het EK mijden is opportunistisch

SECTION: Algemeen Dagblad - Nieuwsdienst; Blz. 12

LENGTH: 565 woorden


AMSTERDAM Wat bij de Olympische Spelen in China niet van de grond kwam, was voor
het Europees kampioenschap voetbal in Oekraïne snel gepiept: een boycot. Leden
van het koningshuis en Nederlandse politici volgen het Nederlands elftal op de
buis.  Het is makkelijk stelling te nemen tegen Oekraïne. Het is minder machtig
dan China.  DAAN HAKKENBERG

Geen boycot OS China, wel EK Oekraïne

Bij Amnesty International hebben ze zich verbaasd over de plotselinge EK-boycot
van de Nederlandse regering vanwege de mensenrechten in Oekraïne. Eind 2011
vroeg Amnesty al aandacht voor het politiegeweld in de voormalig politiestaat.
Toen hield minister Uri Rosenthal (Buitenlandse Zaken) zich stil. Ruud Bosgraaf
van Amnesty: ,,Grote evenementen werken als een katalysator. Dan wil de politiek
opeens ook lopen. We zijn blij met het effect, maar wij rapporteren al veel
langer over de mensenrechten.

En daarmee is het slecht gesteld. Bosgraaf: ,,Duizenden mensen per jaar zijn
slachtoffer van politiegeweld. Het gaat om systematische martelingen en
mishandelingen. De politie slaat de waarheid uit je. De enige manier om te
ontkomen is betalen. Het politieapparaat is sinds de onafhankelijkheid in 1991
nooit hervormd. Het gaat om honderdduizenden slachtoffers in de afgelopen 20
jaar. Meestal gewone burgers en nu lijkt het erop dat ook politica Joelia
Timosjenko geslagen is.

De blonde politica met vlecht, die zeven jaar celstraf voor machtsmisbruik
uitzit, is in een week uitgegroeid tot hét gezicht van het Europees protest. In
navolging van de kritiek van Europese mastodonten als Barosso en Merkel, besloot
minister Uri Rosenthal (Buitenlandse Zaken) Nederlandse regeringsleiders en de
koninklijke familie thuis te houden. Met de EK-boycot staat de Oekraïense
president Viktor Janoekovitsj opeens in de spotlights. Hij zal zich moeten
wapenen tegen de internationale kritiek op de mensenrechten en het
politiegeweld.

Toch wordt de maatregel van Rosenthal met scepsis ontvangen. De van oorsprong
Oekraïense actrice en presentatrice Victoria Koblenko is verbaasd over de
spierballentaal. Ze was vorige week in Charkov en zag hoe een Oranje-metro
feestelijk in gebruik werd genomen. Onder toeziend oog van de ambassadeur en
andere hoogwaardigheidsbekleders. ,,Ze hadden kunnen protesteren door de
festiviteiten af te gelasten. Dat is niet gebeurd. Nu een boycot is voor de
mensen daar dan ook niet te bevatten. Ik pleit voor consequentie. Niet eerst
miljoenen subsidie uitgeven aan het mogelijk maken van het EK in Oekraïne en dan
een grote broek aantrekken en boycotten. Politici hadden mensenrechten veel
eerder moeten agenderen.

Cabaretier Erik van Muiswinkel was in aanloop van de Olympische Spelen in Peking
in 2008 voorvechter van een algehele boycot tegen China. Het leidde tot
discussie, maar tot maatregelen kwam het niet. Logisch zegt Bosgraaf van
Amnesty. ,,China is veel machtiger. Het is veel makkelijker druk uit te oefenen
op Oekraïne. Simpelweg een kwestie van machtsverhoudingen.

Dat de Nederlandse regering nu wel actie onderneemt, doet Van Muiswinkel dan ook
weinig. ,,Dat is politiek. Rosenthal is de slapste minister van Buitenlandse
Zaken sinds de Tweede Wereldoorlog. Deze boycot is opportunistisch.

Op de komst van de oranjesupporter zal de boycot weinig invloed hebben. ,,We
hebben nul vragen, mailtjes of afzeggingen gekregen,   zegt Jokko de Wit van de
Oranjecamping.

LOAD-DATE: May 2, 2012

LANGUAGE: DUTCH; NEDERLANDS

GRAPHIC: Het koningshuis en politici zullen niet naar het EK in Oekraïne reizen.
De kans lijkt klein dat het oranjelegioen hun voorbeeld zal volgen. Foto
anp/koen van weel |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              94 of 147 DOCUMENTS



                              AD/Algemeen Dagblad

                              2 mei 2012 woensdag

Moet top ProRail van Wientjes niet op nullijn?

SECTION: Algemeen Dagblad - Service; Blz. 21

LENGTH: 60 woorden


Verontwaardiging alom omdat de top van ProRail bonussen wil verankeren in het
vaste salaris. Dat moet met 16 procent omhoog. Ik mis de stem van VNO-man
Wientjes. Hij beweerde onlangs dat de nullijn absoluut noodzakelijk was. Nu
bevestigt hij met zijn zwijgen wat velen al vermoedden: de nullijn is alleen
bestemd voor Henk en Ingrid.

W. van Bockom Maas, Waddinxveen.

LOAD-DATE: May 1, 2012

LANGUAGE: DUTCH; NEDERLANDS

GRAPHIC: Manon kust prinses Máxima. foto sanne donders |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              95 of 147 DOCUMENTS



                              AD/Algemeen Dagblad

                               1 mei 2012 dinsdag

Kaartje voor Wilders: $10.000 per persoon

BYLINE: STIJN HUSTINX

SECTION: Algemeen Dagblad - Nieuwsdienst; Blz. 6

LENGTH: 746 woorden


NEW YORK Opnieuw eist Geert Wilders de aandacht op. Deze keer niet door zijn
hoofdrol in het Catshuis-fiasco, maar met de lancering van zijn nieuwste
anti-islamboek in New York. De boekpresentatie is trouwens niet bedoeld voor de
Amerikaanse Henk en Ingrid. Wie hem wil horen spreken moet minstens 10.000
dollar betalen.

Het mislukte Catshuis-overleg, de val van het kabinet. Het was een bewogen week
voor Geert Wilders, die in Nederland veel kritiek kreeg te verduren voor de
hoofdrol die hij speelde in een groot politiek debacle. Volgens critici is de
politieke rol van Wilders in Nederland nu zelfs uitgespeeld.

Het weerhoudt Wilders er niet van opnieuw het podium te beklimmen. Ditmaal doet
hij dat op duizenden kilometers van Nederland, in New York, waar hij vandaag
zijn boek Marked for Death (Ten dode opgeschreven) presenteert. Nederlandse
journalisten gaat hij in de Verenigde Staten liever uit de weg, hij wil alleen
met Amerikaanse media spreken.

Ook hield Wilders gisteravond een spreekbeurt bij het ietwat mysterieuze New
Yorkse Gatestone Institute. Dat afficheert zich als een onafhankelijke,
non-profit organisatie die zich inzet voor onderzoek dat wereldwijde veiligheid,
welvaart en vrijheid bevordert. Wie lid wil worden van het besloten gezelschap
uit New York moet minimaal 10.000 dollar neertellen. In ruil daarvoor mogen de
leden komen luisteren naar sprekers als Wilders.

De bijeenkomsten van het gezelschap hebben plaats in Manhattan in exclusieve
sociëteiten en clubs en soms in  privéresidenties , meldt het instituut. De
organisatie omgeeft zich met de nodige geheimzinnigheid. Telefoontjes blijven
onbeantwoord, of de hoorn wordt er meteen opgegooid. De website vermeldt alleen
dat Wilders  spreekbeurt over de  verstikkende vrijheid van meningsuiting in
Europa  gaat. Wilders heeft wel vaker bij dergelijke instituten in Amerika
gesproken, om geld in te zamelen voor zijn rechtszaak en fondsen te werven.

Afgelopen nacht gaf Wilders ook een interview aan de rechtse Amerikaanse
nieuwszender Fox. Ongetwijfeld zal Wilders er gewaarschuwd hebben dat de VS
moeten inzien dat de islam geen onschuldige religie is maar een gevaarlijke
ideologie, zoals hij dat beschrijft in zijn nieuwe, deels autobiografische boek.
Ook beschrijft hij de impact van zijn constante beveiliging op zijn privéleven.
Marked for Death is verder vooral een bijna wetenschappelijke uiteenzetting over
de islam, waarin Wilders naar eigen zeggen aantoont dat de Koran niet door Allah
maar door Mohammed is geschreven. En dat is, in islamkringen, pure
godslastering, zegt Wilders.

Op veel aandacht lijkt Wilders in New York niet te kunnen rekenen, ondanks dat
hij er geen onbekende is. Dat is anders dan op 11 september 2010, toen hij voor
duizenden toehoorders op een steenworp afstand van Ground Zero een toespraak
hield tegen de komst van een moskee. Tot nu toe repten Amerikaanse media
nauwelijks over de komst van PVV-leider  Heert  Wilders.

Een verklaring daarvoor kan zijn dat stevige islamkritiek de meeste Amerikanen
niet meer interesseert. Dat neemt Avi Davis van de ultraconservatieve American
Freedom Alliance (AFA) ook waar. Davis haalde Wilders een aantal jaren geleden
al eens naar Amerika. ,,De aanslagen van 11 september 2001 raken steeds verder
weg. De onwil om de islam kritisch te benaderen wordt alleen maar groter,
aldus Davis vanuit Los Angeles. Ook aan Davis is de komst van Wilders naar New
York voorbijgegaan. ,,Ik weet nergens van. Heeft hij een nieuw boek? Oh, normaal
vertellen ze me dat soort dingen wel.

Wilders schrijft in zijn boek over hoe hij in 2004 voor het laatst in zijn huis
in Venlo was, hoe hij door beveiligers in een gepantserde auto wordt geduwd en
wordt ondergebracht in een legerkazerne bij de Belgische grens. Daar treft hij
de tevens ondergedoken VVD-politica Ayaan Hirsi Ali. Zij vetrok jaren geleden al
naar de Verenigde Staten, waar ze veel meer vrijheid geniet dan in Nederland.
Het zou zomaar kunnen dat Wilders daar ook naar snakt: een leven in vrijheid,
zonder voortdurend lijfwachten in zijn nek. Volgens sommigen kan het boek van
Wilders worden gezien als een open sollicitatie naar een functie in Amerika,
zeker nu zijn politieke rol in Nederland lijkt uitgespeeld. Dat is iets wat
Wilders gisteren zelf stellig ontkende: hij is hier alleen maar om zijn boek te
promoten, niet om een verhuizing te regelen.

Amerika loopt nietwarm voor islamkritiekvan PVV-leider

Avi Davis

Onwil om de islam kritisch te benaderen wordt groter

LOAD-DATE: April 30, 2012

LANGUAGE: DUTCH; NEDERLANDS

GRAPHIC: Geert Wilders was op 11 september 2010 ook in Amerika, om fel uit te
halen tegen de komst van een moskee nabij Ground Zero. Foto EPA |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              96 of 147 DOCUMENTS



                              AD/Algemeen Dagblad

                             30 april 2012 maandag

Dom om Diederik Samson

SECTION: Algemeen Dagblad - Service; Blz. 15

LENGTH: 70 woorden


de grond in te stampen

PvdA moppert over Samsom, goed zo PvdA. Trap Samsom maar in de grond. En dat
terwijl de gevolgen van de Kunduzcoalitie er voor de gewone burger niet goed
uitzien. Bij de PvdA mogen ze zich realiseren dat ze met het in de grond stampen
van Samsom hun partij met verkiezingen in het vooruitzicht al buitenspel zetten.
Misschien zal blijken dat Samsom het juist goed heeft gedaan.

Annie Jansen, Apeldoorn.

LOAD-DATE: April 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              97 of 147 DOCUMENTS



                              AD/Algemeen Dagblad

                             28 april 2012 zaterdag

Top ProRail is met hoger salaris het spoor bijster

SECTION: Algemeen Dagblad - Service; Blz. 25

LENGTH: 95 woorden


Woede over  bonustruc  van top ProRail (AD 27-4). Van tien hooligans zullen de
foto s in Rotterdam worden geplaatst op het schandscherm. Misschien is er ook
nog plek voor de beeltenissen van de directieleden van ProRail? Het liefst met
naam, adres en salaris erbij. Hoe halen deze spoorhooligans het in hun hoofd om
hun toch al onterechte bonussen uit te laten keren als deel van hun salaris? Hoe
ver kun je je verheven voelen boven het gewone volk?

Een flinke salariskorting of ontslag is meer op zijn plaats dan een
salarisverhoging van 16 procent.

F. van Dijk, Rotterdam.

LOAD-DATE: April 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              98 of 147 DOCUMENTS



                              AD/Algemeen Dagblad

                             28 april 2012 zaterdag

Akkoord in Kamer, straat baalt

BYLINE: MAARTEN VAN WIJK en DAAN HAKKENBERG

SECTION: Algemeen Dagblad - Nieuwsdienst; Blz. 2

LENGTH: 713 woorden


den haag Het crisisakkoord over miljardenbezuinigingen leidt tot vertwijfeling
en woede in Nederland. Vakbonden gaan de loopgraven in over de nullijn en de
AOW-leeftijd en op de woningmarkt wordt erg ongerust gekeken naar de plannen.

Winnaars en verliezers, opluchting en boosheid over de miljardenbezuinigingen

Tevreden leunde een politieke meerderheid in de Tweede Kamer donderdagavond
achterover. In twee dagen 12 miljard bezuinigd. Zo doe je dat als de nood aan de
man is.

Alom bewondering voor de snelheid van handelen. Maar toen kwam de volgende dag.
Bezwaren, verwijten, verwensingen en waarschuwingen.

,,Ik heb geen goed woord over voor deze plannen,   zegt FNV-voorzitter Agnes
Jongerius. Nederland wordt  kapotbezuinigd ,  de gewone mensen krijgen de
rekening weer gepresenteerd .

En na de kwalificaties komen de dreigementen. Want ambtenaren elk perspectief op
een loonsverhoging door de neus boren vraagt om actie en een conflictmodel. ,,De
politie is klaar met de politiek. We sturen aan op een permanent arbeidsconflict
met de minister. Ik weet niet of de vakbonden de agenten in de hand kunnen
houden,   zegt Gerrit van der Kamp van de politiebond ACP.

Walter Welting van de ANPV voorspelt een bijna ouderwetse  hete zomer  ,,Met
acties die verder gaan dan de bonden willen. De kans is groot dat agenten op
eigen houtje actie ondernemen. Agenten zijn bereid wegen te blokkeren en
bijvoorbeeld files te creëren.

Ook de andere vakbonden schuwen de harde teksten niet. AOb-voorzitter Walter
Dresscher noemt het bevriezen van de lerarensalarissen  georganiseerde diefstal.
AbvaKabo-voorzitter Corrie van Brenk blijft niet achter. ,,Niet te verkopen. Bij
de overheid werken ook secretaressen, brandweermensen, plantsoenmedewerkers.
Waarom zouden die er niets bij krijgen en de mensen bij bedrijven wel?   Haar
bond zal leden afraden op de vijf partijen van het crisisakkoord te stemmen.

De salarissen zijn het heden, maar ook de pensioenvooruitzichten zijn onzalig,
concluderen de bonden, die zelfs aan de onderhandelingen hierover met de
regering en werkgevers de afgelopen jaren ten onder dreigden te gaan. Ze hadden
een akkoord, maar dat is nu met zes handtekeningen teniet gedaan.

De AOW zou pas in 2020 omhoog gaan. Door tegelijk de AOW extra te verhogen,
zouden Nederlanders met zware beroepen of lage salarissen toch eerder kunnen
stoppen met werken. Door die plannen komt nu een streep. ,,Een klap in het
gezicht van de mensen die vroeg begonnen zijn met werken,   aldus Jongerius. Zij
waarschuwt dat de FNV zich niet meer aan het akkoord gebonden voelt.

De reacties van de bonden lieten zich raden, want ze lagen maanden in de clinch
met het gedoogkabinet.

Hoogleraar overheidsfinanciën Harrie Verbon denkt van niet. Hij vreest de
economische gevolgen van de nullijn en de geplande btw-verhoging. ,,Het is een
bizar plan. Het kost mensen honderden euro s. Het is snel bezuinigen om in 2013
op 3 procent te komen. Terwijl we daar anders in 2015 ook waren gekomen. Alleen
maar omdat het moet van Europa.

Dat is één econoom. Wat vindt zijn collega Lans Bovenberg? Die is ook kritisch,
maar heeft ook begrip. ,,Als econoom vind ik het misschien beter als ze er iets
langer over hadden gedaan, Maar we zaten nu eenmaal in de situatie dat het snel
moest. Dat er nu een akkoord is, is goed voor de stabiliteit van het land. En
als we nog maandenlang ruziënde politici hadden gehad, was dat helemaal slecht
geweest voor de sfeer in het land en de economie.

Zit de blijdschap dan bij de weggezakte huizenmarkt? De woningmarktdeskundigen
klinken gematigder.

,,We zijn blij dat er een akkoord is gekomen,   zegt de Vereniging Eigen Huis.
,,Maar de woningmarkt wordt hierdoor eerder afgeremd dan gestimuleerd, doordat
de lasten voor verhuizers en starters stijgen.

Als de werknemers en de  gewone burger  zich gepiepeld voelen, zijn de
werkgevers meestal tevreden. En is dat ook het geval bij het bliksemakkoord?
,,Dit plan is beter dan het Catshuisakkoord,   zegt voorzitter Wientjes van
VNO-NCW. De werkgevers zijn vooral ook blij dat de financiële markten nu
gerustgesteld kunnen worden over de Nederlandse financiën.,,Ik hoop van harte
dat het aangetaste vertrouwen in Nederland nu in razend tempo hersteld wordt.

Walter Welting

Politiemensen zijn bereid wegen te blokkeren

LOAD-DATE: April 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              99 of 147 DOCUMENTS



                              AD/Algemeen Dagblad

                             27 april 2012 vrijdag

Dagen onderhandelen in en om het catshuis

BYLINE: axel veldhuijzen en DEBORAH JONGEJAN

SECTION: Algemeen Dagblad - Nieuwsdienst; Blz. 1

LENGTH: 286 woorden


den haag Minister Jan Kees de Jager heeft met een bliksemactie een historisch
akkoord bereikt. Hij slaagde er in twee dagen in met de vijf partijen VVD, CDA,
GroenLinks, D66 en ChristenUnie een miljardenbezuinigingspakket samen te
stellen. Hij kreeg voor elkaar wat premier Rutte in zeven weken Catshuis niet
lukte.

Het  wandelgangenakkoord  kwam gisteren tot stand, na koortsachtig overleg van
twee dagen. Minister De Jager (Financiën) speelde als bemiddelaar van het
demissionaire kabinet de hoofdrol.

In ruil voor het terugdraaien van bezuiningen, worden Nederlanders al vanaf
oktober zwaar in de portemonnee getroffen. Winkelen wordt fors duurder en de
salarissen van leraren, agenten en rijksambtenaren worden bevroren. Ook moeten
we vanaf volgend jaar al langer doorwerken voor het pensioen.

Tijdens het Kamerdebat over het akkoord vlogen de partijen die meeschreven en de
buitenstaanders elkaar in de haren. PvdA-leider Diederik Samsom zei dat hij geen
handtekening wilde zetten omdat  de pijn niet eerlijk wordt verdeeld . Vooral
GroenLinks-leider Jolande Sap kreeg het zwaar van hem te verduren. Een linkse
partij had dit nooit mogen steunen, zei Samsom.

D66, GroenLinks en ChristenUnie bedongen in ruil voor hun steun dat eerder
geplande bezuinigingen op passend onderwijs, het persoonsgebonden budget en de
natuur worden teruggedraaid. Ook de 750 miljoen bezuiniging op
ontwikkelingshulp, die Geert Wilders nog in het Catshuis wilde, is van tafel.
Wilders had geen goed woord over voor het gelegenheidsakkoord. ,,Henk en Ingrid
wordt een forse poot uitgedraaid op bevel van Brussel.

Premier Rutte heeft minister De Jager en de vijf bij het akkoord betrokken
partijen gefeliciteerd met het resultaat. >> P2 t/m 4

LOAD-DATE: April 26, 2012

LANGUAGE: DUTCH; NEDERLANDS

GRAPHIC: Samsom (PvdA) vindt dat de pijn oneerlijk verdeeld wordt. | Minister De
Jager (op de voorgrond) en de fractievoorzitters (daarachter) staan de pers te
woord nadat de vijf fracties een akkoord hebben bereikt. | foto ANP ROEL
ROZENBURG |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              100 of 147 DOCUMENTS



                              AD/Algemeen Dagblad

                            26 april 2012 donderdag

Allemansvriend La Place scoort met vers

BYLINE: ELLEN DEN HOLLANDER

SECTION: Algemeen Dagblad - Nieuwsdienst; Blz. 8

LENGTH: 904 woorden


maarsbergen Iedereen komt er. Van directeur in maatpak tot Henk en Ingrid.
Restaurantketen La Place is al een kwart eeuw een succesformule in Nederland en
wil nu naar Duitsland. Grondlegger Paul Bringmann (64) werkt nog elke dag met
hart en ziel aan verbeteringen en groei.  Het is mijn droom dat je in La Place
zit met uitzicht op een andere La Place.

bedenker WIL MET SUCCESFORMULE NAAR Duitse markt

Paul Bringmann komt uit Maastricht en dat is te zien en te horen. Stel de
Bourgondiër één vraag over La Place, het horecabedrijf van warenhuisconcern V&D,
en hij houdt niet meer op met het opdissen van smakelijke verhalen.

De 64-jarige directeur van de populaire keten vertelt over de eigen
sinaasappelplantage van La Place, de strijd om alle onnatuurlijke E-nummers uit
de restaurants te krijgen en de kookschool in Utrecht, waar alle nieuwe recepten
worden getest.

Allemaal gelardeerd met indrukwekkende cijfers: jaarlijks gaan er 3,8 miljoen
appels door de populaire appel-notentaart, 24 miljoen sinaasappelen worden met
de hand geperst, de boerenkaas komt van de eigen boerderij met tweehonderd vrij
rondlopende koeien, en 60 procent van de gasten neemt een glas sap. ,,Waar ik
zelf van hou?   Bringmann kijkt om zich heen en wijst onmiddellijk zijn
favorieten aan. ,,De erwtensoep vind ik heel goed. Hij is heel populair en we
maken er in het seizoen veel van. Van de taarten de appel-notentaart. De
lekkerste sap vind ik de mango-juice. En de nieuwe kipsaté heeft echt goede
pindasaus, nagemaakt van het beroemde Thais-Franse restaurant Vong in New York.
Nou ja, geprobéérd na te maken,   lacht hij.

manager

La Place in V&D bestaat sinds 1987. Bringmann was in die tijd  manager centrale
horeca . Het aanbod en de omzet was prima, maar niet meer dan 3 procent van die
van de warenhuizen en dat moest anders. ,,Ik kreeg 35.000 gulden om in Nijmegen
te pionieren. In september ging de eerste La Place open; in het eerste jaar een
plus van 85 procent.   Het was het begin van een lange groeiperiode, waarin La
Place vaak beter scoorde dan de warenhuizen. ,,Eén jaar, ik meen dat het 2008
was met de invoering van het rookverbod, was relatief minder goed. Toen bleven
we stabiel.

Het geheim van het succes? Iedereen komt er. De directeur in maatpak die zijn
chauffeur laat stoppen voor een laat ontbijt met een enorm glas fruitsap, maar
ook Henk en Ingrid, die bij hun cappuccino een flinke punt kwarktaart
verorberen.

Waar de Van der Valk restaurants het restauranteten bereikbaar maakten voor de
kleine beurs in de jaren  80, en AC restaurants de zelfservice introduceerden in
de jaren  90, vernieuwde ook La Place de standaard: vers eten ter plekke en voor
de ogen van de klant bereid.

La Place, met bijna 200 vestigingen in heel Nederland en meer dan 5000
personeelsleden, is een allemansvriend. ,,Rijk en arm, oud en jong. Dat jonge
publiek vinden we door de catering van events zoals Lowlands en straks de
catering van de nieuwe concerthal Ziggo Dome in Amsterdam-Zuidoost. Dan komen er
mensen binnen die ons eerder niet wisten te vinden.

Het past allemaal bij de bedrijfsfilosofie, die verder voorschrijft dat de
medewerkers, gemiddelde leeftijd 20,5 jaar, alles in het zicht van de klant zelf
maken. Ze persen fruit, snijden groenten en bakken taarten. De recepten zijn
niet ingewikkeld en bevatten maximaal vijf ingrediënten.

klassiekers

Hardlopers zijn klassiekers als het broodje roomkaas en de versgeperste sappen.
Maar er is veel meer, zoals de nieuwe saté s en de versgemaakte pizza s. Klanten
krijgen een buzzer mee; als de pizza klaar is gaat het alarm af.

,,Kijk,   zegt Bringmann, wijzend op glimmende zwarte schalen waar verse
groenten op bananenbladeren liggen uitgestald. ,,Dit is waar we wokken. Gasten
vinden het leuk zelf hun maaltijd samen te stellen. Kip, bief of garnalen of een
mix, met groenten naar keuze. De curries maken we zelf en de noedels, weet je
wat een hel het was om noedels te vinden zonder E-nummers?   Hij slaat theatraal
zijn ogen op naar het plafond. ,,Uiteindelijk hebben we ze gevonden in
Singapore.

La Place is niet de goedkoopste, weet Bringmann. Hij wéét dat mensen soms een te
groot glas pakken of een te fors uitgevallen saladebordje. Grinnikend: ,,Mensen
kopen met hun ogen. Mijn vrouw vertelde laatst ook weer dat ze bij La Place een
groot glas had genomen en duurder uit was.

Nederland heeft best plek voor nog meer La Places. Dit jaar komen er tien nieuwe
vestigingen bij. Bovendien is La Place zoveel meer geworden dan een
restaurantketen: er zijn ook koffiezaken, cafés, een chocolaterie, bakkerijen en
partyservice. ,,In Eindhoven heb je vier restaurants van La Place, een La
Place-café en twee La Place Express. Het is mijn droom dat je in La Place zit en
uitzicht hebt op een andere La Place.

Duitsland lonkt. De eigenaren van V&D en La Place zijn tenslotte investeerders
en die zien graag groei. ,,We hebben voor Duitsland plannen die al redelijk
concreet zijn.

Het is slim om lessen te trekken uit eerdere ervaringen in België. Bringmann kan
zich nog voor de kop slaan. ,,Daar maakten we de kapitale fout Nederlandse
managers aan te stellen. Nu werken er Belgen, die begrijpen de cultuur. En we
hadden weliswaar grijze garnalen en mosselen toegevoegd aan onze ingrediënten,
maar niet de recepten aangepast aan de behoeften van de Belgische gasten. Dat
gaan we in Duitsland beslist beter doen.

Paul Bringmann

De erwtensoep vind ik heel goed. En de mango-juice

LOAD-DATE: April 25, 2012

LANGUAGE: DUTCH; NEDERLANDS

GRAPHIC: Paul Bringmann, de man die La Place in 1987 bedacht, is nog elke dag in
een van de restaurants te vinden. | Foto s | Shody Careman |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              101 of 147 DOCUMENTS



                              AD/Algemeen Dagblad

                            26 april 2012 donderdag

Woensdag 12 september, de nieuwkomers

SECTION: Algemeen Dagblad - Nieuwsdienst; Blz. 9

LENGTH: 384 woorden


Geen Rita Verdonk op woensdag 12 september? Echt niet? Een pak van mijn hart,
dat ze zichzelf die martelgang bespaart.

Wel Hero Brinkman met de Onafhankelijke Burgerpartij. Minder belasting, meer
loon. Een topidee, hoe kom je erop. Hoe bereiken we dat? Europees parlement
opdoeken, afdracht Europa stoppen, Eerste Kamer afschaffen, Provinciale Staten
weg, Waterschappen weg. Hè, ja, dat ruimt lekker op. Dan hebben we geen last
meer van al dat democratische getoeter. Maar is het realistisch?

Alleen als Brinkman samen met de twitterpoliticus de absolute meerderheid haalt,
misschien dat hij in dat geval de twitterpoliticus kan gaan gedogen.

Ook de Soevereine Onafhankelijke Pioniers Nederland doen mee op 12 september.
Hun belangrijkste punt: gratis stroom voor alle Nederlanders. Een heel goed
idee. Dat gaan we allemaal zelf opwekken, dan zijn we niet meer afhankelijk van
de oliemaatschappijen. De SOPN rekent op tientallen zetels. Wie niet, dat deed
Rita Verdonk ook, dat doet het CDA ook. In de laatste peiling stond het op 12.
Voor elke apostel 1.

De gewone man, vindt de SOPN, wordt dom gehouden, omdat hij verstoken blijft van
de nieuwste technieken. Daar ben ik het mee eens. De gewone man heeft recht op
een langeafstandsraket en een kernkop die hij erop kan monteren en een drone.
Ze  zijn gebaat bij een domme gewone man. Er is namelijk sprake van buitenaards
bezoek op deze planeet en dat mag de gewone man niet weten. De aliens zijn zelfs
al doorgedrongen tot in het parlement en daar gaat de SOPN een einde aan maken.
Terug naar de planeet van herkomst en als ze hier legaal zijn moet en we koste
wat kost voorkomen dat we een tsunami van aliens te verwerken krijgen, daar zit
de gewone man echt niet op te wachten. Dus buitenaardse gezinshereniging wordt
verboden. De dampkring gaat potdicht.

De piratenpartij? Gaat die ook meedoen op 12 september? Daar ga ik niet op
stemmen, ik krijg nog heel veel geld van dat stelletje uitvreters dat onder het
mom van vrijheid van meningsuiting artiesten voor miljoenen euro s tilt.

Dat wordt een feest voor de democratie op 12 september, ik ben benieuwd wie zich
nog meer gaan opgeven. De Bierpartij? De Pyjamapartij, de Schietpartij?

Laten we in alle stemhokjes fruitautomaten neerzetten, dan hebben we echt een
casinodemocratie. Spannend!

vincent@ad.nl

LOAD-DATE: April 25, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              102 of 147 DOCUMENTS



                              AD/Algemeen Dagblad

                             25 april 2012 woensdag

UFO-partij op zoek naar Kamerzetels

SECTION: Algemeen Dagblad - Nieuwsdienst; Blz. 4

LENGTH: 314 woorden


leo de vries

amersfoort Niet alleen Hero Brinkman doet in september met een nieuwe partij aan
de verkiezingen mee. De opvallendste nieuwkomer is zonder twijfel Soeverein
Onafhankelijke Pioniers Nederland (SOPN), opgericht door ufoloog Anton Teuben
uit Soest.

Optimisme kan Teuben niet worden ontzegd: hij rekent op  tientallen zetels , al
moet hij door de val van het kabinet sneller dan verwacht aan de bak. ,,We
hebben vanochtend snel de koppen bij elkaar gestoken, want we moeten een
verkiezingscampagne op poten zetten. Het plan is een bus te kopen en een
verkie-zingstournee te gaan doen. We willen alle provinciehoofdsteden aandoen.

De boodschap van de Soeverein Onafhankelijke Pioniers is in elk geval een
opvallende. De gewone man, zo stelt de partij, blijft verstoken van de nieuwste
inzichten en technieken die grote bedrijven en overheden wel hebben. Zo worden u
en ik  dom gehouden  als het gaat om zaken als ufo s en buitenaardse bezoekers,
massale bijensterfte, stralingsgevaar en grootscheepse complotten in de
voedingsmiddelenindustrie.

Belangrijkste programma-item: gratis stroom voor alle Nederlanders. ,,Dat kan
makkelijk, de techniek daarvoor bestaat al,   zegt Teuben. ,,Maar
oliemaatschappijen en gasbedrijven boycotten die techniek.   De partij heeft nog
geen lijsttrekker gekozen, maar Teuben zegt beschikbaar te zijn. ,,We moeten
daar nog over beslissen, want er zit nog veel meer kwaliteit in onze achterban.
We hebben wetenschappers, auteurs, docenten, natuurkundigen, biologen,
quantumkenners en heel veel ervaringsdeskundigen die ook in aanmerking kunnen
komen als lijsttrekker van SOPN.

Contacten heeft de partij alvast, verzekert Teuben: zelfs Mark Rutte behoort
inmiddels tot zijn netwerk. ,,Ik heb hem twee maanden geleden nog gesproken. En
in 2008 heb ik een lang gesprek met hem gehad over stralingsgevaar en
bijensterfte. Mark kent mij dus nog wel.

LOAD-DATE: April 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              103 of 147 DOCUMENTS



                              AD/Algemeen Dagblad

                             24 april 2012 dinsdag

Roep om sterk zakenkabinet wakkert aan

BYLINE: Frank Hendrickx

SECTION: Algemeen Dagblad - Nieuwsdienst; Blz. 7

LENGTH: 718 woorden


den haag De afgelopen tien jaar sneuvelden in Nederland vijf kabinetten.
Hervormingen blijven uit, schulden lopen op. De roep om een onafhankelijk
zakenkabinet groeit nu het land alweer in een politieke crisis verkeert.
,,Alleen als Merkel het eist, komt hier een zakenkabinet.

Italiaanse toestanden in de polder. De vier kabinetten Balkenende gingen
allemaal ten onder aan ruzies en meningsverschillen. Het kabinet Rutte verging
het niet anders: na nog geen 557 dagen ontving koningin Beatrix alweer de
ontslagbrieven. Ondertussen ruziën de politici in Den Haag verder. Zelfs over de
verkiezingsdatum kon gisteren nog geen definitieve overeenstemming worden
bereikt.

Vragen Italiaanse problemen om een Italiaanse oplossing? In Rome wordt eindelijk
orde op zaken gesteld sinds de oersaaie hoogleraar economie en voormalige
eurocommissaris Mario Monti een zakenkabinet leidt.  Super Mario  voert als
niet-politicus hervormingen door die voorheen ondenkbaar waren.

nationaal belang

Ondernemers hopen op een vergelijkbaar scenario in Nederland. Een meerderheid is
voor een zakenkabinet, zo blijkt uit een peiling van het Financieele Dagblad. De
net afgezwaaide topman van Akzo Nobel, Hans Wijers, pleitte maandag vurig voor
een apolitiek kabinet van ondernemers, hoogleraren en experts dat snel
hervormingen gaat doorvoeren. Anders kan de Nederlandse economie volledig
ontsporen. ,,Er is nu een nationaal belang - dat de partijpolitieke overwegingen
overstijgt.

Het is volgens financieel journalist Jort Kelder, die zelf een groot voorstander
is van  de Italiaanse oplossing , geen toeval dat juist de zakenwereld aan de
bel trekt. ,,Ondernemers hebben meer dan het gewone volk in de gaten wat er aan
de hand is. We stevenen zo langzamerhand af op een faillissement en het land is
onbestuurbaar. In 2012 gaan we 28 miljard meer uitgeven dan er binnenkomt.
Nederland is te kwetsbaar om over te laten aan politici. Er is geen tijd meer
voor een spelletje van grote ego s in Den Haag.

Onderzoeker Maurice de Hond peilde dit weekend het grote publiek: 24 procent is
voorstander van een zakenkabinet dat nu maatregelen neemt. Pas in 2013 zouden er
dan verkiezingen moeten komen. Na de moord op Pim Fortuyn was de roep om een
technocratische regering nog luider. Vooral de VVD-kiezers houden nu - anders
dan toen meer vertrouwen in de politiek. Premier Mark Rutte mag een herkansing
krijgen.

De kans dat er daadwerkelijk een zakenkabinet komt, is dan ook te verwaarlozen,
meent De Hond. ,,Het gaat niet gebeuren, omdat de politici het niet willen. Ze
moeten zich dan toch een brevet van onvermogen geven en het regeren overlaten
aan buitenstaanders. Dat doen ze nooit.

Pas als de financiële situatie echt uit de hand gaat lopen, verschijnt een
Nederlandse Monti in beeld. ,,Alleen als Bondskanselier Angela Merkel het eist,
komt hier een zakenkabinet,  zegt De Hond. ,,Zo is het in Italië en Griekenland
ook gegaan. Pas onder enorme externe druk gingen de gevestigde politici daar
akkoord.  Nederland heeft nauwelijks ervaring met een zakenkabinet. In de
negentiende en twintigste eeuw waren er vier regeringen van technocraten. Geen
van allen was een lang leven beschoren. Parlementair onderzoeker Bert van den
Braak vindt het geloof in de heilzame werking van een zakenkabinet dan ook
naïef  en  irreëel . ,,Een zakenkabinet kan niet zomaar alles doen. Nog steeds
moet een meerderheid in de Tweede Kamer alles goedkeuren. Maar er is niet zomaar
een meerderheid om nu bijvoorbeeld de pensioenleeftijd met twee jaar te
verhogen.

Van den Braak vraagt zich ook af of er voldoende mensen beschikbaar zijn om in
zo n zakenkabinet zitting te nemen. Mensen als Hans Wijers, ex-Rabobanktopman
Herman Wijffels, eurocommissaris Neelie Kroes en zakenman Ben Verwaaijen worden
altijd genoemd, maar ze hebben allemaal een politiek profiel. ,,Als de VVD blij
is met de ministers, zal de PvdA dat niet zijn,  zegt Van den Braak.
Buitenstaanders zijn bovendien lang niet altijd succesvol in de politiek. In
Griekenland is dat ook weer gebleken. Daar werd de ex-bankier Lucas Papademos de
politiek in gedropt om de stal uit te mesten, maar zonder succes. Hij verdwaalt
voortdurend in de voor hem onbekende Griekse politiek. Dat kan hier ook
gebeuren, meent Van den Braak. ,,Het blijft toch een vak.

Ondernemers willen  Italiaanse oplossing

LOAD-DATE: April 23, 2012

LANGUAGE: DUTCH; NEDERLANDS

GRAPHIC: Hans Wijers (l) is voorstander van een zakenkabinet dat snel
hervormingen kan doorvoeren. Met types als Herman Wijffels en Pieter Winsemius
(boven). Foto s anp, jan van breda en reuters |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              104 of 147 DOCUMENTS



                              AD/Algemeen Dagblad

                             24 april 2012 dinsdag

Feestbeest Barbie is nu rolmodel voor zwangeren

BYLINE: RENSKE BAARS

SECTION: Algemeen Dagblad - Nieuwsdienst; Blz. 8

LENGTH: 559 woorden


utrecht Ze rookt niet meer, drinkt niet meer én eet verstandig: Barbie is een
onverwacht voorbeeld voor gezonde zwangeren. Guus Schrijvers, als hoogleraar
verbonden aan het Universitair Medisch Centrum Utrecht, is ontzettend blij met
de blonde Haagse.  Als Barbie zegt dat roken tijdens de zwangerschap slecht is,
heeft dat ongekend veel invloed op anderen.

Professor roemt rappe tong en gezonde keuzes van reality-ster

Ook voor wie Oh Oh Cherso niet volgde, kan Barbie geen onbekende meer zijn.
Haags, hoogblond, hoog gehakt en niet op haar mondje gevallen. Een feestbeest
eersteklas. Maar wat professor Guus Schrijvers betreft nu ook een boegbeeld voor
de gezonde zwangere vrouw.

De hoogleraar public health aan het Universitair Medisch Centrum in Utrecht
vindt de jonge Haagse een verademing om naar te kijken. ,,Ze is grappig en
authentiek. Als zij zegt dat ze niet drinkt of rookt tijdens de zwangerschap,
dan geloof ik dat.

En dat geldt ook voor de 800.000 mensen die wekelijks haar programma Barbie gaat
trouwen en Barbie s bruiloft volgden en na de zomer waarschijnlijk weer voor
Barbie s baby aanschuiven. ,,Een enorme meevaller voor de verloskunde,   meent
Schrijvers. ,,Met haar voorkomen en rappe tong beïnvloedt ze de kijkers. Wij
kunnen als gezondheidszorg wel tonnen in goede voorlichting investeren, met een
postbus 51-spotje en leuke foldertjes, maar dat wordt door een deel van de
bevolking toch niet geloofd. Maar als Barbie het zegt...

Schrijvers, die veel met verloskundigen werkt, hoorde in de wandelgangen al
enthousiaste verhalen over de realitysoap met Barbie in de hoofdrol. ,,Ik kende
het programma niet, maar vond het leuk om te horen dat die verloskundigen zo
blij waren met de uitspraken van Barbie. Daarom wilde ik wel wat afleveringen
zien. En het valt mij ook op: ze draait er niet omheen en zegt gewoon dat ze
geen biertje wil omdat ze zwanger is. Prachtig.

Vooral de lagere inkomensgroepen worden beïnvloed door de uitspraken van Barbie,
denkt Schrijvers. ,,Dat zijn juist mensen die de voorlichting van de overheid
wantrouwen. Zij gaan liever hun eigen gang en kijken meer naar wat hun omgeving
zegt dan wat de verloskundige of huisarts voorschrijft. Zij zien iemand als
Barbie als een gelijke, als iemand die zij kunnen vertrouwen.

Het werkt ook de andere kant op. Als Barbie op televisie wel stiekem een biertje
drinkt, kan dat ook gevolgen hebben die juist niet goed zijn voor het ongeboren
kind. Schrijvers is daarom erg blij dat Barbie tot nu toe de juiste keuzes
maakte. ,,Ik kijk enorm uit naar de serie waarin ze gaat bevallen.

Barbie is, zo denkt de professor, eigenlijk de authentieke stem van de gewone
vrouw. En die mag ook wel eens gehoord worden, vindt hij. ,,In de
gezondheidszorg discussiëren we meestal met elkaar. Dus artsen met artsen. Vaak
vergeten we te luisteren naar de mens, over wie het gaat. Barbie drukt ons met
de neus op de feiten. Zij laat zien dat zwangeren ontzettend misselijk kunnen
zijn tijdens de eerste maanden. En ook dat het soms helemaal niet leuk is omdat
je graag wilt stappen, maar ja, je bent zwanger.

Hij verwacht dat in Barbie s baby meer ethische kwesties aan de orde komen. ,,Ze
laat ongemerkt alle vraagstukken langskomen waar aanstaande ouders mee zitten.
Dat kan leuke discussies opleveren. Ik ben benieuwd.

Guus Schrijvers

Barbie is authentiek. Je gelooft haar

LOAD-DATE: April 23, 2012

LANGUAGE: DUTCH; NEDERLANDS

GRAPHIC: Barbie is een voorbeeld voor andere zwangere vrouwen.  Met haar
voorkomen en rappe tong beïnvloedt ze de kijkers.  foto D. Kroll |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              105 of 147 DOCUMENTS



                              AD/Algemeen Dagblad

                             24 april 2012 dinsdag

Het braafste jongetje van de klas

SECTION: Algemeen Dagblad - Nieuwsdienst; Blz. 7

LENGTH: 296 woorden


Weet u nog? Hard aanpakken moesten we ze, die landen die hun budget niet op orde
hadden. De Grieken? Stelletje uitvreters waren het. De Portugezen? Streng
bestraffen. De Ieren? Die moesten het maar uitzoeken. Want regels zijn regels,
niet waar? Wat hadden we een lol om die Belgen, met hun Guiness Book of
Records-formatie van 541 dagen. Vijfhonderd-een-en-veertig! Om je te bescheuren,
toch? En de Italianen, ook al zo grappig. Eerst de val van
bunga-bunga-Berlusconi, toen een staatsschuld waar qua hoogte alleen de Grieken
nog tegenop konden. We lachten ons een kriek, veilig vanachter de dijken.

Nee, dan Den Haag. Na Kok II, Balkenende I, II, III en IV kreeg ook Rutte het
voor mekaar om de eindstreep niet te halen. Zes kabinetten in nauwelijks tien
jaar tijd. Best knap toch? Dat doen er ons niet veel na. Zelfs de Belgen niet.

Wat zullen ze nu een lol hebben met z n allen, daar in het zuiden, nu het water
ons ook in de polder ineens aan de lippen blijkt te staan. Het braafste jongetje
van de klas blijkt ineens zelf de toets niet te halen. Ik hoor de Grieken al
gniffelen.

En zo heel goed stonden we er toch al niet op, in het buitenland. Er was het
meldpunt MOE-landers. Het gezeur over de hoofddoek van de koningin. Het gedoe
rond het bezoek van de Turkse president. Nee, echt lekker liep het niet, de
marketingmachine van BV Nederland. Was ik vroeger nog trots om te kunnen roepen
I m from Holland , tegenwoordig klink ik een stuk minder overtuigd. Ja, ik
schaam mij. Niet dat dat Henk en Ingrid iets kan schelen natuurlijk. Die zitten
nog steeds veilig verschanst achter de dijken en doen net of er niets aan de
hand is. Met een vinger in het gaatje, dat dan weer wel. Want die prachtige
polder, die zou maar zo eens onder kunnen lopen. En wie ons dan nog komt redden?

LOAD-DATE: April 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              106 of 147 DOCUMENTS



                              AD/Algemeen Dagblad

                             23 april 2012 maandag

Buren kan veel beter ledlampen aanschaffen

SECTION: Algemeen Dagblad - Service; Blz. 19

LENGTH: 72 woorden


Lantaarnpaal huren of in het donker zitten (AD 21-4). In plaats van nog meer
lasten af te wentelen op de burger, kan de gemeente Buren beter ledlampen in de
straatverlichting plaatsen. Daar besparen ze meer mee dan hun optimistisch
geschatte 50.000 euro. Straatverlichting is onderdeel van de openbare veiligheid
en daardoor dus een taak van de gemeente.

F. van der Linden, Veenendaal.

Beraad mislukt

Kiezer, zorg voor werkbaar kabinet

LOAD-DATE: April 22, 2012

LANGUAGE: DUTCH; NEDERLANDS

GRAPHIC: Geert Wilders heeft volgens lezer Bouwman Henk en Ingrid ingeruild voor
de AOW ers. foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              107 of 147 DOCUMENTS



                              AD/Algemeen Dagblad

                             23 april 2012 maandag

Ouderen hebben niets aan Wilders

SECTION: Algemeen Dagblad - Nieuwsdienst; Blz. 6

LENGTH: 140 woorden


DEN HAAG Jan Nagel gaat met zijn ouderenpartij 50plus meedoen aan de Tweede
Kamerverkiezingen. De partij heeft nu alleen in de Eerste Kamer een zetel. Dit
weekend manifesteerde Geert Wilders zich als een geduchte tegenstander van
Nagel. De PVV-voorman staat pal voor de AOW er en laat de onderhandelingen erop
stuk lopen. Maar volgens de 50plus-partijvoorzitter moeten de gevestigde
partijen, en Geert Wilders voorop, fel bestreden worden. Henk en Ingrid senior
hoeven zich niet gesteund te voelen door Wilders, zegt Nagel. De PVV-leider liet
zaterdag weten te stoppen met gedogen omdat hij niet wil dat  ouderen bloeden in
hun portemonnee voor de eisen van Brussel . Dat soort retorica is allemaal niets
waard, zegt Nagel. ,,Hij is niet te vertrouwen, ouderen zijn er de afgelopen
jaren alleen maar op achteruit gegaan. Daar was Wilders bij.

LOAD-DATE: April 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              108 of 147 DOCUMENTS



                              AD/Algemeen Dagblad

                            19 april 2012 donderdag

Werkgever moet lagere km-vergoeding repareren

BYLINE: MAARTEN VAN WIJK

SECTION: Algemeen Dagblad - Nieuwsdienst; Blz. 2

LENGTH: 721 woorden


ROTTERDAM Nederlanders die met de auto naar het werk gaan, moeten een
reisvergoeding houden die de kosten dekt, ten minste 19 cent. Als het kabinet de
belastingvrije vergoeding verlaagt naar 14 cent, moet de baas het verschil maar
bijbetalen. Dat zeggen de vakorganisaties FNV, CNV en MHP.

Bonden fel tegen bezuinigingsplan uit Catshuis

Automobilisten zijn niet blij met het plan dat gisteren uitlekte uit het
Catshuis: CDA, VVD en PVV studeren op een verlaging van de belastingvrije
kilometervergoeding. Die is nu 19 cent per kilometer, maar 14 cent is een  optie
.  Schandalig,  en  belachelijk  zijn de meest gehoorde reacties op het
tankstation, waar automobilisten zuchten onder benzineprijzen die de 2 euro
naderen.

,,De vergoeding is nu al te laag,   zegt Jos Visser (48) uit Capelle aan den
IJssel. Hij is net terug van zijn werk en gooit de tank nog even vol. ,,Ik moet
elke dag op en neer van Capelle naar Amsterdam, sinds ik ben overgeplaatst. Per
maand krijg ik iets van 400 euro vergoeding. Maar het kost me 500 euro. Kijk
maar naar die benzineprijzen.

Bijbetalen dus, om naar het werk te mogen. Dat kan niet, vinden de vakbonden.
,,Ons principe is: mensen moeten een kostenvergoeding krijgen, die de kosten
dekt,   stelt Eddy Haket, bestuurslid bij vakcentrale MHP. ,,Nu al moeten ze
bijbetalen. Dus zeker de vergoeding niet verder verlagen.

Het CNV vindt het plan  ongerijmd . ,,Het kabinet zegt er te zijn voor de
hardwerkende Nederlander,   aldus vicevoorzitter Maurice Limmen. ,,Maar hiermee
tref je juist die mensen in de portemonnee.   Ook de FNV noemt een verlaging van
de vergoeding  onbestaanbaar . Volgens de bonden zijn er genoeg andere
bezuinigingen te bedenken. ,,Denk aan een hoger tarief voor topinkomens of een
bankbelasting,   aldus Limmen.

De  optie  van de coalitie kost een gemiddelde werknemer, die 20 kilometer van
zijn werk woont, ongeveer 150 euro per maand, rekent Haket voor. ,,Van de 19
cent die de baas betaalt, wordt dan 5 cent belast. Dus houd je netto maar 17
cent over.

Erger wordt het als de baas besluit de nieuwe belastinggrens te volgen, en zelf
ook nog maar 14 cent uit te betalen. Dat mag volgens sommige cao s en
werkkostenregelingen.

,,Ik zou dan kleiner kunnen gaan rijden,   zegt Visser, met zijn Renault Laguna.
,,Maar ik ben 2,04 meter lang. Je moet wel een beetje lekker kunnen zitten op zo
n lange rit, toch?

Anderen overwegen de fiets. ,,Voor mij zou het een half uur fietsen zijn,   zegt
verpleegkundige Hanya Sarrafzadeh (24) ,, Wel goed voor de conditie. Ik moet
eens informeren naar het fietsenplan bij ons ziekenhuis.

Maar de werknemer mag niet worden getroffen, zeggen de bonden. ,,Als dit plan
doorgaat, moeten de werkgevers over de brug komen aan de cao-tafel,   vindt de
FNV. ,,We willen dat de werknemer toch 19 cent of meer houdt,   legt Limmen uit.
,,Het bedrijf zal meer moeten betalen, zodat je na belasting toch 19 cent
krijgt.   Werkgevers mogen de vergoeding zeker niet verlagen naar 14 cent. ,,Dan
verdienen ze er nog eens op. Dat zou zeer onredelijk zijn.   Ook Eddy Haket van
de MHP wil de rekening bij de werkgevers leggen. Zijn vakcentrale had twee dagen
geleden nog gepleit voor 24 cent per kilometer. ,,Dat dekt echt de kosten.

Werkgeversclub VNO-NCW wil niet reageren op het plan, maar bedrijven staan niet
te springen om extra te betalen. ,,Het lijkt ons in economisch zware tijden
onverstandig, om nu al rekeningen te gaan afschuiven,   zegt een woordvoerder.

Om de vergoeding voor de werknemers op 19 cent te houden, zouden bedrijven zo n
23 cent moeten betalen. Dat kost ze honderden miljoenen. Daartegenover staat,
dat de overheid 100 miljoen euro denkt te kunnen binnenhalen voor elke cent dat
de belastingvrije vergoeding omlaag gaat: 500 miljoen dus, als het 14 cent
wordt.

Op het tankstation wordt het nog steeds slecht begrepen. ,,Dit raakt het
gezinsbudget keihard, dat kan echt niet,   vindt vertegenwoordiger Harm Strijk.
,,Zometeen gaat de btw omhoog en dat telt ook weer door in de benzineprijs!

,,Kijk eens hoeveel miljarden er gaan naar Afghanistan, naar ontwikkelingshulp,
naar Griekenland. Haal daar eens wat af,   stelt Visser. ,,We hebben steeds meer
aan anderen gegeven, maar houden te weinig over voor onszelf,   zegt
Sarrafzadeh. ,,Zo is het gewoon.

Hanya Sarrafzadeh

Wij houden te weinig over voor onszelf.

Zo is het

LOAD-DATE: April 18, 2012

LANGUAGE: DUTCH; NEDERLANDS

GRAPHIC: Jos Visser:  Ik zou kleiner kunnen gaan rijden, maar ik ben 2.04 meter
lang!  foto marco de swart |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              109 of 147 DOCUMENTS



                              AD/Algemeen Dagblad

                            19 april 2012 donderdag

Led-lamp breekt door

BYLINE: DAVID BREMMER

SECTION: Algemeen Dagblad - Economie; Blz. 21

LENGTH: 458 woorden


frankfurt Lange tijd waren ze peperduur, maar nu is de led-lamp klaar voor zijn
definitieve doorbraak naar kantoren, de openbare weg en de huiskamer. Dat zei
Philips-topman Frans van Houten deze week op de toonaangevende Light & Building
beurs in Frankfurt. Later dit jaar komt Philips voor het eerst met led-lampen
voor minder dan 10 euro.

Philipsbaas komt met prijspakker onder 10 euro

Philips pakt groots uit op de toonaangevende lichtbeurs, die om de twee jaar
wordt gehouden in de Frankfurter Messe. In grote stands wordt getoond wat er
allemaal mogelijk is met led-licht. De boodschap: led kan alles wat de
traditionele tl-buizen en gloeilampen kunnen, maar zuiniger. Doordat led werkt
met elektronen die bewegen in halfgeleidend materiaal, brandt de lamp niet op en
wordt deze ook niet heet. Dat scheelt ongelooflijk veel energie en geld.

,,Overstappen op led-verlichting kan een energiebesparing tot 90 procent
opleveren, afhankelijk van de toepassing,  zei Philips-baas Frans van Houten. Nu
overstappen zou de wereld 130 miljard euro aan energiekosten schelen. Volgens de
vorig jaar aangetreden topman groeit het marktaandeel van led pijlsnel. ,,In
2015 verwachten we een wereldwijd marktaandeel van 45 procent.

Vooral bedrijven en overheden happen toe vanwege de kostenbesparingen. Zij
kunnen de investering in enkele jaren terugverdienen. Bovendien kan Philips voor
krap bij kas zittende lokale overheden de financiering regelen. Steden betalen
dan een maandelijks bedrag. Zo heeft Philips in de Maleisische hoofdstad Kuala
Lumpur een stuk snelweg met led-lantaarnpalen uitgerust. De energiebesparing is
50 procent. Bovendien claimt Philips dat het heldere licht voor meer veiligheid
op de weg zorgt. In Polen wordt het EK-stadion in Poznan met led verlicht en in
Parijs de wolkenkrabber Montparnasse.

De echte uitdaging is echter om gewone Nederlanders aan de led-lamp te krijgen.
De meeste mensen kopen liever een goedkoop peertje dat kort meegaat dan dat ze
in één keer enkele tientjes neertellen voor een led die veel langer brandt en
uiteindelijk goedkoper is. Consumenten hechten bovendien aan de warme gloed van
de oude vertrouwde gloeilamp. ,,De prijzen moeten snel omlaag en dat moment is
dichtbij,  beloofde Van Houten. Eind dit jaar ligt de eerste led-huislamp in de
winkel met een adviesprijs onder de 10 euro. Het is het equivalent van een 75
Watt gloeilamp. Philips heeft verder een techniek ontwikkeld waarmee het
led-licht net als bij een gloeilamp zachter wordt als het wordt gedimd. Dat was
nog niet eerder gelukt. Led is daarmee klaar voor de hoofdmarkt, vindt Van
Houten. Hij kondigde duidelijker etiketten en verpakkingen aan. Zo zien
consumenten meteen welke ledlamp nodig is om een 20, 40 of 75 Watt lamp te
vervangen.

LOAD-DATE: April 18, 2012

LANGUAGE: DUTCH; NEDERLANDS

GRAPHIC: Energiezuinige led-lampen verlichten een brug tussen de Verenigde
Staten en Canada. Foto Philips |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              110 of 147 DOCUMENTS



                              AD/Algemeen Dagblad

                             18 april 2012 woensdag

Villa kroonprins    Slecht moment voor zo n aankoop

SECTION: Algemeen Dagblad - Service; Blz. 20

LENGTH: 74 woorden


Villa kroonprins Slecht moment voor zo n aankoop

Wat een slecht moment van de kroonprins om juist nú een vakantievilla te kopen
(AD 17-4). De regering overlegt hoe ze de gewone man verder kan uitkleden, de
aanschaf van de JSF is nog niet van de baan en de bankbonussen worden al weer
rijkelijk verdeeld. Als klap op de vuurpijl hebben Willem-Alexander en Máxima
een miljoenenvilla gekocht. Wat is Nederland toch lekker bezig.

P. Baas, Sliedrecht.

LOAD-DATE: April 18, 2012

LANGUAGE: DUTCH; NEDERLANDS

GRAPHIC: Willem-Alexander en Máxima hebben een vakantievilla in Grienenland
gekocht. foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              111 of 147 DOCUMENTS



                              AD/Algemeen Dagblad

                             17 april 2012 dinsdag

Vakcentrales eisen hogere kilometervergoeding

SECTION: Algemeen Dagblad - Economie; Blz. 17

LENGTH: 209 woorden


CULEMBORG De onbelaste vergoeding voor zakelijke kilometer moet snel omhoog, van
19 naar 24 cent. Dat zegt vakcentrale MHP, die steun krijgt van de grote
vakcentrales CNV en FNV.

Aanleiding zijn de fors stijgende benzineprijzen, die inmiddels de grens van 2
euro per liter naderen. ,,We krijgen veel klachten van onze leden, die het
onrechtvaardig vinden dat ze moeten bijleggen op hun kilometers naar het werk,
zegt bestuurder Eddy Haket van MHP. ,,Het gaat hier om kosten die mensen maken
om te werken,   stelt Maurice Limmen, vice-voorzitter van vakcentrale CNV. ,,Dit
kabinet zegt dat het er voor de hardwerkende Nederlanders is. Dus een hogere
vergoeding zou gepast zijn.

Het maximale bedrag dat de baas belastingvrij mag betalen staat al sinds 2006
vast op 19 cent per kilometer. De meeste werkgevers betalen ook niet meer dan
dat. MHP heeft berekend dat, als de stijging van de werkelijke kosten voor het
autogebruik waren gevolgd, de vergoeding 24 cent zou moeten zijn. Volgens de
ANWB is er geen sprake van fors gestegen kilometerkosten. ,,De kosten schommelen
al jaren rond de 19 cent. Als we naar een benzineprijs van 2 euro gaan, wordt
dat gemiddeld 20,8 cent. Dat komt onder meer doordat auto s zuiniger zijn
geworden,   aldus een woordvoerder.

LOAD-DATE: April 16, 2012

LANGUAGE: DUTCH; NEDERLANDS

GRAPHIC: Maximaal 19 cent belastingvrij per kilometer woon-werkverkeer mogen
werkgevers betalen. Foto anp |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              112 of 147 DOCUMENTS



                              AD/Algemeen Dagblad

                             14 april 2012 zaterdag

Goedkoop tanken als ambitie

SECTION: Algemeen Dagblad - Economie; Blz. 20

LENGTH: 1037 woorden


rotterdam Peter Goedvolk (53) bouwde zijn Argos uit van een drie man tellend
oliehandeltje in de Hoeksche Waard tot Europa s grootste onafhankelijke
oliebedrijf. Met zeventig pompstations, laat hij Nederland supervoordelig
tanken, maar Goedvolk s ambities reiken veel verder. Hij wil met zijn
tankstations Europa veroveren en bovendien de concurrentie met Eneco en Nuon
aan.  Ik wil de Virgin, de Richard Branson van de energie worden.  DAVID BREMMER



Peter Goedvolk wil met zijn Argos-merk Europa veroveren

Argos-topman Peter Goedvolk is goedgeluimd. Twee weken terug werd bekend dat
zijn bedrijf hoofdsponsor wordt van de voormalige Skil-Shimano wielerploeg.
Bovendien gaat het zakelijk voor de wind. Vorig jaar bundelde Goedvolk de
krachten met concurrent North Sea Group. Het resultaat: het grootste
onafhankelijke oliebedrijf van Europa met 11 miljard euro jaaromzet, tientallen
opslagschepen, een grote terminal in Pernis, 1,25 miljoen kubieke meter aan
opslagtanks, vier biodiesel-fabrieken en zo n zeventig tankstations.

Goedvolk komt van ver: in 1984 startte hij zijn carrière met één tankwagen, een
chauffeur en secretaresse. In de Hoeksche Waard belde hij aan bij boeren en
transportondernemingen om z n olie te slijten. ,,Eind vorige maand heb ik die
chauffeur moeten begraven,  zegt hij. ,,Hij was al met pensioen en tobde met
zijn gezondheid.  Zijn overlijden viel Goedvolk zwaar. ,,Ik heb gesproken op de
begrafenis. Hij stond aan de basis van mijn succes.

Vandaag overheerst echter optimisme. Trots toont Goedvolk zijn werkkamer in het
gloednieuwe hoofdkantoor aan de Waalhaven. De ruimte biedt een magnifiek
uitzicht op de haven én de Rotterdamse skyline. Het uitzicht staat symbool voor
Goedvolk s ambities. Want waar zijn Argos een gevestigde naam is in de haven,
kent de gewone Nederlander het merk niet tot nauwelijks. Dat moet snel
veranderen.

Waar wilt u precies naar toe met Argos?

,,Het energiebedrijf van de toekomst biedt een mix van olie, gas en duurzame
bronnen als wind en waterstof. Ik wil de Virgin, de Richard Branson, van de
energie worden en me niet beperken tot olie. We gaan het Argos-merk voor
meerdere energiegerelateerde producten inzetten. Zo ben ik van plan een
energiebedrijf te starten dat stroom en gas levert. Ook op tankstationgebied
willen we flink uitbreiden. Nu heeft Argos zo n zeventig pompstations in
Nederland, dat moet een fijnmazig netwerk van honderden stations worden in heel
West-Europa. Ik weet het: dat is ambitieus, maar ik vind dat je dat moet durven
zeggen.

Wilt u echt gaan concurreren met Eneco en Nuon?

,,Voornemen is een energiebedrijf met een groen imago op te bouwen. Een soort
Eneco dus. De tijd zal leren of dat lukt, maar in Duitsland hebben we
bijvoorbeeld al Hummel Energie, dat groene stroom levert aan enkele
tienduizenden huishoudens. De concrete plannen zijn we nu aan het uitwerken.

Meer tankstations is goed nieuws voor automobilisten. Uw benzine behoort tot de
allergoedkoopste en doet aan de pomp 1,77 tot 1,79 euro.

,,Goedkope benzine is geen doel op zich, maar we proberen scherpe prijzen te
hanteren. Dat kan ook nu onze overhead lager is dan bij Shell en Esso. Ook
zitten we vaak op goedkopere locaties.

Argos is anders wel héél veel goedkoper. Vragen Shell, BP en Esso niet gewoon te
veel?

,,Misschien nemen wij inderdaad wel met wat minder winst genoegen dan zij. De
grote oliemaatschappijen kunnen zich gemakkelijker een hogere prijs aan de pomp
veroorloven. Ze hebben een enorme marketingmachine achter zich en genieten het
vertrouwen van de consument. Ik vergelijk het altijd met de Albert Heijn. Die
hebben veel aanbiedingen, maar zijn uiteindelijk wél duurder.   Hoe slaagt u er
in zich staande te houden tussen multinationals als Shell, Total en BP?

,,Alleen door creatief te zijn, worden we als kleine muis niet door de olifanten
vertrapt. Dat kan door ruimte te pakken die zij laten liggen. Zo kocht ik in
2007 van BK-Gas van Shell, een bedrijf dat lpg levert aan pompstations. Maar
daarnaast blijft er behoefte aan andere partijen. Vergeet niet dat er een kwart
eeuw geleden nog tien tot vijftien grote oliemaatschappijen waren. Die zijn
allemaal gefuseerd of hebben zich zoals Chevron teruggetrokken op de Amerikaanse
of andere thuismarkt.

Wat spreekt u na dertig jaar nog zo aan in de oliehandel?

,,Geen 24 uur is hetzelfde in deze business, het is nóóit saai. Olie is de motor
van de wereld en ligt continu onder het vergrootglas in de media. Verder vind ik
de overgang van fossiele brandstoffen naar meer duurzame energie boeiend. Een
goede energievoorziening is de oplossing voor veel conflicten in de wereld.

Die oliehandel geldt als vervuilend. Toch staat u bekend als iemand die om het
milieu geeft.

,,Het lijkt een spagaat, maar is het niet. De wereld gaat er de komende vijftig
jaar qua energievoorziening heel anders uitzien. Naast olie worden gas,
biobrandstoffen, wind- en zonne-energie steeds belangrijker. Dat kun je als
bedreiging, maar ook als uitdaging zien. Vandaar dat ik bijvoorbeeld investeerde
in een fabriek voor biodiesel. Tegelijk blijf ik er zakelijk naar kijken.
Milieuvriendelijkheid moet wel economisch verantwoord zijn.

U geldt als grote Feyenoordfan. Toch gaat u een wielerploeg sponsoren.

,,Wielrennen geeft sneller een grote uitstraling in Europa dan voetbal en kent
een betere prijs-kwaliteit verhouding. Om dezelfde reden maken we ook geen
reclame via radio of tv: dat kost miljoenen. Als we straks elders in Europa
beginnen, dan kennen mensen ons al van het wielrennen. Dan starten we met een
voorsprong.

Behoort u nu wel of niet tot de kapitaalkrachtige vrienden van Feyenoord?

,,Dat blijft een lastige vraag. Als ik zeg dat ik het ben, dan denken mensen dat
ik me er op voorsta en als ik het ontken gelooft niemand het. Laat ik zeggen dat
ik erg sympathiseer met de vrienden van Feyenoord en met de club. Ik bezoek
regelmatig wedstrijden, ook uit.

Waar staan Argos en u over 15 jaar?

,,Dan hoop ik dat we gezien worden als een bekende energieleverancier in
West-Europa en daarbuiten. Met een groen imago, zonder illusies dat we de wereld
kunnen verbeteren. Privé hoop ik meer tijd aan mijn vrouw en kinderen te
besteden. De laatste jaren is die balans wel een beetje zoekgeraakt, geef ik
toe.

LOAD-DATE: April 13, 2012

LANGUAGE: DUTCH; NEDERLANDS

GRAPHIC: Peter Goedvolk:  Shell kan zich gemakkelijker dure benzine veroorloven.
Wij nemen met wat minder winst genoegen.  Foto Arie Kievit |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              113 of 147 DOCUMENTS



                              AD/Algemeen Dagblad

                            12 april 2012 donderdag

zoekt naar

BYLINE: anton slotboom

SECTION: Algemeen Dagblad - Media; Blz. 33

LENGTH: 445 woorden


In Het Snelle Geld gaat Jort Kelder op zoek naar de geschiedenis van 25 jaar
kapitalisme. Met het programma debuteert hij bij de VPRO. Wel even wennen, zegt
zijn regisseur.  Jort moet nu zijn mond dichthouden en luisteren.

In de acht afleveringen tellende serie Het Snelle Geld gaat Kelder op de koffie
bij de hoofdrolspelers uit de financiële wereld van de laatste 25 jaar. Heren
als Cees van der Hoeven, Herman Wijffels, Roel Pieper, Maurice de Hond,
Peter-Paul de Vries, Jan des Bouvrie, Oscar Hammerstein, Erik de Vlieger en
Emile Ratelband schuiven aan.

Aan de hand van al deze gesprekken en ervaringen uit zijn eigen leven legt
Kelder uit hoe het kapitalisme opkwam en Nederland in sneltreinvaart veranderde.
Dat doet hij voor de VPRO, waar Kelder dit voorjaar zijn debuut maakt. ,,Toen we
begonnen met de opnames was Jort nog bezig met een programma voor de AVRO, Hoe
Heurt het Eigenlijk,   vertelt de regisseur van Het Snelle Geld, IJsbrand van
Veelen. ,,Ik heb toen echt tegen hem moeten zeggen: nee Jort, niet schmieren.
Geen flauwigheid met de camera. Want Het Snelle Geld is een ander programma. In
Hoe Heurt Het Eigenlijk stelt hij ook wel vragen, maar kopt hij het antwoord
vaak zelf al in. Voor Het Snelle Geld hebben we tegen hem gezegd: stel nou
gewoon vragen. Houd je mond en luister.

Kelder neemt een gekke positie in deze financiële wereld in, merkt Van Veelen.
,,Hij is het jongetje dat met zijn neus tegen de etalage aangedrukt naar binnen
staat te kijken. Jort maakt geen deel uit van dit wereldje, dat zou hij
financieel trouwens ook niet kunnen. Want je hoort er in die wereld pas echt bij
als je meer dan 20 miljoen euro hebt en als je je grote huizen met personeel
kunt veroorloven. Minder geld is toch een beetje klein bier.

Het Snelle Geld toont onder meer aan dat iedere Nederlander de afgelopen jaren
profiteerde van het kapitalisme. ,,We waren er allemaal mee bezig,   zegt Van
Veelen. ,,Dat zie je ook aan de omvang van hypotheken: veel mensen hebben tot
zes, acht keer hun jaarsalaris geleend voor een hypotheek. En Jan Modaal is
natuurlijk ook gaan beleggen. Dat is allang niet meer voorbehouden aan hoge
heren alleen.

Het programma is ook daarom geen zware kost geworden. Vanaf vanavond is Het
Snelle Geld te zien op Nederland 1, een grote publiekszender. ,,Het programma is
luchtig en met al die beelden van vroeger bovendien een feest der herkenning.
Het Snelle Geld is een beschouwende serie geworden. We bekijken wel, maar we
veroordelen niet. Die instelling maakt deze serie typisch VPRO.

Het Snelle Geld, 22.15 uur, Ned. 1

Luchtig inkijkje in 25 jaar kapitalisme in Nederland

Minder dan 20 miljoen is toch een beetje klein bier

LOAD-DATE: April 11, 2012

LANGUAGE: DUTCH; NEDERLANDS

GRAPHIC: Wie wil weten hoe het toegaat in de wereld van het grote geld, kan
terecht bij het programma Het Snelle Geld dat Jort Kelder maakt voor de VPRO.
foto G. Hazazah |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              114 of 147 DOCUMENTS



                              AD/Algemeen Dagblad

                            12 april 2012 donderdag

Het rapport van de commissie-De Wit

SECTION: Algemeen Dagblad - Nieuwsdienst; Blz. 11

LENGTH: 390 woorden


vincent@ad.nl

Niemand, geen enkele politicus ter wereld, ook Fortuyn niet, ook Jan de Wit zelf
niet, ook Hero of Elco Brinkman niet, ook Gerrit Zalm niet, ook Geert Wilders
niet, niemand ter wereld zou het in 2008, toen de financiële crisis uitbrak,
goed hebben kunnen doen. Niemand.

De regering regeerde niet meer toen, de angst regeerde en als angst regeert doet
niemand het goed. ,,Grijp in,   riep iedereen, ,,doe iets! Anders flikkert het
systeem in elkaar en dan zijn Henk en Ingrid en Mohammed en Aisha en Vincent en
Mariska en Wouter en Barbara hun spaargeld kwijt! Grijp dan toch in, red ons,
red ons!

Het kabinet greep in, in het weekend, steeds in het weekend, want voor de
beurzen in het Verre Oosten opengingen, moest er orde op zaken worden gesteld.

Het systeem flikkerde niet in elkaar, het kostte een miljard of 30, dat was 14
miljard te veel, weten we met de kennis van nu, en de Kamer werd onvolledig en
te laat geïnformeerd. Maar dat kwam omdat het steeds in het weekend moest
gebeuren.

Wat hadden Bos en Balkenende en Wellink en hun adviseurs de Kamer moeten
vertellen? ,,Ja mensen, luister, we moeten nu voor de beurzen in het Verre
Oosten opengaan 30 miljard hebben, in kleine coupures, anders, anders...   Ja,
wat anders?

,,Nou, rustig,   had de Kamer dan gezegd, ,,die beurzen in het Verre Oosten
wachten maar even tot wij een afgewogen oordeel hebben geveld, want het gaat om
heel veel belastinggeld.

Maar die beurzen hadden misschien helemaal niet gewacht, er zou een
kettingreactie op gang komen, daar waarschuwden economen toch de hele dag voor,
de radio en kranten en tv stonden er bol van, en dan zouden de gevolgen niet te
overzien zijn. We zouden tot ver in de middeleeuwen worden teruggeworpen.

Stel nou dat de Kamer wel volledig en op tijd was ingelicht. En stel dat die
Kamer dagen aan het hakketakken was geweest over dat geld, en dat inderdaad die
kettingreactie op gang was gekomen. Dan had de conclusie van het rapport-De Wit
nu geluid: de regering heeft destijds veel en veel te weinig daadkracht getoond.
Zij had, omdat het hier een acute noodsituatie betrof, buiten de Kamer om moeten
ingrijpen.

Niemand wist wat hij of zij moest doen, en daarom deed men maar wat. Het geld
gijzelde de wereld, zoals het geld nog steeds de wereld gijzelt. Als dat niet
verandert, zullen er nog vele rapporten-De Wit volgen.

LOAD-DATE: April 11, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              115 of 147 DOCUMENTS



                              AD/Algemeen Dagblad

                              3 april 2012 dinsdag

Olympische speeltjes

SECTION: Algemeen Dagblad - Service; Blz. 21

LENGTH: 125 woorden


zelf maar betalen

Negen Olympische kampioenen uit ons land roepen Nederland op om niet te stoppen
met het Olympisch plan 2028. Ik neem aan dat deze kampioenen zich realiseren hoe
ons land ervoor staat. Dat veel mensen flink moeten inleveren. Dat zij zich
realiseren dat het ook deze burgers zijn die moeten opdraaien voor de kosten van
die spelen en de tekorten na afloop. Deze kampioenen en hun vrienden, de bobo s,
zullen te zijner tijd geen kaarten hoeven kopen. Zij zullen worden gefêteerd.
Uiteraard ook op kosten van de gewone burger. Tenzij zij en hun vrienden zelf
voor alle kosten en verliezen opdraaien: geen spelen in dit land. Het geld kan
en moet voor betere dingen worden gebruikt, niet voor speeltjes van de rijken.

Annie Jansen, Apeldoorn.

LOAD-DATE: April 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              116 of 147 DOCUMENTS



                              AD/Algemeen Dagblad

                              2 april 2012 maandag

Hulp aan armen    Resultaat wordt

SECTION: Algemeen Dagblad - Service; Blz. 15

LENGTH: 117 woorden


Hulp aan armen Resultaat wordt

te weinig gezien

CDA doet water bij de wijn (AD 31-3). Hulporganisaties protesteren luid tegen
een mogelijke korting van 1 miljard op ontwikkelingshulp. Is dat niet deels
eigen schuld van de sector?Ik ben 25 jaar ontwikkelingswerker en met z n allen
zijn we er niet in geslaagd om aan Henk en Ingrid uit te leggen dat hulp, naast
een sociale plicht, ook eigenbelang is. Vanwege de handel die het oplevert en om
sociale onrust onder de armen te sussen. We hebben ook niet kunnen uitleggen dat
veel hulp wél werkt. Hopelijk komt er nu meer dan ooit discussie over hoe hulp
effectiever te maken. We hebben meer dan ooit voorbeelden van hulp die helpt.

Henk Holtslag, Apeldoorn.

LOAD-DATE: April 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              117 of 147 DOCUMENTS



                              AD/Algemeen Dagblad

                             30 maart 2012 vrijdag

Bezuinigingen hebben een positief effect

BYLINE: MAARTEN VAN WIJK

SECTION: Algemeen Dagblad - Nieuwsdienst; Blz. 6

LENGTH: 854 woorden


amsterdam Nederland kan grote bezuinigingen niet langer uitstellen. Dat zegt
Klaas Knot, president van De Nederlandsche Bank. Mocht het kabinet vallen, dan
kan niet worden gewacht tot na verkiezingen met het maken van een plan. Als de
snoeioperatie wordt uitgesteld, loopt de rekening voor Nederland alleen maar op,
waarschuwt Knot.

Nederland heeft een groot begrotingtekort en moet daarom in 2013 12 tot 15
miljard bezuinigen. Maar in het Catshuis hebben VVD, CDA en PVV grote moeite om
te bedenken hoe. De onderhandelingen leken woensdag zelfs bijna te mislukken.
Mocht dat gebeuren, dan hebben oppositiepartijen PvdA en GroenLinks geëist dat
er zo snel mogelijk verkiezingen komen. Maar daar kunnen de maatregelen niet op
wachten, zegt Knot.

Waarom kunnen we dan geen verkiezingen houden? Het is wel zo democratisch om
mensen te laten stemmen over de bezuiningen.

,,Er moet voor 2013 bezuinigd en hervormd worden. Als je dat wilt halen, dan
moet je in het voorjaar een plan maken. Op 30 april moet het er liggen. Gesteund
door welke Kamermeerderheid dan ook. Ik verwacht dat alle betrokkenen hun
verantwoordelijkheid nemen. Mijn oproep geldt zowel voor de coalitie als voor de
oppositie. Elk uitstel of vertraging van de noodzakelijke bezuiningen en
hervormingen zal leiden tot een effect op de financiële markten. Dat betekent:
een hogere rente voor ons land. Dat kost veel geld.

Waarom zo n haast? De PvdA en ook het Centraal Planbureau (CPB) zeggen dat we de
bezuinigingen beter kunnen uitsmeren.

,,Wie dat voorstelt, onderschat hoe ernstig dit tekort van 4,6 procent is. Als
we nog vele jaren met forse groei voor de boeg hadden, zoals afgelopen decennia,
zou het nog tot daaraan toe zijn. Maar de komende decennia groeit onze economie
maar een klein beetje.

,,Dat komt door de vergrijzing: de beroepsbevolking groeit niet meer en gaat
slinken. Met minder werkende mensen kun je minder tekort en schuld dragen. We
kunnen dus niet  uit de schulden groeien  en moeten echt minder uitgeven. Ik
weet dat dit kil overkomt, maar anders wordt de rekening nog hoger.

Maar volgens het CPB is het grootste probleem van de economie dat gewone
Nederlanders geen geld uitgeven. Als je nu keihard bezuinigt, hebben zij nog
minder te besteden.

,,Ik denk dat het effect beperkt is. In de eerste plaats zijn veel dingen die
mensen kopen, import. Als daarvan minder gekocht wordt, raakt dat de Nederlandse
economie niet zo hard. Ten tweede: Nederlanders weten dat er een groot gat in de
begroting zit. Daarom geven ze nu al weinig uit. Mij lijkt dat velen die
bezuinigen allang ingecalculeerd hebben.

Als we niet volgend jaar bezuinigen, verschuif je de kosten naar de toekomst.
Belastingbetalers beseffen heel goed ze daar vroeg of laat voor moeten
opdraaien. Dus zullen ze de hand op de knip houden. Als er uiteindelijk wél
bezuinigd wordt, kan het best dat het nauwelijks effect heeft op hoeveel mensen
besteden.

Kunnen we niet beter grote problemen oplossen in plaats van snel hard te
bezuinigen?

,,Nee. Er is geen afruil. Zelfs als je alle grote hervormingen doet, van de
woningmarkt, arbeidsmarkt en pensioenen, is dit tekort op termijn niet houdbaar.
Ook dan staan we voor een lange periode met hooguit 1,5 procent groei per jaar,
en dan moeten er verder ook geen andere tegenslagen zijn. Met zo n tekort en zo
weinig groei loopt de staatsschuld snel op. Bovendien hebben we afgesproken dat
alle eurolanden hun tekort op tijd moeten terugbrengen. Daar had Nederland juist
op aangedrongen. Het geldt voor iedereen. Het zou raar zijn als we ons niet aan
de afspraken houden. In 2013 moeten we 3 procent halen.

Wat gebeurt er als we die bezuinigingen toch niet doen?

,,Elke verzwakking of vertraging van het plan, zoals door verkiezingen, zal
leiden tot repercussies op de financiële markten. De rente die wij moeten
betalen op staatsleningen is al iets gestegen. Van de financieel degelijke
triple A-eurolanden, Duitsland, Finland, Luxemburg en Nederland, hebben wij nu
al het hoogste tekort. Een Amerikaanse kredietbeoordelaar, Standard & Poor s,
heeft al gewaarschuwd voor de Nederlandse kredietstatus. Een verlaging daarvan
zou onze rente verder omhoog jagen. Een procent rente erbij betekent weer 4
miljard aan rentelasten per jaar waarvoor extra bezuinigd moet worden.

Is er nog iets positiefs te melden? Is er hoop?

Als het Catshuis er dit voorjaar uitkomt, met goede bezuinigingen en
hervormingen, kan dat ondernemers vertrouwen geven. Nederlandse bedrijven staan
er goed voor: ze hebben weinig schulden. Zij kunnen relatief snel weer
investeren. Hervormingen kunnen ook buitenlandse investeerders lokken. Dat
levert banen op, waarna consumenten weer geld zullen uitgeven. Een duidelijk
besluit over de hypotheekrenteaftrek, kan ook snel kopers teruglokken naar de
huizenmarkt. Er zijn goede argumenten om te denken dat de bezuinigingen, in deze
crisis, een positief effect hebben op de economie. Die geven vertrouwen voor de
toekomst en dat is soms belangrijker dan een bedrag meer of minder in de
portemonnee.

Klaas Knot

Mensen hebben bezuinigingen allang ingecalculeerd

Directeur DNB Klaas Knot: Verderuitstel vergroot de malaise

LOAD-DATE: March 29, 2012

LANGUAGE: DUTCH; NEDERLANDS

GRAPHIC: Klaas Knot van De Nederlandsche Bank:  Snel maatregelen nodig.  | Foto
Pim Ras |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              118 of 147 DOCUMENTS



                              AD/Algemeen Dagblad

                             30 maart 2012 vrijdag

Altijd weer BN ers

SECTION: Algemeen Dagblad - Service; Blz. 20

LENGTH: 57 woorden


gratis naar première

Elke keer word ik pissig als ik lees dat er een blik BN ers voor een première is
opengetrokken. Laat mensen komen die het niet zo breed hebben. En dan zie je ook
nog vaak de kinderen van die BN ers erbij, moeten die de volgende dag niet naar
school? Ik als gewone burger zal het wel weer niet snappen.

Annalies Berndt, Winkel.

LOAD-DATE: March 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              119 of 147 DOCUMENTS



                              AD/Algemeen Dagblad

                             28 maart 2012 woensdag

Het zit muurvast in het Catshuis

SECTION: Algemeen Dagblad - Nieuwsdienst; Blz. 13

LENGTH: 414 woorden


10.15 Rutte stelt voor om Wilders op http://marktplaats.nl te zetten. Wilders
bijt hem toe dat dat een oude grap van Hero Brinkman is, die wilde de Antillen
op http://marktplaats.nl zetten.

10.16 Het lukt Verhagen niet om koffie uit het Nespresso-apparaat te krijgen.
Hij roept Fleur Agema erbij. Ze zegt: ,,Je kan de pot op, ik ben je dienstmeisje
niet. Je moet gewoon het cupje er andersom indoen, onthoud dat nou toch eens,
wat is dat toch altijd met dat geheugen van katholieken.

10.17 Stef Blok komt binnen. ,,Sorry mensen,   zegt hij, ,,kon weer nergens 130
rijden. Er stond een Pools busje met pech.

Meld het effe Stef,  zegt Wilders. Verhagen neemt onmiddellijk afstand van deze
opmerking.

,,Nou,   zegt Agema, ,,gaan we Staatsbosbeheer nog verkopen, of wat?

,,Ja, goed idee zeg,  zegt Van Haersma Buma, ,,puik plan van De Mos. Weten
jullie trouwens hoe de vader van Richard de mos heet?

Iedereen zucht. Ze kennen hem al, hij heeft hem al honderd keer verteld.
,,Papademos, hahahahaha!

Agema snapt hem nog steeds niet. ,,Dat is die souflakihutsekluts van
tsatsikiland, die girosveter, ouzozuiper,  zegt Blok, hij begint Wilders
retoriek al aardig te beheersen.

Rutte lacht niet, hij heeft op aanraden van zijn spindoctor het lachen gestaakt.
Niet dat er overigens niets te lachen is, hij is nog steeds goedgehumeurd, hij
voelt zich vereerd met de positie die hij mag bekleden, hij is de enige
Nederlander die nog gelooft in een goede afloop van de besprekingen, dat is heel
bijzonder.

10.20. Verhagen heeft eindelijk het Nespreso-apparaat aan de praat. Blok is
inmiddels in slaap gevallen. Wilders twittert. ,,We zouden niet twitteren,
roept Van Haersma Buma.

,,Is nog een Wientjestweet,  zegt Wilders, ,,wat denkt die slavendrijver van
Henk en Ingrid wel zeg.

,,Nou,  zegt Rutte, ,,we waren dus gebleven bij de spaarvarkens. We hebben het
CBP laten doorrekenen dat er zo n 100 miljoen beschikbaar komt als alle kinderen
van Nederland hun spaarvarkens stukslaan.

,Ja, wacht effe,  zegt Agema, ,,dat is voor het rapport. Als we even wachten tot
ze allemaal hun rapport hebben gehad zit er veel meer in die varkens.

,Ik ben tegen,  zegt Verhagen beslist.

,,Ook als wij je tegemoetkomen en de hypotheekrenteaftrek op poppenhuizen
bespreekbaar willen maken,  zegt Agema.

,,Ja, dan ook, een kind moet kunnen sparen voor later, want later moet hij de
rekeningen betalen omdat wij geen besluiten durven te nemen. Wie wil er nog
koffie, ik weet nu hoe het cupje er in moet.

vincent@ad.nl

LOAD-DATE: March 27, 2012

LANGUAGE: DUTCH; NEDERLANDS

GRAPHIC: Cabaretier |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              120 of 147 DOCUMENTS



                              AD/Algemeen Dagblad

                             20 maart 2012 dinsdag

1,4 miljoen voor La S. toont dat misdaad loont

SECTION: Algemeen Dagblad - Service; Blz. 20

LENGTH: 96 woorden


Kroongetuige Peter la S. krijgt van het Openbaar Ministerie zeker 1,4 miljoen
euro voor zijn verklaringen in het liquidatieproces (AD 19-3). Zorreguieta wordt
voortaan als een vorst in Nederland ontvangen, ondanks zijn betrokkenheid bij
het uitmoorden van zijn volk. Nog steeds worden er torenhoge bonussen uitbetaald
en de politiek gaat door met het belazeren van het volk. Als hardwerkende burger
ben je dus ook nog steeds de schlemiel van de samenleving. Misdaad loont, daar
ben ik nu wel achter. Maar weet de rest van het land het inmiddels ook?

J. Ploeg-Neumann, Apeldoorn.

LOAD-DATE: March 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              121 of 147 DOCUMENTS



                              AD/Algemeen Dagblad

                             17 maart 2012 zaterdag

Opel viert sobere verjaardag

BYLINE: Tekst: Niek Schenk

SECTION: Algemeen Dagblad - Auto; Blz. 8

LENGTH: 709 woorden


Opel bestaat 150 jaar, maar er is weinig reden voor een groot verjaardagsfeest.
Het merk probeert nog steeds op te krabbelen uit de diepe crisis waarin het al
jaren verkeert.

Opel staat aan de vooravond van de zoveelste bezuinigingsoperatie. Binnen een
paar maanden moeten de plannen duidelijk zijn. Het merk, dat dit jaar anderhalve
eeuw bestaat, heeft als verjaardagscadeau vooral één ding op het verlanglijstje
staan. ,,Winst maken, en wel zo snel mogelijk,   zegt Karl-Friedrich Stracke,
president-directeur van General Motors Europa. ,,We werken er keihard aan, om
niet te zeggen agressief, om dat doel te bereiken. En we laten geen enkele
bouwsteen van onze onderneming ongemoeid.

Een nieuwe reorganisatie is hard nodig, want Opel is al meer dan tien jaar
verlieslijdend. Analisten schatten het verlies op bijna een miljard euro per
jaar. In 2009 raakte het geduld van het Amerikaanse moederbedrijf General Motors
op toen het zelf aan de rand van de afgrond was beland. GM zette Opel in de
etalage, maar zag op het laatste moment toch van de verkoop af. Sindsdien gaat
het niet veel beter met het merk. Ook de sluiting van de Opel-fabriek in
Antwerpen in 2009 heeft het tij niet kunnen keren.

De eurocrisis met als gevolg slechte autoverkopen in Europa is slechts één van
de vele problemen waar Opel mee kampt. Al maakt die crisis wel pijnlijk
duidelijk hoe kwetsbaar een fabrikant is die zich op één regio concentreert.
Opel verkoopt 87 procent van zijn auto s binnen Europa. Daar moet verandering in
komen, vindt Stracke. ,,We kijken naar exportmogelijkheden. In september
beginnen we in Australië en we hebben ook grote plannen met China.

Verder put Stracke moed uit het onlangs aangekondigde samenwerkingsverband met
PSA (Peugeot/Citroën): ,,Daardoor kunnen we veel sneller en goedkoper nieuwe
modellen op de markt brengen.   PSA wil samen met Opel onderdelen gaan inkopen
en fabrieken delen. Dat laatste is hard nodig, want Opel gebruikt slechts 75
procent van zijn productiecapaciteit en PSA slechts 65 procent. Efficiënt is
anders. De Frans-Duitse alliantie wil vanaf 2016 tevens de technische basis van
nieuwe automodellen gaan delen. De kersverse partners gaan ervan uit dat zij
vanaf 2017 jaarlijks 1,5 miljard euro zullen besparen.

Maar met kostenbesparingen alleen zal Opel het niet redden. Het merk probeert
zich ook nog steeds te ontdoen van het ietwat oubollige imago dat in de
afgelopen decennia is ontstaan. In Nederland was Opel jarenlang de auto van de
gewone man. Niet verwonderlijk, want de Kadett was eind vorige eeuw in ons land
de meestverkochte auto.

Tegenwoordig kiest Opel nadrukkelijk voor spannende en verrassende vormgeving.
Ook straalt het interieur meer kwaliteit uit dan voorheen. Met de
semi-elektrische Ampera bewijst het merk bovendien technisch vooruitstrevend te
zijn. Wel zijn de meeste Opels op dit moment nog te zwaar en het merk heeft te
lang gewacht met het ontwikkelen van nieuwe kleine en zuinige motoren.

Stracke is niet tevreden met het huidige merkimago, geeft hij toe. ,,Het kan
altijd beter. Al moet ik zeggen dat ons imago al significant is verbeterd. Dat
blijkt ook uit onderzoeken. De Ampera, gekozen tot Auto van het Jaar, moet ons
gaan helpen om het imago verder te versterken. En natuurlijk, naast onze
inspanningen voor het elektrisch rijden, hebben we nieuwe zuinige benzine- en
dieselmotoren nodig. Die komen eraan. En we zullen ze meteen geschikt maken voor
hybride-aandrijving.

De eerstvolgende nieuwe Opel is de Mokka, een kleine SUV, die eind dit jaar in
de showrooms staat. Later volgt de Junior, een piepkleine Opel in het segment
van de VW Up en de Fiat Panda. In 2014 verschijnt er een nieuwe Corsa.

Het meest in het oog springende verjaardagscadeau dat Opel voor zichzelf heeft
bedacht, is echter geen auto, maar een fiets. Hij werd eerder deze maand onthuld
op de autoshow van Genève en Opel is serieus van plan hem binnenkort in
productie te nemen. Stracke: ,,In de jaren  20 van de vorige eeuw was Opel  s
werelds grootste fietsfabrikant. We hebben fietsen in onze genen, dus is het
logisch om ook een moderne e-bike te gaan maken. Hij heeft hetzelfde type accu
als de Ampera.   n

Opel-topman Karl-Friedrich Stracke  Ons imago is al significant verbeterd. Maar
het kan altijd beter

LOAD-DATE: March 16, 2012

LANGUAGE: DUTCH; NEDERLANDS

GRAPHIC: Het standbeeld van Adam Opel staat nog altijd fier voor de gebouwen van
de oorspronkelijke Opel-fabriek in het Duitse Rüsselsheim. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              122 of 147 DOCUMENTS



                              AD/Algemeen Dagblad

                             12 maart 2012 maandag

Berlijnse muur  deelt Gieten op

BYLINE: chris klomp

SECTION: Algemeen Dagblad - Nieuwsdienst; Blz. 6

LENGTH: 584 woorden


GIETEN Een boze ondernemer heeft van zijn dorp een stukje oud Berlijn gemaakt
door eigenhandig een zware betonnen muur neer te zetten. Door de spontane
roadblock kunnen wijkbewoners niet meer normaal naar huis.

Omwonenden zien in de dik vijftigduizend kilo wegende muur tussen de brillenzaak
en hun woonwijk een hindernis. Opticien Marcel Smits een statement. Een dwingend
signaal dat de gemeente van zijn eigendom af moet blijven.

Blind van woede is hij niet, maar goed kwaad kun je hem wel noemen. Zeven jaar
lang streed hij tegen de ambtelijke molens. Nu is hij het beu. Als de gemeente
zelfs niet luistert naar de rechter, dan moet het maar anders.

Erfscheiding

En dus kocht hij 24 loodzware stapelblokken van beton. Duizenden kilo s per
stuk. Hij liet ze afleveren door een vrachtwagen met een grote kraan en plaatste
ze precies op zijn erfscheiding. Boven op de weg. Bewoners van de
Hanebijtershoek kunnen nu alleen nog via een omweg achterlangs naar huis.
Hobbelend over een zandpad vol gaten.

,,Ik vind het ook niet leuk voor de bewoners,   benadrukt Smits. ,,Maar ik zie
geen andere uitweg meer. De gemeente doet niets. Zeggen doodleuk dat ik bij de
rechter moet zijn. Dat heb ik dus gedaan en die heeft al in december bepaald dat
die weg dwars over mijn terrein loopt. Mijn eigendom is gewoon door de gemeente
afgepakt door het te gedogen als openbare weg.

Voor Smits is het inmiddels een principekwestie. ,,Ik betaal wel een dikke
hypotheek en draag alle lasten. Ook het onderhoud. Er komen straks nog meer
huizen. En ze rijden met dikke huisvuilwagens over mijn terrein. En wat als er
iemand valt op dit stukje weg? Dan ben ik verantwoordelijk en als burger kun je
geen verzekering afsluiten voor een stuk openbare weg.

De gemeente had wat Smits betreft veel leed kunnen voorkomen. ,,Er zou een
normale ontsluitingsweg komen. Waar nu dat vervallen huisje staat. Maar dat
hebben ze verkocht en het zal wel te duur zijn om uit te kopen. Nu bieden ze een
euro voor mijn grond. Wat denk je zelf? Ze hebben voor de makkelijkste oplossing
gekozen en zo de problemen op mijn bordje geschoven.

De strijd kost Smits veel geld en tijd. ,,We kunnen dit doen omdat we geen
gewone burgers zijn, maar ondernemers. Maar ik ben al wel een jaarsalaris kwijt.
Maar we gaan door. Hoe zou jij je voelen als de gemeente plotseling je eigen
oprit inpikt? Want zo moet je het wel bekijken.

In het wijkje achter de brillenzaak wordt verschillend gedacht over de blokkade.
Een bewoonster die liever niet met haar naam in de krant wil, is boos. ,,Het is
hier net Berlijn. Alleen kunnen wij nog wel over de muur kijken. Deze man zet
ons in als pion in zijn strijd.

Bert-Wietze Dijk (44) toon wel begrip. ,,Mijn oude moeder kan er wel langs met
de fiets. Die heeft er niet zo veel last van. De gemeente heeft bij de bouw
gewoon steken laten vallen en daar wordt die man de dupe van.

Nieuwe uitspraak

Een woordvoerder van de gemeente zegt de betonblokken voorlopig te laten staan.
Hulpverleners kunnen de wijk over het zandpad bereiken, zodat er geen direct
gevaar is. De gemeente heeft inmiddels bezwaar gemaakt tegen de beslissing van
de rechter en verwacht op korte termijn een nieuwe uitspraak.

De jeugd van Gieten gebruikt de muur als speelplek. Een van de spelende
jongetjes reageert laconiek. ,,Het is net lego. Je kunt het alleen niet opruimen
voor je gaat slapen en het staat nogal een beetje in de weg.

Opticien vechtgrondconflict uitmet gemeente

Marcel Smits   Mijn eigendom is gewoon afgepakt door de gemeente

LOAD-DATE: March 11, 2012

LANGUAGE: DUTCH; NEDERLANDS

GRAPHIC: Marcel Smits bij de versperring die hij heeft opgericht in Gieten.  Hoe
zou jij je voelen als de gemeente je oprit inpikt?  Foto Karel Zwaneveld |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              123 of 147 DOCUMENTS



                              AD/Algemeen Dagblad

                              5 maart 2012 maandag

Burger neemt  ikke-ikke

SECTION: Algemeen Dagblad - Service; Blz. 15

LENGTH: 78 woorden


van grote graaiers over

We leven in een verhufterde maatschappij. Hoe zou dat nou komen? Dagelijks lezen
we wie nu weer extra bonus, abnormale onkostenvergoeding of riante afkoopsom
heeft gekregen. En dat in deze crisistijd. Wat een graaicultuur, een ikke-ikke
mentaliteit. En de gewone burger ergert zich er aan en neemt het vervolgens ook
niet meer zo nauw. Het zit diep geworteld, maar het is nog niet te laat. Goed
voorbeeld doet goed volgen.

B.J.Dielemans, Schiedam.

LOAD-DATE: March 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              124 of 147 DOCUMENTS



                              AD/Algemeen Dagblad

                              5 maart 2012 maandag

Hoezo beddengoed op

SECTION: Algemeen Dagblad - Service; Blz. 15

LENGTH: 94 woorden


mijn kosten reinigen?

Hoe kunnen we onze politici nog serieus nemen als zelfs een snelle hap nog wordt
gedeclareerd. Waarom betaal ik mee aan het professioneel reinigen van iemands
beddengoed? Als elke euro wordt vergoed, werk je in de hand dat elke euro wordt
gedeclareerd. Briefschrijver Van Herk slaat de spijker op zijn kop door te
zeggen dat parlementslieden luisteren naar de gewone man als zijn stem nodig is,
maar daarna niet meer. De eerste politieke partij die het wangedrag met de
declaraties drastisch aanpakt, krijgt mijn stem.

M. Schruijer, Vlaardingen.

LOAD-DATE: March 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              125 of 147 DOCUMENTS



                              AD/Algemeen Dagblad

                             3 maart 2012 zaterdag

Maak nu die wet

SECTION: Algemeen Dagblad - Service; Blz. 24

LENGTH: 90 woorden


Elk jaar is er weer veel commotie over het declaratiegedrag van onze
bestuurders. En elk jaar roept de Kamer de bestuurders op om zich terughoudender
op te stellen. Als de gewone burger dit eens probeert wordt hij door de overheid
tot in de kleinste hoekjes achtervolgd en verplicht tot terugbetalen, veelal met
een boete. Maak nu eens een wet die dit morele misbruik terugvorderbaar en
strafbaar stelt. We kunnen dit geld, zeker in deze tijd, wel beter gebruiken.

J. Wittenberg, Delft.

declaraties

Voor 42 euro prima hotel in Berlijn, met ontbijt

LOAD-DATE: March 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              126 of 147 DOCUMENTS



                              AD/Algemeen Dagblad

                              2 maart 2012 vrijdag

Op Kunduz en JSF

SECTION: Algemeen Dagblad - Service; Blz. 20

LENGTH: 59 woorden


In Den Haag spreekt men altijd over keuzes maken. Stop dan met de
miljardenverslindende missie in Kunduz en met de JSF. Zo is er meer aan te
wijzen waarop sterk kan worden bezuinigd zonder dat de burger altijd de pineut
is. Maar ja, parlementsleden luisteren naar de gewone man als zijn stem nodig
is. Daarna gaan ze hun eigen gang.

J.C. van Herk, Onstwedde.

LOAD-DATE: March 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              127 of 147 DOCUMENTS



                              AD/Algemeen Dagblad

                              2 maart 2012 vrijdag

Uur U is daar voor premier Mark Rutte

SECTION: Algemeen Dagblad - Nieuwsdienst; Blz. 5

LENGTH: 616 woorden


den haag Op het kabinet van Mark Rutte rust nu een hypotheek van minstens 9
miljard euro. De drie regeringspartners gaan de komende weken op zoek naar zo n
bedrag aan bezuinigingen. Veel moet wijken voor een akkoord, zelfs de
geloofwaardigheid van de premier in Europa.

Mark Rutte hoeft voorlopig niet aan te kloppen bij de Financial Times. Een paar
maanden geleden tikte hij nog een stevig stuk voor de krant die bij elke
Europese regeringsleider op het bureau ligt. De boodschap: Iedereen moet zich nu
echt aan de begrotingsregels houden, desnoods kwaadschiks. ,,Een afspraak is een
afspraak,  aldus Rutte.

Dat was toen, voordat duidelijk was dat het Nederlandse begrotingstekort in 2013
op gaat lopen tot 4,5 procent. Negen miljard boven de Europese norm. Om dat
ongedaan te maken, moet er bruto twaalf miljard tot vijftien miljard worden
gesneden, in één jaar tijd. Een nagenoeg onmogelijke opgave.

De stevige toon is dan ook opeens verdwenen. De VVD van Mark Rutte vindt de
Europese normen niet  heilig . Het CDA en de PVV zijn nog laconieker. Te hard
snijden kan de economie verder de put induwen. Dergelijke argumenten waren tot
voor kort alleen in zuidelijke hoofdsteden te horen. Den Haag ligt opeens wat
dichter bij Athene.

Rutte en ook minister Jan Kees De Jager van Financiën zingen voortaan een
toontje lager in Brussel, zo voorspellen bronnen rond het kabinet. Een maand
geleden zei de premier nog in Brussel dat andere lidstaten moesten bezuinigen
op een intelligente manier, zoals Nederland dat doet . Die bravoure is
achterhaald. ,,Het stoere jongetje gaat op z n bek,  aldus een betrokkene.

Rutte moet de lat wel lager leggen, omdat hij anders nooit een akkoord bereikt
met CDA en PVV. Voor de VVD er zou een val van het kabinet dramatisch zijn. Hij
laat het land dan in een deplorabele financiële en economische staat achter: een
recessie, veel te hoge begrotingstekorten en een alsmaar stijgende staatsschuld.
En dat terwijl hij beloofde orde op zaken te stellen.

Veel moet nu wijken voor een akkoord, desnoods ook de geloofwaardigheid van de
premier in Brussel. Rutte heeft zijn partners Maxime Verhagen en gedoogpartner
Geert Wilders recent nog  een keer diep in de ogen  gekeken. ,,Ze hebben
alledrie de wil uitgesproken om tot een akkoord te komen,   aldus een ingewijde.
,,De persoonlijke verhoudingen zijn nog goed en niemand heeft er belang bij om
te breken.

Voor het CDA geldt dat zeker. De partij staat er in de peilingen beroerd voor.
Het merendeel van de verouderde fractie moet sowieso op zoek naar een nieuwe
baan als het kabinet valt, net als vicepremier Verhagen. Toch zijn er beren op
de weg. Het dissidente CDA-Kamerlid Kathleen Ferrier voelt niets voor de
onvermijdelijke extra bezuiniging op ontwikkelingssamenwerking. Als zij opstapt,
komt de meerderheid van het kabinet in gevaar. ,,Ferrier wordt op dit moment
uitvoerig gemasseerd,  aldus een partijgenoot.

Rutte zal zich nog meer zorgen maken over Geert Wilders. De PVV er weet dat
aanvullende bezuinigingen bijzonder slecht liggen bij zijn achterban. Henk en
Ingrid dreigen weg te lopen naar de SP. Tot chagrijn van de coalitie komt
Wilders maandag ook nog eens met zijn rapport over de terugkeer naar de gulden.
Daaruit zal blijken dat Nederland nog jarenlang miljarden kwijt is aan de euro.
De onderhandelingen komen daardoor alleen maar verder onder druk te staan.

Rutte moet alles uit de kast halen om hem binnenboord te houden. Wilders kreeg
al te horen dat hij  nooit meer aan de macht zal ruiken  als hij nu breekt, maar
de Limburger blijft onvoorspelbaar.

De komende weken in het Catshuis worden beslissend. Voor de premier is het uur U
aangebroken.

Wilders aan boord zien te houden én geloofwaardig blijven

LOAD-DATE: March 1, 2012

LANGUAGE: DUTCH; NEDERLANDS

GRAPHIC: Het Catshuis als toneel van harde onderhandelingen. Premier Mark Rutte
(m) moet daarin zowel de PVV van Wilders (r) als het CDA van Verhagen mee zien
te krijgen. Foto s anp/valerie kuypers novum/bart maat |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              128 of 147 DOCUMENTS



                              AD/Algemeen Dagblad

                           29 februari 2012 woensdag

Stoere taal De Krom geldt alleen voor gewone man

SECTION: Algemeen Dagblad - Service; Blz. 21

LENGTH: 68 woorden


Paul de Krom in het AD van 27 februari:  Werk is werk, ook als dat eenvoudig is
en onder je niveau .

Laat De Krom er eerst maar eens voor zorgen dat gemeenteraadsleden en Kamerleden
niet meer in aanmerking komen voor jarenlange uitkeringen, ook al stoppen zij
zelf met hun functie. Zijn bovenstaande stoere opmerkingen gelden alleen voor de
gewone burgers, niet voor De Krom en consorten.

Piet Blokzijl, Nieuwegein.

LOAD-DATE: February 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              129 of 147 DOCUMENTS



                              AD/Algemeen Dagblad

                            27 februari 2012 maandag

De topper volgens

SECTION: Algemeen Dagblad - Nieuwsbudget; Blz. 10

LENGTH: 1117 woorden


Het is een nieuw soort voetbalbeleving geworden: Twitter, het medium waarop
iedereen zijn bescheiden mening de wereld in mag slingeren. AD Sportwereld
volgde de topper PSV-Feyenoord in een wereld van tweets en hashtags.  Fernandez
waarom doe je zo fucking dom?

Last van men enkel, maar echt zo gelukkig! , twittert @Dries_Mertens14

Helaas. Op Super Sunday moeten we het zonder Aad de Mos zien te stellen, want
het Haagse voetbalorakel zit vandaag als analist in de studio van Eredivisie
Live. Alleen een half uurtje na PSV-Feyenoord meldt @aad300 zich, heel even.
,,Heb genoten van #psvfey,   vertelt De Mos aan de wereld. Een korte, doch
krachtige analyse. Bedankt Aad.

Twitter is een wonderlijk fenomeen, niet in de laatste plaats rondom
voetbalwedstrijden. Het is een soort stortbak aan meninkjes, maximaal 140 tekens
lang. Vaak gevat of komisch, maar niet zelden verpakt in gescheld en getier. Je
hoeft het zoektermpje  Wijnaldum  maar in te tikken, of de haat wordt over u
uitgestort in beroerd Nederlands, doordrenkt met spelfouten en nare ziektes.

Maar wie een beetje de weg weet in twitterland, ontdekt de geinige bijzaken en
de grappige nieuwtjes. Zo is Paul van Kemenade, de uitbater van trainingscomplex
De Herdgang, zo vriendelijk om de wereld te laten weten dat de PSV-selectie een
lekker bordje spaghetti zit te eten, een paar uur voor de wedstrijd. En
journalist Edward van Cuilenborg meldt dat zojuist het brandalarm is afgegaan in
de Eindhovense perskamer, maar dat de brandweer alweer is vertrokken.
Onverrichter zake. Weet u dat ook weer.

Razendsnel is Twitter ook. Waar het oude vertrouwde Langs de Lijn nog wel eens
zit vastgeklemd tussen nieuwsbulletins - en ook Teletekst vaak een half minuutje
nodig heeft om de tussenstand aan te passen, is de tweet vaak sneller dan het
licht. In één oogopslag zie je alle doelpunten voorbij komen op een Super Sunday
als deze. Eerst bondig, daarna met datgene wat alle twitteraars in Nederland
bindt: De Mening.

De bescheiden mening, de ongenuanceerde mening, de ongeletterde mening, de
provocerende mening, de onderbouwde mening; ze komen allemaal voorbij, in een
onnavolgbaar tempo. Zeker als Guyon Fernandez een kopstoot uitdeelt aan
tegenstander Marcelo, in het voorbijgaan, genadeloos vastgelegd door de camera
achter het doel. Heel Twitter gaat prompt los op de Feyenoorder, als ware het
een digitaal schavot.

Fernandez waarom doe je zo fucking dom? , twittert ene Dennis (@Dennussie) al
snel, bij wijze van retorische vraag. Twitterend Nederland is het in deze
kwestie roerend met elkaar eens, Feyenoorders incluis, al is het maar omdat
Fernandez er net een schorsing op heeft zitten. En gelukkig is ook
oud-scheidsrechter Mario van der Ende er nog, nooit te beroerd voor een oordeel
over discutabele wedstrijdsituaties.  Zie net actie van Fernandez op Marcelo
terug. Dat is weer een klusje voor de aanklager , stelt Van der Ende.

Ook na afloop, in het circus der nabeschouwingen, is Twitter weer sneller dan
het licht. ,,Het was geen kopstoot, maar een botsing,   reageert Fernandez zelf,
terwijl trainer Ronald Koeman  eerst de beelden  terug wil zien. Wie snel op de
hoogte wil blijven, ontkomt niet meer aan Twitter tegenwoordig. Wie de
onbedwingbare behoefte heeft zijn frustraties bot te vieren in 140 tekens (
shiiiit, verloren van die k*tlampekappen! ) trouwens ook niet.

John Guidetti besluit helaas niet te twitteren tijdens of rondom PSV-Feyenoord,
ondanks zijn comfortabele plek op de tribune in Eindhoven. @Superguidetti is
toch al wat rustig de laatste tijd, nadat trainer Ronald Koeman en de
persafdeling van Feyenoord hem adviseerden om vooral niet al te naïef te blijven
twitteren. Het laatste noemenswaardige dat de Zweedse aanvaller de wereld in
slingerde, was de vraag hoe hij het beste de IKEA in Utrecht kon vinden. Daarna
bleef het wat stilletjes.

Het is toch al goed zoeken naar profvoetballers die kleur bekennen op twitter.
Reservekeeper Khalid Sinouh van PSV wil nog wel eens een eigenwijze mening
geven, net als Joey Barton in Engeland, maar de meesten beperken zich tot
obligate tekstjes volgens het motto: we gaan er weer lekker tegenaan vandaag. En
Ryan Babel, een fervent twitteraar, is voor de leek juist weer letterlijk
onnavolgbaar, met zijn mix van straattaal en cryptische kreten.

Wel een nieuw fenomeen: proberen een  retweet  te scoren bij een bekende
voetballer. Het is zoiets als modern handtekeningen jagen, waarbij de
vriendelijke voetballer een berichtje van een fan aan al zijn volgers
doorstuurt. Prompt heeft de supporter zijn five seconds of fame - én een soort
van rechtstreeks contact met de voetballer. Siem de Jong van Ajax, de beroerdste
niet, was zaterdag een halve avond druk met het retweeten van
supportersberichtjes.

Feyenoord-aanvoerder Ron Vlaar (@ronvlaar4) meldt zich op zondag een uur na de
wedstrijd op Twitter, met een tweet zoals je die verwachten mag van een
aanvoerder. ,,Gevochten voor alles wat we waard waren. Helaas met lege handen in
de bus. Trots op het team #psvFEY #veerkracht,   aldus Vlaar. Raemon Sluiter,
oud-tennisser en Feyenoord-fan, sloot zich daar graag bij aan: ,,Knap
teruggevochten, maar lege handen. Wat een rollercoaster dit, maar wel één waar
je kotsmisselijk van wordt.

En ook het PSV-kamp laat zich volop horen uiteraard. Het regent juichkreten en
heel Eindhoven vindt het  gerechtigheid  dat de twee goals van Fernandez niet
beloond werden met een gelijkspelletje.

De meeste twitterende journalisten concluderen dat ze een vermakelijke topper
hebben gezien maar wel eentje die bol stond van de fouten. Humberto Tan stuurt
een foto de wereld in van een olijke Dries Mertens, met twee duimen in de lucht.
En de PSV er zelf is zo vriendelijk geweest zijn eigen enkel te fotograferen,
die hij blesseerde bij de 2-0. ,,Last van men enkel, maar zo gelukkig! Ik ben
heel blij met deze drie punten! Morgen kijken hoe erg het is gesteld,   twittert
Mertens.

Maar het fijnste aan Twitter is natuurlijk de mening van het volk, de opinie van
de gewone man, het oordeel van de massa. In wonderlijk proza soms, maar daarom
niet minder treffend of uit het hart.

,,Klote psv ze hebben gewoon gewonnen zonder liefde geen echt spel niet mooi
voetbal,    vindt @F*Yea.

,,Was wel echt leuk in t stadion !   vindt Iris Bruins (@iris174)

,,Smerig psv, lucky twente en aan die winst van ajax hubbe we dus oug zeer
weinig,   aldus Joep Segers (@JoepSegers)

En gelukkig is daar nog @Colman_D, die het gelukkig allemaal soepeltjes in
perspectief plaatst, een paar uur na de wedstrijd: ,,Ik snap echt niet waarom
mensen nog door gaan over Feyenoord en Psv. Psv heeft gewonnen proberen mensen
het nog terug te draaien ?

Want ook voor een stukje relativering kunt u terecht op Twitter.

LOAD-DATE: February 26, 2012

LANGUAGE: DUTCH; NEDERLANDS

GRAPHIC: Als doelman Mulder een redding verricht, staat er een minuutje later
wel een recensie over op Twitter. foto pim ras |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              130 of 147 DOCUMENTS



                              AD/Algemeen Dagblad

                           25 februari 2012 zaterdag

SECTION: Algemeen Dagblad - Service; Blz. 24

LENGTH: 170 woorden


hypotheekrente

Het beperken van de renteaftrek met als doel de Nederlandse hypotheekschuld af
te bouwen is onzin. Wie meer rente moet betalen heeft minder aan ander zaken te
besteden. Zo raken we verder in een recessie. En wie wordt er beter van een
lagere aftrek? Jan Modaal, bovenmodaal of de banken? We moeten het aflossen van
hypotheken stimuleren, niet de aftrek beperken. Als vader van twee kinderen
breng ik elke maand meer dan de helft van mijn salaris naar de belasting. Ik
betaal netto 1000 euro kinderopvang per maand, 400 euro pensioenpremie, 350 euro
zorgtoeslag en over elk product dat ik koop betaal ik 19 procent btw. Mijn huis
dat ik zes jaar geleden heb gekocht is 15 procent in waarde gezakt. Netto heb ik
minder te besteden dan iemand die in de bijstand zit. Als de aftrek beperkt
wordt moet ik zwart gaan werken en meer gaan steunen op de overheid. Wie komt nu
eens met een realistisch rekenvoorbeeld en trekt de economie vlot door te
stimuleren in plaats van te bezuinigen?

Mischa Gijrath, Amsterdam.

LOAD-DATE: February 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              131 of 147 DOCUMENTS



                              AD/Algemeen Dagblad

                           18 februari 2012 zaterdag

Mensenleven is een product geworden

SECTION: Algemeen Dagblad - Service; Blz. 29

LENGTH: 72 woorden


Ter dood veroordeeld door zorgverzekeraars (Brieven 17-2). Wij wonen in een land
waar geld een grotere rol gaat spelen dan wie of wat dan ook. Mevrouw De Kleijn
merkt terecht op dat zelfs mensenslevens een product zijn geworden dat
afgeschreven kan worden. Zorgverzekeraars en politici weten bij een ernstige
ziekte de juiste weg vast wel te vinden. De gewone burger lukt dat niet. Is dit
het nieuwe Nederland?

Ursula Bihari, Rotterdam.

LOAD-DATE: February 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              132 of 147 DOCUMENTS



                              AD/Algemeen Dagblad

                            14 februari 2012 dinsdag

Geen Wildersfan, begrip  voor  Polenwebsite

SECTION: Algemeen Dagblad - Service; Blz. 21

LENGTH: 124 woorden


Geen Wildersfan, begrip voor  Polenwebsite

Kritiek op  Polenwebsite  Wilders (AD 11-2). Ik ben geen fan van Wilders. Hij
staat mij tegen. Maar de kritiek op zijn  Polenwebsite  van EU-parlementariërs
en werkgevers stuit mij ook tegen de borst. Dit zijn de mensen die alleen
profijt hebben van buitenlandse werknemers. Maar dat zij de overlast die sommige
van deze werknemers buiten werktijd veroorzaken wegwuiven alsof het leugens
zijn, is discriminatie naar de autochtone bevolking. En dan durven zij nog te
beweren dat de autochtonen discrimineren. Het ontkennen van deze ellende is
eerder gebeurd. Leren we niet van deze fouten? Waarom probeert men de gewone
burger de mond te snoeren? Vreest men de harde werkelijkheid?

Annie Jansen, Apeldoorn.

LOAD-DATE: February 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              133 of 147 DOCUMENTS



                              AD/Algemeen Dagblad

                           11 februari 2012 zaterdag

EU spuwt gal over Polen-site van Wilders

SECTION: Algemeen Dagblad - Nieuwsdienst; Blz. 10

LENGTH: 215 woorden


den haag Brussel heeft zijn grote ongenoegen geuit over het meldpunt van de PVV
voor mensen die klachten hebben over Midden- en Oost-Europeanen in ons land. De
Europese Commissie roept alle burgers van Nederland op deze  openlijke oproep
tot intolerantie  niet te volgen. Zij moeten in plaats daarvan op de website de
boodschap achterlaten dat Europa een plek van vrijheid is, aldus de Commissie.

,,Brussel kan de pot op,   stelde PVV-leider Geert Wilders gisteravond in een
reactie. ,,We hebben al meer dan 32.000 meldingen. De website is een schot in de
roos.

Op de site konden mensen melding maken van overlast en verdringing op de
arbeidsmarkt door bijvoorbeeld Polen. Gerard Schouw, Kamerlid voor D66, noemde
het meldpunt onderdeel van een  haatcampagne . PvdA-Europarlementariër Thijs
Berman sprak van een  abject  initiatief.

CDA-Kamerlid Ger Koopmans was voorzitter van een commissie die vorig jaar nog
een rapport over de problemen met Polen, Roemenen en Bulgaren presenteerde. ,,De
overlast en criminaliteit die wordt veroorzaakt door deze groep is relatief
minder dan bij gewone Nederlanders,   aldus Koopmans. ,,Een meldpunt voor
Nederlanders die over de schreef gaan, ligt dus veel meer voor de hand.
Koopmans weigert echter te concluderen dat de PVV de feiten bewust verdraait.

LOAD-DATE: February 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              134 of 147 DOCUMENTS



                              AD/Algemeen Dagblad

                           11 februari 2012 zaterdag

Op de barricade voor  gewone Nederlanders

SECTION: Algemeen Dagblad - Gids; Blz. 2

LENGTH: 326 woorden


In het nieuwe RTL-programma Recht Gezet gaat misdaadverslaggever John van den
Heuvel de strijd aan met malafide bedrijven, bureaucratische
overheidsinstellingen en fraudeurs. In keiharde confrontaties moet het programma
volgens de zender opkomen voor de gewone burger die onrecht is aangedaan, maar
niet over de financiële middelen beschikt om dure advocaten of andere juridische
hulp in te schakelen. Hulp-televisie met een rauw randje.

In de eerste aflevering van Recht Gezet, behandelt John onder meer het verhaal
van Josee uit Zandvoort, die in 2002 haar man verloor bij een uit de hand
gelopen ruzie. De dader is niet alleen veroordeeld tot gevangenisstraf, maar
moet ook een forse schadevergoeding betalen aan de achtergebleven weduwe en haar
kinderen. Tot op heden heeft het gezin geen cent gezien. Na een emotioneel
gesprek met het slachtoffer, spoort John van den Heuvel de wanbetaler op.

Net als collega s Peter R. de Vries en Alberto Stegeman, maakt Van den Heuvel
handig gebruik van het feit dat televisie een machtig wapen kan zijn in de
strijd tegen misdaad en oplichting. In een reeks van acht afleveringen zoekt hij
telkens met de camera achter zich een oplossing voor Nederlanders die bedonderd
zijn door onbetrouwbare aannemers, dierenhandelaren, datingbureaus,
overheidsinstanties, autoverkopers of internetoplichters. Ook komt hij in het
geweer tegen wanbetalers, die vaak een spoor van financiële ellende achterlaten.

John speurt de persoon in kwestie op of gaat langs bij de bedrijven die zich
niet aan de regels houden. Dat levert momenten op die doen denken aan de
programma s van Willibrord Frequin en Breekijzer van Pieter Storms. RTL en Van
den Heuvel benadrukken echter dat Recht Gezet niet uit is op makkelijke
sensatie-televisie. De kijker krijgt in elke zaak telkens praktische informatie
waarmee hij kan voorkomen dat hij zelf ook slachtoffer wordt van soortgelijke
onrechtmatige of criminele activiteiten.

Ô ZONDAG 20.00 UUR, RTL4

LOAD-DATE: February 10, 2012

LANGUAGE: DUTCH; NEDERLANDS

GRAPHIC: John van den Heuvel doet een  Pieter Stormsje  met Recht Gezet. |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              135 of 147 DOCUMENTS



                              AD/Algemeen Dagblad

                           9 februari 2012 donderdag

Onze loopjongens

SECTION: Algemeen Dagblad - Service; Blz. 23

LENGTH: 63 woorden


van het kapitalisme

Grieken: bezuinigen of faillissement (AD 7-2). Wanneer Griekenland failiet gaat,
moeten Rutte en De Jager opzouten. Deze loopjongens van het kapitalistische
bolwerk hebben zich enkel bekommerd om belangen van grootverdieners. Als de
villawijken van Athene branden, krijgen ze misschien door hoe de gewone man
tegen het kapitalisme aankijkt.

A.J Riemens, Achterveld.

LOAD-DATE: February 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              136 of 147 DOCUMENTS



                              AD/Algemeen Dagblad

                            8 februari 2012 woensdag

Afscheid Grieken steeds dichterbij

BYLINE: FRANS BOOGAARD

SECTION: Algemeen Dagblad - Economie; Blz. 17

LENGTH: 476 woorden


BRUSSEL Europa houdt vol dat het Griekenland wil redden, maar mentaal komt een
afscheid snel dichterbij. De opmerking van Neelie Kroes dat een Grieks vertrek
uit de eurozone in elk geval voor de rest van Europa  geen ramp  is, illustreert
dat. Hoogleraren Benink en Van Wijnbergen bepleiten meer perspectief voor
Griekenland.

Commissievoorzitter Barroso was er gisteren als de kippen bij om Kroes te
corrigeren. Hij greep een bezoek van zijn voorganger en eurogrondlegger Jacques
Delors aan om duidelijk te maken dat Brussel Griekenland in de eurozone wil en
een onverhoopte exit oneindig veel meer kost dan de 130 miljard steun (in de
vorm van garanties) waarover nu wordt onderhandeld.

Maar dat neemt niet weg dat de politiek de markten volgt en Griekenland steeds
dichter naar de uitgang wordt geduwd. ,,Het was niet voor niks dat de markten de
Griekse schuld een jaar geleden al met 50 procent afwaardeerden, ook al was de
politiek daar toen psychologisch en emotioneel nog absoluut niet rijp voor,
zegt de Tilburgse hoogleraar Benink. ,,Daarna kwam die afwaardering, van 70
procent, er toch. En ook daarmee zal de schuld onhoudbaar zijn, maar dat zeggen
we nu nog even niet.

Harald Benink volgt de al weken aanslepende onderhandelingen  met spanning ,
zijn Amsterdamse collega Sweder van Wijnbergen met stijgende woede. De opmerking
van Kroes dat de eurozone niet instort als Griekenland eruit stapt,
weerspiegelt de incompetentie die Brussel al anderhalf jaar tentoonspreidt .
,,De bureaucratie daar heeft absoluut geen oog geen oog voor de situatie in
Griekenland zelf. Het probleem is dat Brussel en ook minister De Jager
(Financiën) de Grieken geen enkel perspectief bieden. Met een begripvollere en
meer competente aanpak was het probleem al in 2010 opgelost geweest. Zoals
destijds in Mexico.  Dat werd, mede op advies van de toen bij de Wereldbank
werkzame Van Wijnbergen, met een combinatie van hervormingen en een zeer forse
schuldreductie in recordtijd op de been geholpen.

Benink ziet in de  onhoudbare Griekse schuldenlast  één probleem, het tweede is
de gebrekkige concurrentiekracht: ,,Het land is ongeveer 40 procent te duur.
Daarom eisen Europa en het Internationaal Monetair Fonds lagere lonen en
pensioenen.

Als die  interne devaluatie  niet lukt, bijvoorbeeld omdat Griekse politici die
harde waarheid twee maanden voor de verkiezingen niet onder ogen willen zien,
blijven er maar twee opties over: miljarden blijven overmaken of een vertrek uit
de eurozone, waarna Griekenland met een sterk gedevalueerde munt een nieuwe
start kan maken.

Van Wijnbergen ziet het somber in: ,,Griekenland redden wordt steeds duurder. De
fameuze Henk en Ingrid gaan steeds meer betalen. Zeker nu de angst voor
besmetting naar Spanje en Italië door hervormingen in die landen minder is, kan
Griekenland in vlammen opgaan.

Land nog steeds 40 procent te duur

LOAD-DATE: February 7, 2012

LANGUAGE: DUTCH; NEDERLANDS

GRAPHIC: Een Griekse demonstrant steekt de vlag van Duitsland in brand uit
protest tegen nieuwe bezuinigingen. Foto EPA/ORESTIS PANAGIOTOU |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              137 of 147 DOCUMENTS



                              AD/Algemeen Dagblad

                           2 februari 2012 donderdag

Huwelijk met gewone burger vaak gelukkig

SECTION: Algemeen Dagblad - Nieuwsdienst; Blz. 9

LENGTH: 216 woorden


rotterdam De tijden van de gearrangeerde huwelijken binnen Europese
koningshuizen, waarbij liefde niet het uitgangspunt was, zijn bijna voorbij.
Verreweg de meeste kroonprinsen en -prinsessen hebben de afgelopen jaren zelf
hun partner gekozen en dat was over het algemeen een  gewone burger .

1Kroonprinses Victoria van Zweden trad in 2010 in het huwelijk met haar
persoonlijke fitnesstrainer Daniel Westling. In maart verwacht het kroonkoppel
de volgende troonopvolger.

2Kroonprins Filip van België ontmoette pas later in zijn leven de vrouw van zijn
dromen, jonkvrouw Mathilde d Udekem d Acoz. Prinses Mathilde, dochter van een
graaf, was in het dagelijks leven logopediste in Brussel en is nu moeder van
vier kinderen.

3Frederik van Denemarken was lange tijd een felbegeerde vrijgezel maar verloor
zijn hart tijdens de Olympische Spelen in Sydney aan de Australische Mary
Elizabeth Donaldson. Het stel lijkt het goed met elkaar te kunnen vinden: ze
hebben in korte tijd vier kinderen op de wereld gezet.

4Prins Charles heeft met een omweg zijn eerste liefde Camilla Parker-Bowles tot
de zijne gemaakt. Hij trouwde in 1981 met de piepjonge adellijke Diana Spencer.
Zij scheidden in 1996 en een jaar later kwam Lady Di om het leven. In 2005
stapte hij alsnog in het huwelijksbootje met Parker-Bowles.

LOAD-DATE: February 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              138 of 147 DOCUMENTS



                              AD/Algemeen Dagblad

                            31 januari 2012 dinsdag

Goed salaris aan TU,

SECTION: Algemeen Dagblad - Service; Blz. 21

LENGTH: 91 woorden


maar nog niet genoeg

Ophef over declaraties bestuursleden TU Delft (AD 28-1). Als Jan met de pet de
boel belazert, moet hij voorkomen, onterecht verkregen geld terugbetalen en een
straf uitvoeren. Personeel in hogere functies aan de TU Delft heeft een
lucratieve baan met een hoog salaris. Worden zij ook zo aangepakt bij misbruik?
Of komt decaan Marco Maas ermee weg omdat hij zelf opstapt en aanbiedt een deel
van het geld terug te betalen? Er blijkt maar weer dat veel mensen die het goed
hebben, het nooit genoeg vinden.

Annie Jansen, Apeldoorn.

LOAD-DATE: January 30, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              139 of 147 DOCUMENTS



                              AD/Algemeen Dagblad

                            28 januari 2012 zaterdag

Gewoon mens wordt doodmoe van al dat gesloop

SECTION: Algemeen Dagblad - Service; Blz. 24

LENGTH: 86 woorden


beelden in mootjes

Gewoon mens wordt doodmoe van al dat gesloop

Wat een rare reactie van de broer van een van de mannen die het beeld van Simon
Carmiggelt hebben gestolen en vernield (AD 27-1). Hij verbaast zich over de
ophef, omdat het om een beeld gaat en er geen moord is gepleegd. Deze man snapt
niet dat gewone Nederlanders doodmoe worden van alles wat maar wordt gesloopt.
Dit beeld heeft voor velen emotionele waarde. Ik hoop dat het beeld op kosten
van deze drie mannen wordt gemaakt.

M. Barends, Hellevoetsluis.

LOAD-DATE: January 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              140 of 147 DOCUMENTS



                              AD/Algemeen Dagblad

                            27 januari 2012 vrijdag

Spekken van partijkas kan niet meer anoniem

BYLINE: HANS VAN SOEST BART VAN ZOELEN

SECTION: Algemeen Dagblad - Nieuwsdienst; Blz. 2

LENGTH: 620 woorden


den haag Politieke partijen moeten voortaan de namen van donateurs bekendmaken,
zodra die meer dan 4500 euro schenken. Volgens de PVV, meer dan andere partijen
afhankelijk van giften, brengt het de veiligheid van Henk en Ingrid in gevaar.
De partij zegt de mazen van de wet te gaan opzoeken.

Vijf dagen voor de Kamerverkiezingen van 2010 ontvangt het CDA maar liefst
100.000 euro van een bedrijf om de verkiezingscampagne vlot te trekken. Volgens
het CDA gaat het om  een bedrijf dat zich bezighoudt met dienstverlening en
advisering op het gebied van fusies, overnames, financieringen en corporate
finance . Maar de naam van het bedrijf geeft het CDA niet prijs.

,,Dit is hét voorbeeld waarom het belangrijk is dat de wet verandert en giften
openbaar moeten,   zegt D66-Kamerlid Gerard Schouw. ,,Er is niets mis mee als
partijen giften krijgen, zolang maar te controleren is van wie het komt. Er moet
inzichtelijk zijn of een gulle gever een wederdienst verlangt of niet. Wilde dat
bedrijf steun voor een bepaald wetsvoorstel of een opdracht bijvoorbeeld? Nu is
dat niet te controleren.

Vooral in de aanloop naar verkiezingen zijn giften een broodnodige aanvulling op
het budget van partijen. Op de PVV na krijgen alle landelijke partijen subsidie
naar rato van het aantal zetels in de Tweede Kamer en het aantal leden. In
totaal gaat het om zo n 15 miljoen euro per jaar. Dat bedrag gaat met zo n 1
miljoen omlaag. Met afdrachten van de leden en donaties van derden moet de
begroting rond worden gemaakt.

Een ruime Kamermeerderheid steunt een wetswijziging die partijen verplicht elke
gift boven de 4500 euro openbaar te maken. Ook het CDA. ,,We hebben het met die
100.000 euro gedaan volgens de regels die toen golden,   zegt
CDA-partijwoordvoerder Hans Janssens. Om te voorkomen dat de sponsor een
wederdienst kon verwachten, hield het partijbestuur de naam van het bedrijf
intern ook stil, stelt Janssens. ,,Zelfs de huidige ministers weten niet welk
bedrijf het was.

Grote giften als deze komen niet vaak voor. Vooral nieuwe partijen die nog geen
subsidie krijgen, kunnen bijna niet zonder suikeroom. Een beroemd voorbeeld was
klamboefabrikant Niek Pierson die de op dat moment nog onbekende Partij voor de
Dieren 3 ton cadeau deed. In de daaropvolgende verkiezingen kwam de partij met
twee zetels in de Tweede Kamer.

Geen partij is zo afhankelijk van giften als de PVV, omdat die geen subsidie
ontvangt. Volgens PVV er Hero Brinkman is de wet  anti-PVV . ,,Toen de LPF begon
en Pim Fortuyn vertelde dat hij geld kreeg uit de onroerendgoedsector, werd dit
bedacht. Daarna kwam de wet in een la terecht, maar toen de PVV opkwam is die er
weer uitgehaald.

In een debat gisteren met minister Spies (Binnenlandse Zaken) zei Brinkman over
de registratie die partijen straks moeten bijhouden van hun donateurs: ,,De PVV
zal nooit een dergelijk verslag schrijven.   De minister kan de partij dan een
boete van 25.000 euro opleggen.

Brinkman heeft principiële redenen om de donateurs geheim te houden, zegt hij.
,,De gegevens van Henk en Ingrid komen straks op straat te liggen.

En dat is volgens hem niet zonder gevaar. ,,Onze mensen hebben al eens aan den
lijve ondervonden hoe het is om bekend te staan als PVV ers.

Net als andere partijen haalt de PVV geld binnen met dinertjes en lezingen.
Daarnaast hebben de meeste partijen stichtingen die geld ophalen. Met de nieuwe
wet moeten ook giften aan dergelijke stichtingen openbaar worden.

Brinkman zegt de mazen in de wet te gaan opzoeken. Zo is er misschien nog de
mogelijkheid voor de PVV om donateurs te verwijzen naar regionale afdelingen die
niet onder de wet vallen.

PVV zegt nieuwe wet openbaarheid te negeren

Hero Brinkman

De PVV zal nooit zo n verslag schrijven

LOAD-DATE: January 26, 2012

LANGUAGE: DUTCH; NEDERLANDS

GRAPHIC: Geert Wilders, hier op campagne, haalt geld voor de PVV binnen met
dinertjes en het geven van lezingen. De partij is afhankelijk van giften, omdat
de PVV geen subsidie ontvangt. Foto Novum/DIRK HOL |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              141 of 147 DOCUMENTS



                              AD/Algemeen Dagblad

                           26 januari 2012 donderdag

Wilders verloochent

SECTION: Algemeen Dagblad - Service; Blz. 23

LENGTH: 55 woorden


zijn VVD-afkomst niet

Dat PVV-stemmers naar de SP denken over te stappen, verwondert niet. Als Wilders
beleid voor  Henk en Ingrid  wil voeren, waarom pakt hij dan de bollebozen met
drie wagens voor de deur niet aan? Door de hypotheekrente-aftrek ongemoeid te
laten, verloochent hij zijn VVD-afkomst niet.

Martin Oosterwijk, Reeuwijk.

LOAD-DATE: January 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              142 of 147 DOCUMENTS



                              AD/Algemeen Dagblad

                            24 januari 2012 dinsdag

De gewone man kiest voor  n eerlijk verhaal

BYLINE: hans van soest

SECTION: Algemeen Dagblad - Nieuwsdienst; Blz. 2

LENGTH: 628 woorden


den haag De stem van  de gewone man  is belangrijk voor politieke partijen. Maar
die laat zich geen knollen voor citroenen verkopen en is minder partijtrouw dan
vroeger. Met alleen mooie beloftes of gebreide truien overtuig je de kiezer in
de Vinex-wijken of oude buurten niet, zeggen deskundigen.

De wisselende voorkeur van de kiezers bezorgt partijstrategen in Den Haag de
nodige hoofdbrekens. Zo zag de PVV in korte tijd een virtuele winst omslaan in
verlies: als er nu verkiezingen werden gehouden, zou de partij van Geert Wilders
20 van de huidige 24 zetels in de Tweede Kamer overhouden, stelt opiniepeiler
Maurice de Hond.

Twee maanden geleden stond de partij nog op 27 zetels. Oppositiepartij SP zou
met 32 zetels de grootste partij worden.

ANTI-ESTABLISHMENT

De grote verschuivingen worden vooral veroorzaakt door de kiezers met een lager
en middeninkomen, zegt De Hond. Net als de PvdA verliest nu ook de PVV zetels
aan de SP. ,,De SP- en de PVV-kiezer lijken op elkaar. Het gaat gemiddeld om
mensen met een lagere opleiding en een lager inkomen. Ze zijn anti-establishment
en voelen zich eerder Nederlander dan Europeaan.

In een verklaring voor de omslag wijst SP-leider Emile Roemer er gretig op dat
veel kiezers zich  bedonderd  voelen door zijn electorale concurrent de PVV. De
bezuinigingen raken mensen hard in hun portemonnee. De Hond onderschrijft dat.
Zo n 10 procent van de mensen die in 2010 op Wilders stemden, zegt nu Roemer te
stemmen en nog eens een kwart van de PVV-kiezers zou dat overwegen.

,,Ook al is de PVV gedoogpartner, mensen zien Wilders toch als lid van het
kabinet,   zegt hij. ,,Dat maakt de situatie voor die partij hachelijk als er
dit voorjaar extra moet worden bezuinigd. Als er alleen gekort wordt op
ontwikkelingssamenwerking, dan redt hij het wel. Maar als de bezuinigingen weer
neerslaan bij de gewone man, door te korten op zorg en sociale zekerheid, dan
zal hij meer stemmen verliezen.

De stem van  de gewone man  is belangrijk voor politieke partijen. Niet voor
niets heeft de PVV het voortdurend over  Henk en Ingrid .

En de PvdA probeert met partijvoorzitter Hans Spekman de weggelopen kiezers in
de oude wijken weer aan te spreken. Zo is hij naar voorbeeld van de SP een
project met ombudsmannen begonnen waar de bewoners terecht kunnen met hun
problemen.

SYMBOOLPOLITIEK

,,Alleen die truien van Spekman en het besluit om het partijkantoor weg te halen
van de grachtengordel, zullen de PvdA niet helpen bij het terugwinnen van de
gewone man,   zegt Chris Aalberts van de Erasmus Universiteit.

Hij doet al jaren onderzoek naar de relatie tussen burgers en de politiek. ,,Dat
is slechts symboolpolitiek, zo van: kijk ons eens normaal zijn. De kiezer zit
vooral op een inhoudelijk verhaal te wachten. Een politicus moet worden geloofd,
daarbij is uiterlijk ondergeschikt. De PVV-kiezer vindt Wilders  kapsel ook
raar, maar stemt toch op hem. De PvdA is stemmen in de oude wijken verloren,
omdat het de klachten van bewoners te lang niet serieus nam.

Politicoloog Kees Aarts van de Universiteit Twente denkt dat de PvdA geen
zieltjes kan terugwinnen door allerlei beloftes aan de kiezer te doen. Hetzelfde
gaat ook op voor de PVV. ,,Het gaat vooral om de consistentie en de kracht
waarmee een partij zijn boodschap uitdraagt.

Daarbij heeft de SP het voordeel dat het altijd hetzelfde kan roepen omdat die
partij nog nooit regeringsverantwoordelijkheid heeft gedragen.

,,Het succes van de SP zegt ook iets over hoe slecht de concurrentie het doet.
Roemer doet het goed op televisie, maar ik kan niet zeggen dat de vonken er
afspringen. Maar Wilders zit in een dipje en de PvdA heeft een imagoprobleem.

Met een trui of strak pak win je geen stemmen

Onderzoeker Chris Aalberts

De kiezer wacht vooral op een inhoudelijk verhaal

LOAD-DATE: January 23, 2012

LANGUAGE: DUTCH; NEDERLANDS

GRAPHIC: Hans Spekman versus Emile Roemer, nonchalant of keurig in het pak. Het
uiterlijk vertoon zal partijen niet veel helpen, verwacht onderzoeker Aalberts.
Een politicus moet worden geloofd, daarbij is uiterlijk ondergeschikt.  | FOTO S
HOLLANDSE HOOGTE EN JACQUELINE DE HAAS |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              143 of 147 DOCUMENTS



                              AD/Algemeen Dagblad

                            23 januari 2012 maandag

Kiezer krijgt door dat de PVV hem bedondert

BYLINE: axel veldhuijzen

SECTION: Algemeen Dagblad - Nieuwsdienst; Blz. 9

LENGTH: 310 woorden


den haag Als er nu verkiezingen zouden worden gehouden, zou de SP met 32 zetels
de grootste partij zijn, blijkt uit de peiling van Maurice de Hond. Dat is voor
het eerst in de geschiedenis. Maar partijleider Emile Roemer (foto) blijft er
kalm onder.

Het gaat opeens snel met uw partij. Zeven zetels erbij in zes weken. Hoe kan
dat?

,,De Nederlander gaat nu echt merken wat de gevolgen zijn van het asociale
beleid van dit kabinet. Hij voelt zich bedrogen en ziet dat Rutte, Wilders en
Verhagen er niet zijn voor de gewone man.

Dat is dan wel snel. De eerste loonstrookjes van dit jaar zijn de deur nog niet
eens uit.

,,Maar de kiezer ziet wel de kosten van de kinderopvang stijgen, de zorgkosten
omhooggaan. Ook ziet hij dat er 5000 mensen uit moeten in het speciaal onderwijs
en dat de sociale werkvoorziening op omvallen staat door. Allemaal vreselijk
afbraakbeleid dat niet nodig is. En de kiezer ziet het elke dag gebeuren.

Waar de SP stijgt, daalt de PVV. Hoe verklaart u dat?

,,De PVV-kiezer krijgt door dat Wilders hem bedondert. Hij beloofde een sociale
agenda, maar stemt zonder aarzelen in met het afbraakbeleid van dit kabinet. We
zien nu weer waar Wilders en de PVV vandaan komen: van de VVD, een rechtse
partij die er niet is voor mensen met een laag inkomen.

Maar Wilders is op sociaal-economisch gebied toch bijna net zo links als de SP?

,,Op papier wel. Maar hij geeft alles moeiteloos weg, breekt verkiezingsbelofte
op verkiezingsbelofte.

Heeft u die 32 zetels vandaag nog gevierd?

,,Natuurlijk niet. Dat moet je nooit doen, want peilingen kunnen zo maar
omslaan.

Het succes van de SP heeft ook met de persoon Roemer te maken. Niet zozeer uw
standpunten, maar uw voorkomen trekt stemmen. Is dat lastig?

,,Nee. Ik zeg altijd dat een goed politiek verhaal ook nog op een goede manier
moet worden worden gebracht. Ik ben blij dat mensen het mij gunnen.

LOAD-DATE: January 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              144 of 147 DOCUMENTS



                              AD/Algemeen Dagblad

                            21 januari 2012 zaterdag

De magie van de PVV lijkt te zijn uitgewerkt

SECTION: Algemeen Dagblad - Nieuwsdienst; Blz. 2

LENGTH: 628 woorden


De koerswijziging bij het CDA heeft ook gevolgen voor de PVV. De pogingen om de
rivaal op rechts dood te knuffelen zijn voorbij. Botsingen zijn onvermijdelijk.
Geert zit met zijn vingers tussen de deur.

Wilders kan kiezer niets meer bieden in ruil voor pijn

Is de magie van de PVV uitgewerkt? Opiniepeiler Maurice de Hond zag als eerste
de enorme electorale potentie van de partij, nu wijst hij als eerste op een
mogelijk verval. Al maanden kalft de aanhang van de partij af. Het verval is
niet enorm, maar de partij is wel op een dieptepunt beland in deze
kabinetsperiode. Zorgelijker voor Geert Wilders is dat nog maar 65 procent van
zijn kiezers volgende keer zeker weer op de partij gaat stemmen. Ook een
dieptepunt.

Het koninklijke hoofddoekje van Beatrix verleidde Wilders tot een ondoordachte
aanval op het staatshoofd ( een trieste vertoning ). Zelfs binnen de PVV-fractie
zijn daar bedenkingen over, al hebben PVV ers dat blijkbaar wél anoniem tegen
media verteld, maar niet tegen Wilders zelf. De aanval kostte de PVV drie zetels
in de peilingen, maar zo n misstap komt Wilders weer te boven. De Limburger zal
zelf ook wel een mentale aantekening hebben gemaakt: even niet meer twitteren
over majesteit.

Er waren de afgelopen weken ook weer de inmiddels bijna folkloristische
bedrijfsongevallen. In het Europees Parlement is een ex-PVV er zijn eigen
partijtje begonnen, in de gemeenteraad van Den Haag is er een duo-afscheiding en
in Limburg  verrijkte  een Statenlid de Nederlandse taal met de bizarre
belediging  uitgekotst stuk halalvlees . Goed voor een paar dagen reuring, maar
de PVV heeft erger overleefd.

De problemen zitten dieper. Wilders heeft nooit compromissen verdedigd. Hij is
altijd duidelijk geweest: de PVV steunt met de neus dichtgeknepen forse
bezuinigingen, maar in ruil krijgen Henk en Ingrid een strenger
immigratiebeleid, meer veiligheid en extra verpleegkundigen. Dat is de deal. Een
kwestie van eerlijk oversteken. Nu de effecten van de bezuinigingen duidelijk
worden, beginnen heel wat kiezers die ruil minder aantrekkelijk te vinden.

En het ergste komt nog. Een nog veel minder aantrekkelijke deal is in de maak.
Wilders moet samen met zijn partners op zoek naar  ten minste zes miljard extra
bezuinigingen . Probleem is dat er niets meer te ruilen valt. Er zijn geen extra
verpleegkundigen in de aanbieding, geen hogere minimum-straffen en de grenzen
kunnen niet dicht. Wat moet Wilders straks zeggen tegen zijn achterban? Wat
krijgen Henk en Ingrid terug voor zes miljard euro aan ontberingen? Misschien
dat de publieke omroep een douw krijgt, maar daarmee verlicht je niet de pijn
van duurdere zorg.

,,Geert zit met zijn vingers tussen de deur,  merkte een CDA er deze week op.
,,Die heeft zijn kiezers echt niks meer te bieden.  Wilders moet maar alvast
gaan wennen aan dat soort kritiek. Het CDA gaat de PVV niet langer ontzien. De
partij heeft een tijd lang geprobeerd de PVV dood te knuffelen, nu komt de
confrontatie.

Toen Geert Wilders deze week opnieuw op hoge poten de garantie eiste dat de
hypotheekrenteaftrek ongewijzigd blijft, leidde dat overal tot gegniffel.
Ondertussen fluisteren bronnen rond het kabinet overal in dat er zeker iets gaat
gebeuren, bovenal om de aflossing te stimuleren. De hypotheekrenteaftrek blijft
bestaan, alleen iets  gemoderniseerd . Dat moet Wilders dan ook verdedigen.

Zo valt er straks meer uit te leggen, zonder dat Wilders er ook maar iets voor
terugkrijgt. De PVV zal moeten teruggrijpen op het standaardrepertoire in Den
Haag bij dergelijke pijnlijke maatregelen: de staatshuishouding moet op orde.
Dat is goed voor de komende generaties. Zonder ons was het nóg erger geweest.

Zo praten gewone politici, maar Geert Wilders? Kiezers stemmen juist op hem
omdat hij geen gewone politicus is.

LOAD-DATE: January 20, 2012

LANGUAGE: DUTCH; NEDERLANDS

GRAPHIC: Geert Wilders moet samen met zijn partners op zoek naar 6 miljard aan
bezuinigingen, maar kan hier voor  Henk en Ingrid  niets positiefs meer
tegenoverstellen. Foto ANP/VALERIE KUYPERS |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              145 of 147 DOCUMENTS



                              AD/Algemeen Dagblad

                            20 januari 2012 vrijdag

SECTION: Algemeen Dagblad - Service; Blz. 21

LENGTH: 184 woorden


Monsterverbond tegen rente-aftrek (AD 18-1). Een commissie van wijze mannen gaat
besluiten wat de beste oplossing is voor de hypotheekrente-aftrek. Zijn ze ook
objectief? Ze wonen waarschijnlijk niet in een eenvoudig rijtjeshuis. Ze liggen
waarschijnlijk niet wakker van de hele discussie rondom de
hypotheekrente-aftrek. Voor velen met mij is het verschil wel of niet moeten
verhuizen. Wanneer Den Haag besluit dat de aftrek komt te vervallen, dan moet ik
mijn huis met verlies verkopen. Geloof me, wij zijn verstandig omgegaan met het
maximumbedrag, rekeninghoudend met allerlei rampscenario s. De ruimte die wij
door de rente-aftrek hebben, steken we in het huis. Wanneer je in een huis kunt
wonen van driekwart miljoen of meer, dan heb je de rente-aftrek niet nodig, dan
kun je vast wel ergens anders op besparen. Heb je de aftrek wel nodig, dan leef
je boven je stand. Stel een limiet aan de huisprijs gekoppeld aan het salaris en
klaar ben je. Is daar echt een dure commissie van wijze mannen voor nodig?
Luister naar de gewone man en je komt een heel eind.

N. van Rosmalen-Broer, Capelle aan den IJssel.

LOAD-DATE: January 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              146 of 147 DOCUMENTS



                              AD/Algemeen Dagblad

                            5 januari 2012 donderdag

Kun je niet beter terugkeren?

BYLINE: DAAN HAKKENBERG MAARTEN BRAKEMA

SECTION: Algemeen Dagblad - Nieuwsdienst; Blz. 3

LENGTH: 584 woorden


DEN HAAG Problemen met Polen: in de Haagse supermarkt Polski Delikatesy U Kazia
zien ze het al jaren aan zich voorbij trekken. De Haagse wethouder Marnix Norder
(PvdA, integratie) ging gisteren poolshoogte nemen en probeerde verplichte
taallessen en vrijwillige terugkeer te promoten. De reacties?  U lijkt wel van
de PVV.

Haagse wethouder neemt poolshoogte in Poolse supermarkt

De Haagse wethouder Marnix Norder (PvdA, integratie) valt in de supermarkt U
Kazia met zijn neus in de boter. Achter de balie staat Ayhan Celen. Een
Nederlander met Turkse wortels achter de kassa van een Poolse supermarkt. De
36-jarige Celen runt sinds een jaar of zeven de winkel in de volkse Haagse
Weimarstraat, samen met zijn Poolse vrouw Iwona Olszweka (33). ,,Ik heb nooit
gevraagd om in Nederland te wonen. Het is de schuld van mijn ouders,   lacht
Celen over zijn komst naar Nederland.

Norder vreest dat de komst van grote groepen mensen uit nieuwe Europese landen
zoals Polen voor dezelfde problemen gaat zorgen als in de jaren  60, toen de
Marokkanen en Turken naar Nederland kwamen. Destijds was er te weinig aandacht
voor integratie met als gevolg dat ze nooit goed de Nederlandse taal leerden, in
zijn ogen een van de belangrijkste voorwaarden voor een goede integratie. Dat
mag niet opnieuw gebeuren, vindt Norder. Daarom pleit hij voor het verplicht
leren van Nederlands zodra migranten langer dan vijf jaar in ons land zijn.

Het jongste probleem, waar de politie Haaglanden en Rotterdam voor waarschuwen,
is de toenemende criminaliteit onder mensen uit Midden- en Oost-Europa. Celen
van de supermarkt herkent dat, maar nuanceert het probleem. ,,Het seizoenswerk
in de tuinbouw is nu afgelopen en sommigen vervallen dan in de criminaliteit.
Dat zie je elk jaar rond deze tijd. En in elke groep heb je rotte appels. Mensen
proberen toch aan geld te komen. Veel arbeiders komen van het platteland. Terug
willen ze niet, want het leven in Nederland is makkelijk.

Staand naast de Poolse worsten, groenten in het zuur, snoep en varkensvet met
kruiden vertelt de wethouder Celen over zijn voorstellen voor de verplichte
taalcursus. En over de terugkeer naar hun vaderland van Polen die het hier niet
redden. Het afgelopen jaar kregen tussen de 25 en 30 Polen een treinkaartje.
,,Mensen die hier in het afvoerputje terecht dreigden te komen. Vrouwen in de
prostitutie, mannen die aan de drank raakten. Tegen hen hebben we gezegd: Kijk
eens in de spiegel. Kun je niet beter terugkeren naar de basis?

Harde woorden, vindt Celen. Want hoe gaat Norder bijvoorbeeld nieuwkomers
verplichten Nederlands te leren? ,,We leven in een vrij land. U lijkt wel van de
PVV. Ook uw partij, de PvdA, maakt lawaai als het gaat om buitenlanders.
Norder: ,,Ik zou het heel vervelend vinden als u mij daarmee vergelijkt.

De PVV-fractie in de Haagse gemeenteraad wil harde maatregelen. ,,Zij die hier
geen werk hebben, moeten linea recta terug naar hun land,   vindt raadslid Paul
ter Linden. ,,En hun verblijf hier moet op alle mogelijke manieren door het
college en de politie worden ontmoedigd.   Desnoods moeten ze een bestuurlijke
boete krijgen als zij na aanhouding nog in Den Haag zijn.

Celen heeft weinig begrip voor dit soort taal. Hij voelt zich ook door Norder in
de hoek gedreven. ,,Wat ben ik nou volgens u,   vraagt hij. ,,Een nieuwe
Nederlander, een gewone Nederlander, een Turk of een Turkse Pool?   Norder stelt
hem gerust. ,,U bent gewoon Nederlander.

Supermarkteigenaar Celen   Dit is een vrij land. U lijkt wel PVV

LOAD-DATE: January 4, 2012

LANGUAGE: DUTCH; NEDERLANDS

GRAPHIC: Wethouder Marnix Norder praat met de Pool Januszkiewicz (l) en de
eigenaar van de Poolse supermarkt Ayhan Celen. foto Frank Jansen |

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved

                              147 of 147 DOCUMENTS



                              AD/Algemeen Dagblad

                            4 januari 2012 woensdag

Rijke jongelui kunnen

SECTION: Algemeen Dagblad - Service; Blz. 21

LENGTH: 104 woorden


zich studie permitteren

Basisbeurs: de jeugd krijgt weer de rekening (Brieven 30-12). Briefschrijver
Koevoets, wat hebben vijftigplussers en de FNV met het afschaffen van de
basisbeurs te maken? Het zijn juist de partijen aan de rechterzijde die de
basisbeurs willen afschaffen. Het gaat weer zo worden dat alleen rijke jongetjes
en meisjes kunnen studeren. Studentencorpsen en hun ouders beheersen al zoveel
geledingen.Het gewone volk wordt door VVD, CDA en PVV op zijn plaats gezet.
Laten we het zo doen: studie naar draagkracht betalen, zonder daar verdere
rechten aan te ontlenen voor de toekomst.

Hans Helmerhorst, Leerdam.

LOAD-DATE: January 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2012 AD NieuwsMedia BV
                              All Rights Reserved
