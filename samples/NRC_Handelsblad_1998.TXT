
                               1 of 146 DOCUMENTS

                                NRC Handelsblad

                               December 31, 1998

Het veilige en strakke leven; Studie naar standsverschillen

BYLINE: EDITH SCHOOTS

SECTION: boeken; Pg. 8

LENGTH: 1675 words


Ileen Montijn: Leven op stand. 1890-1940. Thomas Rap, 256 blz. f35,-

De kachel ging pas aan als de kamertemperatuur daalde onder vijftien graden. In
voorgedrukte huishoudboekjes werd elk dubbeltje verantwoord. Dienstmeisjes
leegden 's morgens de po. En volwassenen zoenden niet in het openbaar. Het is
bijna onvoorstelbaar hoe het dagelijks leven in Nederland in een paar generaties
is veranderd. Onvoorstelbaarder is nog hoe een uitgesproken standsbesef dat
leven in al zijn aspecten doordrenkte, hoe de 'aanzienlijken' zich verheven
voelden boven het 'gewone volk' en op welke expliciete en subtiele manieren zij
het onderscheid rechtvaardigden en vorm gaven: met een soms 'schaamteloos
dedain' voor 'minderen'.

Ileen Montijn maakt het in Leven op stand voorstelbaar, tastbaar en ruikbaar.
Aan de hand van oude etiquetteboeken, (dames)romans en gesprekken met
(groot)ouders reconstrueerde Montijn het huiselijk leven van de hogere burgerij
- dominee, notaris, dokter - in het Nederland van 1890 tot 1940.

Leven op Stand leest door een gelukkige combinatie van afstandelijkheid en
inlevingsvermogen als een trein. Op zich een prestatie, gezien de
aaneenschakeling van details en beschrijvingen van dagelijkse gewoontes, die
Montijn royaal lardeert met citaten (waarvoor ze jaren genoteerd en verzameld
moet hebben). Niets uit het dagelijks leven is te minnetjes voor een nadere
beschouwing: wat werd er op welk tijdstip van de dag gegeten, hoe laat stond men
op, hoe werd er begroet hoe vaak waste men zich en hoe zag een woning van
'fatsoenlijke mensen' er van binnen uit? Haar beschouwing over de
alomtegenwoordige grote klok op een centrale plaats in het huis is ook een
symbool voor een geesteshouding, die gekenmerkt werd door 'respect voor de tijd'
en een bijna obsessieve hang naar orde en regelmaat.

'Wat er moest gebeuren, wanneer, hoe en door wie, lag in een goed geregelde
huishouding allemaal vast', schrijft Montijn in het hoofdstuk 'Klok'. 'De
landkaart van het leven vertoonde geen verontrustende witte plekken - net zoals
op de wereldkaart geen stukje meer was waarvan niet een regering zei: dit is van
ons.'

Rust en regelmaat

Montijn laveert beweeglijk tussen een journalistieke schrijfstijl en serieuzer
geschiedschrijving maar zal meer wetenschappelijk ingestelde lezers soms tegen
de haren in strijken met al te boude stellingen, en een minder zorgvuldige
betoogtrant.

Ze herroept bijvoorbeeld zelf meteen haar eigen uitspraak en stelt dat de wereld
juist helemaal niet zo ordelijk was, en dat 'rust en regelmaat' een eeuw geleden
schaarse goederen waren voorbehouden aan mensen met geld: zij lieten anderen
voor zich draven.

'Rust en regelmaat waren de uiterlijke tekenen van welvaart'. Die tekenen kwamen
tot uitdrukking in pijnlijk nauwkeurige dagindelingen en 'bezadigde' week en
jaarritmes. Thee-uurtjes, vaste dagen voor de binnen- en voor de buitenboel,
bedtijden, voorjaarsschoonmaken en zomerse verblijven bij familie in de
provincie; het werd allemaal stipt in acht genomen. 'Om half elf, uiterlijk om
elf uur sloeg 'het klokje van gehoorzaamheid',' schrijft Montijn, en dan kroop
in ieder geval het deftige deel der natie in bed. Ook elders in het boek komt de
klok steeds terug: in de gedetailleerde werklijsten voor de dienstbodes, of in
de uitspraak 'op tijd aan tafel komen is een heilige plicht' (in het hoofdstuk
'Tafel'). 'Het respect voor de tijd uitte zich op symbolische wijze in respect
voor de grote klok in huis,' die het leven 'punctueerde' met 'zijn statige tik'.
Misschien is het een beetje overdreven, maar Montijn laat ons voelen hoe de klok
toen aan alles zijn uur en tijd gaf - waar hij ons vandaag de dag opjaagt tot
grotere haast om treinen te halen, op tijd te zijn voor afspraken, de verloren
tijd van files in te halen etc etc.

Het salon

Ook in hoofdstukken als 'Stand' 'Huis' of 'Pudeur' vlecht Montijn vorm en inhoud
samen. Een huis is een standpunt, schrijft ze: de keus van een huis en de
ligging bepaalt iemands sociale rangorde (en zo is het nog steeds). Opkomst en
ondergang van 'het' salon, modes in woonstijlen, van zwaar en deftig naar licht
en comfortabel, zijn uitingsvormen van veranderde leefstijlen, en veranderende
opvattingen over gezin en opvoeding.

Constanten zijn Montijns fascinatie met 'de hemelsbrede welvaartskloof'.
Inhumaan zijn de verschillen tussen de schamele lonen van de dienstbodes en de
welvaart van hun werkgevers alsmede de economische mechanismen die die kloof nog
verbreedden. Constanten zijn ook de oerhollandse cliches van zuinigheid,
deftigheid, netheid, en gezelligheid.

Bijna geen aspect van het leven binnenshuis, en van het sociale verkeer achter
de tuinhekken en voordeuren van de gegoede stand, of het was onderworpen aan
knellende voorschriften. Van de indeling van de linnenkast tot de precieze
voorschriften bij het afleggen van visites (dag, uur, lengte van het bezoek),
van gepast kleedgedrag en de juiste lichaamshouding tot beschaafde
omgangsnormen, van de juiste fooi (nooit teveel, dan toonde je je een parvenu)
tot wooninrichting (inclusief de beschrijving van hoe een heer zich elegant in
een clubfauteuil neer diende te vlijen).

Geordende levens, had het boek ook kunnen heten. Weten waar je aan toe bent,
weten hoe het hoort, lijkt het hoogste ideaal te zijn geweest van onze
voorouders. Montijn balanceert tussen enerzijds afkeer van die benepenheid en
benauwende regelmaat, en anderzijds het verlangen naar een leven waar haast ten
enen male lijkt te ontbreken en de vele (fatsoens)normen het leven prettig
overzichtelijk maakten. De lezer balanceert met haar mee. Nu eens in opperste
verwondering of afgrijzen - er waren werkelijk etiquette-boeken waarin 'de kunst
van het vermijden en buitensluiten' van mensen van andere sociale klassen
besproken werd - dan weer met een vage steek van heimwee. Want is het niet ook
het verlangen naar zo'n overzichtelijk leven dat ons in vakantietijd drijft naar
verre landen.

Zo moest ik bij de beschrijving van de 'mythische status' van de linnenkast, het
domein van de vrouw des huizes, denken aan de boerenvrouwen in Marokko die nog
steeds meesteressen zijn van die grote linnenkast, waarin het kostbare bedde- en
lijfgoed, de familie-albums persoonlijke schatten en lekkernijen achter slot en
grendel bewaard worden.

Montijn erkent zelf ruiterlijk te kunnen verlangen naar het veilige gevoel dat
bij dat geordende leven hoorde, 'waarin men nog aandacht had voor de dingen'.
Een wereld waarin ze zelf nog met haar kindervoetjes heeft gestaan. Dat is soms
ook merkbaar aan het taalgebruik en de chique woorden die ze zich af en toe
veroorlooft. Ja, ook taalgebruik was destijds een geliefd middel om
standsverschil te onderstrepen, schrijft ze. Plat praten was natuurlijk uit den
boze maar te mooi praten mocht ook niet.

Onderbroeken

Hoewel Leven op stand gaat over een wereld van een beperkte groep Nederlanders,
is het ook voor nazaten van de 'lagere klassen' een plezierig boek. Niet alleen
stelt Montijn zich voor hoe het dagelijks leven geweest moet zijn voor de
dienstbodes, tuinmannen en al het andere personeel, en hoe het dicht op elkaar
leven voor beide partijen moeizaam kon zijn. Maar ook is in het algemeen de
beschrijving van een wereld waarin elektriciteit, stromend water (dus, wc's,
douches, wasmachines), supermarkten met gemaksvoedsel en deodorants ontbreken,
een relativerende ervaring. Wat wij nu vanzelfsprekend vinden, bestond voor onze
oma's en opa's eenvoudig niet, of ze nu wel of niet behoorden tot de bovenlaag.
Het huidige niveau van 'intieme hygiene' bijvoorbeeld ('kousen werden hard,
hemden vettig en groezelig, en bij onderbroeken stokt de verbeelding (...)
alleen al omdat wc papier en maandverband een in onze ogen nogal rudimentaire
gedaante hadden').

Maar ook andere vanzelfsprekendheden - de vrije omgang tussen de seksen, gelijke
rechten voor man en vrouw - waren ondenkbare grootheden. En toch menen we nu in
ons volste recht te staan als we landen waar vrouwen een ondergeschikte
(rechts)positie hebben veroordelen om hun regels en wetten.

De vraag die de lezer zich gaandeweg gaat stellen - en die Montijn niet stelt,
terecht, want dat zou een ander boek zijn - is: hoe zit het vandaag de dag, in
onze 'platte maatschappij' eigenlijk met 'standsbewustzijn', met die
'sociaal-psycholgische categorie', die 'eenheid van mentaliteit en beschaving
waarbij opvoeding en beroep een rol spelen'?

De eufemisme-cultuur van de afgelopen decennia beneemt ons vaak het zicht op de
subtiele onderscheidingsmechanismes in deze tijd, zij het dat die minder extreem
en ver doorgevoerd zijn dan toen. Zijn ouders anno 1998 niet net zo bezorgd als
zoon of dochter thuiskomt met een partner van niet-Nederlandse afkomst en
andersom? Uit de goedbedoelde overwegingen waarschijnlijk, omdat er van twee
verschillende culturen en religies ellende zou kunnen komen. Maar dat was
precies het argument van ouders een eeuw geleden, om binnen je eigen stand en
geloofgemeenschap te huwen. Ook al die uitgesponnen kledingvoorschriften van
toen mogen ons nu belachelijk voorkomen, half bewust selecteren we nog steeds op
grond van kledingcodes. Zo klagen 'relatiebemiddelaars' dat hoger opgeleide
vrouwen bij voorbaat een man afwijzen die witte tennissokken onder zijn pak
draagt.

Hoewel Montijn beknopte historische exposes over onder meer de typisch
Nederlandse verhouding tussen adel en hogere burgerij niet uit de weg gaat enook
cijfermateriaal door de tekst weeft, blijft ze zich concentreren op de mens van
toen: ze kruipt in zijn huis, en in zijn huid.

Leven op Stand is mentaliteitsgeschiedenis pur sang, een stukje oral history van
een periode, die nu al vreemd is en toch vertrouwd. Mede daardoor houdt het ons
een spiegel voor. We zien er in hoe wij waren. En ook hoe wij, anders dan wij
soms denken, nog steeds zijn.

Foto :1. Anoniem fotoalbum. Prentenkabinet Leiden. 2. Mina en Romeyn aan de
inmaak, 7 juli 1926, Surinamestraat 20, Den Haag. Anoniem fotoalbum
Prentenkabinet Leiden

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               2 of 146 DOCUMENTS

                                NRC Handelsblad

                               December 30, 1998

Pol Pot is geschiedenis

BYLINE: DOOR ONZE REDACTEUR WIM BRUMMELMAN

SECTION: bui; Pg. 4

LENGTH: 999 words


ROTTERDAM, 30 DEC. Twee prominente Rode Khmerleiders zijn weer 'gewone burgers'
geworden. Premier Hun Sen heeft andere belangen dan vervolging van de daders van
de Killing Fields.

Op 17 april 1975 trokken de troepen van de Rode Khmer de overvolle Cambodjaanse
hoofdstad Phnom Penh binnen - bekroning van een jarenlange guerrilla tegen de
gehate, met Amerikaanse steun in 1970 aan de macht gekomen junta-leider Lon Nol
en het begin van een nieuw tijdperk, compleet met een nieuwe jaartelling.
'Geliefde broeders, zusters, arbeiders jongeren, studenten, leraren en
ambtenaren. Jullie tijd is gekomen' kondigde de radio van de Rode Khmer de
oprichting van 'Democratisch Kampuchea' aan. Binnen 24 uur veranderde Phnom Penh
in een spookstad: alle inwoners werden verdreven naar het platteland. In de
jaren daarna, tot de Vietnamese invasie eind '78, lieten 2 miljoen Cambodjanen
het leven in de stalinistisch-maoistische, hermetisch van de buitenwereld
afgesloten boerenheilstaat van Pol Pot. Ze werden vermoord in martelkamers of
kwamen om door ontberingen.

Gisteren keerden twee hoofdrolspelers en naaste medewerkers van de in april
overleden Pol Pot terug naar Phnom Penh: Khieu Samphan en Nuon Chea, de
'Goebbels' en 'Himmler' van Cambodja. Twee oude mannen inmiddels, 67 en 71 jaar
respectievelijk, broos en getekend door hun jarenlange verblijf in de jungle.
Ook vervuld van spijt, zeiden ze gisteren tenminste op een persconferentie, de
eerste keer dat verantwoordelijken voor de Cambodjaanse Killing Fields dat woord
in de mond namen. 'Ja, spijt, zeer veel spijt,'zeiden ze toen hen daar naar werd
gevraagd. Maar toch ook weer niet zoveel om daar niet onmiddellijk aan toe te
voegen dat het het beste is het verleden zo snel mogelijk te vergeten. 'Ons land
moet zich richten op de toekomst. Laat de gebeurtenissen uit het verleden rusten
in het verleden,' zeiden ze. Streep onder 'een historisch experiment' dat helaas
een beetje vervelend afliep.

Een bizarre houding, maar misschien niet minder bizar dan het feit dat ze
daarmee weg lijken te komen. Hun Sen, premier maar in de eerste plaats de sterke
man van Cambodja, ontving het tweetal met open armen, omhelsde hen lachend, en
beloofde dat hij geen actie zal ondernemen om hen voor welke rechter dan ook te
brengen. Geen uniek gebaar: twee jaar geleden viel Ieng Sary, minister van
Buitenlandse Zaken ten tijde van Democratisch Kampuchea en zwager van Pol Pot,
dezelfde hartelijke ontvangst ten deel. Ieng Sary is nog steeds heer en meester
in de diamantrijke regio rondom de Pailin; na zijn 'overlopen' hoefde hij alleen
maar een embleem van het Koninklijke Cambodjaanse strijdkrachten op zijn
Rode-Khmeruniform te naaien. Voor de oorlogsmisdadigers Ieng Sary
oud-staatshoofd Khieu Samphan en partij-ideoloog Nuon Chea zet het leven zich
voort, alleen met andere middelen. Alleen de arme generaal Ta Mok bijgenaamd 'De
Slager', blijft nog eenzaam achter in de jungle.

Hun Sens opstelling is die van de opportunistische en slimme krachtpatser die
hij altijd is geweest. Zijn naam is nooit in verband gebracht met misdaden tegen
de menselijkheid, begaan door de Rode Khmer. Als veldcommandant van de Rode
Khmer, die een oog verloor bij de beslissende slag om Phnom Penh vluchtte hij al
in 1977 naar Vietnam, om twee jaar later met het Vietnamese invasieleger terug
te keren naar de Cambodjaanse hoofdstad. Hij werd minister in de door Hanoi
geinstalleerde marionettenregering en in 1985 de jongste premier ter wereld.
Voor de Rode Khmer werd hij de gehate personificatie van de Vietnamese
overheersing in Cambodja. Maar diepe tegenstellingen worden in Cambodja snel
overbrugd. De opgedoken Rode-Khmerleiders hebben hem nodig om weer 'gewone
burgers' te worden en Hun Sen, die de afgelopen twee jaar tientallen, en
mogelijk honderden tegenstanders uit de weg liet ruimen om zijn machtspositie te
consolideren, verwelkomt de overgelopen Rode Khmermanschappen om 'vrede en
stabiliteit' in Cambodja te bewerkstelligen.

'Een proces is niet in het belang van het land. Het zou tot een nieuwe
burgeroorlog leiden' aldus Hun Sen.

Zelfs sommige slachtoffers van Pol Pot denken er zo over. Zoals de
mensenrechtenactivist Kassie Neou, die de martelkamers van Pol Pot heeft
overleefd, en die nu trainingen geeft aan vroegere strijders van de Rode Khmer.
'Ik verkies vrede voor de levenden van nu, boven rechtvaardigheid voor de doden
van gisteren', zegt hij. Een motivering die van een slachtoffer beter te pruimen
valt, dan als een excuus uit de mond van de daders van toen. Dat neemt niet weg
dat het 'verzoeningsscenario' dat zich nu in Cambodja ontvouwt, indruist tegen
elk rechtsgevoel. Juist afgelopen maanden waren er tekenen dat, onder druk van
de VS en onder leiding van de VN, serieus wordt gewerkt aan rechtsvervolging van
misdadigers uit het Rode-Khmertijdperk. Zo'n openlijke afrekening met het
verleden is onontkoombaar omdat 'de genocide nog steeds als een zwarte schaduw
boven het land hangt', zei VN-gezant voor de mensenrechten in Cambodja, Thomas
Hammarberg, begin deze maand. Een verzoeningscommissie zoals in Zuid-Afrika zal
volgens hem niet werken: 'De misdaden zijn eenvoudig te verschrikkelijk.'

Van premier Hun Sen kreeg Hammarberg de verzekering mee te willen werken aan
rechtsvervolging. Wat die belofte waard is, heeft Hun Sen de afgelopen dagen
laten zien. De enige die voor hem nu nog roet in het eten kan gooien, lijkt
koning Norodom Sihanouk te zijn. Die heeft vandaag laten weten Samphan en Chea
geen amnestie te willen verlenen (zoals hij nog wel deed in het geval van Ieng
Sary). Maar de koning, die tijdens Democratisch Kampuchea nog even fungeerde als
machteloos staatshoofd, is oud en ziekelijk. 'Van nu af aan laat ik alle
verantwoordelijkheid voor deze ongelukkige en dramatische zaak van vergeving
voor de Rode Khmer aan Hun Sen', zei hij.

Politieke partijen ; Binnenlandse Politiek ; Wetgeving ; Recht ; Politiek en
Staat ; Staatsrecht ; Geschiedenis ; Kunst en Cultuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               3 of 146 DOCUMENTS

                                NRC Handelsblad

                               December 28, 1998

Samphan verlaat jungle

SECTION: vp; Pg. 1

LENGTH: 377 words


PHNOM PENH, 28 DEC. Twee van de belangrijkste leiders van de Rode Khmer in
Cambodja, Khieu Samphan en Nuon Chea, hebben zich afgelopen zaterdag
overgegeven. In brieven aan premier Hun Sen schrijven ze 'terug te willen keren
in de maatschappij' en te willen leven 'als gewone burgers' om 'bij te dragen
aan vrede, stabiliteit en nationale verzoening en ook aan de ontwikkeling van
ons geliefde Cambodja'.

Tijdens het bewind van de Rode Khmer zijn tussen 1975 en 1979 naar schatting
twee miljoen mensen om het leven gekomen. Khieu Samphan was president van
Cambodja; de partij-ideoloog Nuon Chea was enige tijd premier. Van de toenmalige
top van de Rode Khmer houdt nu nog alleen generaal Ta ('grootvader') Mok,
bijgenaamd 'De Slager' zich schuil in de jungle. De leider van de Rode Khmer,
Pol Pot, overleed in april.

Het is nog onduidelijk wat er met de twee overgelopen leiders gaat gebeuren.
Premier Hun Sen, die als strijder van de Rode Khmer overliep naar Vietnam, heeft
in het verleden altijd gezegd dat Khieu Samphan hartelijk welkom is in Phnom
Penh en dat hij zelf mag uitkiezen in welke gevangenis hij terecht wil komen.
Maar in zijn antwoord aan de brieven van 'Zijne Excellentie' Khieu Samphan en
Nuon Chea laat hij zich aanzienlijk milder uit, en prijst hij hen voor hun
besluit dat zal bijdragen aan 'eer en vrede voor de hele Cambodjaanse natie en
het volk'.

Uit berichten uit Phnom Penh blijkt dat thans onderhandelingen gaande zijn over
de voorwaarden waarop Khieu Samphan en Nuon Chea hun leven als 'gewone' burgers
kunnen hernemen.

Beide leiders hebben zich 'overgegeven' in Pailin, in het westen van het land
tegen de grens met Thailand aan. Die regio staat onder controle van Ieng Sary,
de nummer drie van de Rode Khmer, die in september 1996 met een groot aantal
aanhangers overliep. Sindsdien wordt Ieng Sary met rust gelaten, en datzelfde
willen Khieu Samphan en Nuon Chea.

Ze willen de garantie dat er geen proces tegen hen komt. Hun Sen zei vanochtend
dat zo'n proces niet in het belang van Cambodja is. Eerder zegde hij de VN
medewerking toe bij een onderzoek naar de mogelijkheden van een tribunaal.
(Reuters AP)

KHIEU SAMPHAN: pagina 4

Politieke partijen ; Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               4 of 146 DOCUMENTS

                                NRC Handelsblad

                               December 21, 1998

Peulen en echte mensen

BYLINE: MARJOLEINE DE VOS

SECTION: bui; Pg. 7

LENGTH: 1257 words


Soms lijkt het wel of economen geen echte mensen zijn. Ze ademen ze praten, ze
schrijven, maar er ontbreekt iets. Er bestaat een beroemde film waarin
mensenlichamen gebruikt worden door reusachtige peulen: het lichaam blijft in de
oude staat, het loopt en werkt, maar erin woont niet langer de vertrouwde mens
maar een peul die wat geestesgesteldheid betreft veel wegheeft van een robot.
Zijn economen mensen die al door de peulen zijn overgenomen?

Niet allemaal natuurlijk. Je hebt er die iets verder kunnen kijken dan prijs en
markt, die zich er bewust van zijn dat de meeste belangrijke dingen in een
mensenleven nu juist weinig met verkoop en geld te maken hebben. De Groningse
emeritus hoogleraar economie Jan Pen is er zo een. In het novembernummer van
Hollands Maandblad, dat gewijd was aan 'waarde en prijs van literatuur' schrijft
hij dat economen de gewoonte hebben om allerlei uiteenlopende zaken ('een appel
of een shot heroine') over een kam te scheren als consumptieartikelen. 'Deze
blikvernauwing vrijwaart ons van moraliseren maar maakt ons ongeschikt om
waardeoordelen uit te spreken over kunstwerken.' In het vervolg van zijn stuk
maakt hij duidelijk dat hij heel goed begrijpt dat sommige boeken meer waarde
hebben dan andere en dat de waarde van een boek erg moeilijk is vast te stellen.

Voor hem, en voor aan hem verwante economen, maken we een uitzondering. Jan
Pennen zijn echte mensen.

Maar wat te denken van de in hetzelfde nummer schrijvende Paul de Grauwe,
hoogleraar economie in Leuven, die lijkt te denken dat niets iets waard is
zolang men niet bereid is er de portemonnee voor te trekken? Hij schrijft over
de vermeende voordelen van de vaste boekenprijs voor boekhandelaren. Natuurlijk
ziet hij geen voordelen. Het argument dat de vaste boekenprijs doordat er niet
gestunt mag worden met de prijzen van de bestsellers en daar dus
verhoudingsgewijs veel winst op gemaakt wordt, de boekhandelaar in staat stelt
om een groot assortiment in zijn winkel te houden waaronder ook boeken (poezie,
architectuur, essayistiek) die maar door weinigen gekocht worden, vindt hij
flauwekul. 'Dit verhaal gaat ervan uit dat de boekhandel een filantroop is.

Is het niet beter ervan uit te gaan dat hij zijn extra winst op zak zal steken
in plaats van een geschenk te geven aan een elite van lezers die graag moeilijke
boeken leest?' Het idee dat iemand een vak zou uitoefenen omdat hij daarvan
houdt, en niet uitsluitend omdat hij zo veel mogelijk winst wil maken is Paul de
Grauwe kennelijk volkomen vreemd. Waarom zou een boekhandelaar een mooie, goed
gesorteerde boekhandel willen hebben? Als-ie ook veel geld zou kunnen verdienen
met uitsluitend Ludlums en Lulu Wang? Hij zal afgelopen vrijdag ook wel
hartelijk gelachen hebben om een kop in de Volkskrant: 'Leraar word je niet voor
het geld'. Dan is leraar dus een waardeloos beroep! Want wij zijn niet bereid er
veel geld voor uit te trekken! Leraren zijn zeker ook filantropen. Die kijken
helemaal niet uit naar winst om in hun zak te steken. Sufferds!

Opmerkelijk is ook het gebruik van het woord 'elite' in het citaat van De
Grauwe. Het komt vaker voor in zijn stuk, vooral daar waar hij de gezonde
marktwerking afzet tegen mensen die zo nodig de waarde van literatuur moeten
verdedigen. 'De literaire elite verdraagt het niet goed dat in een marktsysteem
gemakkelijke en moeilijke literatuur op dezelfde wijze worden behandeld. De
elite beschouwt zijn eigen kunstbeleving als superieur ... .'

Steeds weer herhaalt De Grauwe dat de literaire wereld vijandig staat tegenover
de markt omdat ze niet goed begrijpt of weet hoe de markt werkt. Eigenlijk zou
hij het liefst zien dat alleen maar een paar jonge schrijvers een startsubsidie
kregen en verder niemand. Want dat gedoe van deskundigen die iets beoordelen,
daar gelooft hij ook niet in. Dat is natuurlijk weer die elite die zich
verbeeldt dat zij iets ziet wat de gewone man niet ziet.

Nu als die elite sommige 'moeilijke' boeken zo nodig goed wil vinden dan gaat ze
haar gang maar, maar dan moet ze die boeken ook maar duur betalen. Uit eigen
zak. Dat een kunstzinnige elite niet per se hetzelfde is als een rijke elite is
blijkbaar ook geen enkel punt van overweging voor de markt. Onze
staatssecretaris van cultuur Rick van der Ploeg schreef het laatst nog in een
brief aan de Tweede Kamer: 'Subsidies zijn ...  te beschouwen als investeringen
in het bestaansrecht van de cultuur, niet zozeer als - zoals het altijd wordt
gezien - als correcties op de markt. De markt hoeft helemaal niet gecorrigeerd
te worden.' (Mijn cursivering).

Wat de markt doet is welgedaan. Dat de markt geen moraal heeft, geen onderscheid
maakt tussen prijs en waarde, alleen maar rekent met grote getallen en grote
groepen dat doet allemaal niet ter zake. Van der Ploeg kan er niet genoeg op
hameren: kunst moet publiek zoeken en vinden. Nu is het hem heus wel bekend dat
er erg weinig kunstenaars zijn die het liefst zouden zien dat niemand kennis
neemt van wat ze maken, maar hij wil dat kunstenaars 'in het cultureel
ondernemerschap hun artistieke en maatschappelijke bestaansrecht ...  bewijzen.'

Hoeveel iets waard is wordt pas duidelijk als we zien hoeveel er voor betaald
wordt. Zo is de natuur nu nog gratis en toch mooi, heus wel, dat ziet zelfs een
econoom. Maar schrijft De Grauwe: 'Wanneer natuurschoon dreigt te verdwijnen
tengevolge van industrialisatie, stelt zich het probleem hoeveel de mensen
ervoor over hebben om het te bewaren'. Pas maar op. Als u niet hoogstpersoonlijk
bereid bent een bos in stand te houden eet de industrialisatie het op. Eens
kijken hoe u eigenlijk gehecht bent aan die bomen, aan de geur van rottend blad,
aan vogelgeluiden.

Als veel mensen bereid zijn ergens voor te betalen is het meer waard dan als
weinig mensen bereid zijn ervoor te betalen. Wat de logica van deze redeneringen
is begrijp ik niet. Zoiets kan iemand toch alleen maar bedenken als hij geen
enkele rekening houdt met andere waarden dan geld. James Joyce was en is geen
bestseller auteur, maar het zou toch een beetje vreemd zijn om Ulysses om die
reden van veel minder waarde te verklaren dan de boeken van een nu al lang weer
vergeten pulpschrijvende tijdgenoot. Hoewel, dat kan economisch makkelijk
opgelost: Joyce heeft door de jaren heen natuurlijk al wel net zoveel verkocht
als een succesauteur in de paar jaar dat hij in de mode was. Dus dat verschil in
kwaliteit wordt door de markt gecorrigeerd. (Of bestaat het woord 'kwaliteit'
helemaal niet in economenland, wordt kwaliteit uitsluitend gemeten aan de
bereidheid ergens voor te betalen?) Wel was het een elite die meteen het belang
van Joyce inzag. Deskundigen enzo. Literatuurliefhebbers die anderen hun
excentrieke smaak wilden opdringen.

Jan Pen begrijpt deze nadruk op de bereidheid tot betalen ook niet: 'Dit
betekent dat prostitutie waardevol is en echtelijke liefde niet' schrijft hij.
Dat is volgens hem niet de opvatting van de 'standaardtheorie' die er, anders
dan sommige economen blijkbaar wel degelijk rekening meehoudt dat mensen dingen
doen en belangrijk vinden die ze niet in geld uitdrukken.

In hetzelfde tijdschriftnummer schrijft Willem Brakman (schrijver van prachtige
boeken en onvergetelijke zinnen beweer ik maar elitair): 'Is er dan nog hoop?
Het beste antwoord hierop lijkt mij een krachtig nee.' Jan Pen juicht gewoon
dapper: 'Leve de cultuur van het boek.' Ik juich mee. Het is beter te juichen
dan te kniezen. Maar pas op: de peulen zijn onder ons. En ze lijken precies op
mensen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               5 of 146 DOCUMENTS

                                NRC Handelsblad

                               December 19, 1998

Dordtse drollen; ONDERZOEK VAN MIDDELEEUWSE BEER

BYLINE: THEO HOLLEMAN

SECTION: WO; Pg. 2

LENGTH: 1471 words


Keukenafval en menselijke faecalien vormen een erkende archeologische bron. Ze
completeren het beeld van het leven in middeleeuws Dordrecht.

BEERPUTTEN EN afvallagen in oude binnensteden worden normaal gesproken alleen
bekeken op hun 'harde' inhoud: pijpenkoppen, kruiken koppen en borden, glaswerk.
Naast de mogelijkheden voor dateringen vormen die zaken aanwijzingen voor de
aard en de welstand van het huishouden dat op deze plekken zijn rommel dumpte.
Als de ondergrond nat genoeg is valt er echter veel meer voor archeologen te
leren, biologische resten blijven dan bewaard, de vastere bestanddelen van poep
en wat we tegenwoordig GFT-afval noemen. Deze 'nalatenschap' bevat informatie
over het bereide en verteerde voedsel, de herkomst daarvan en indicaties van de
menselijke gezondheid. De groepen overblijfselen samen bieden een completer,
beter gefundeerd beeld en kunnen worden gebruikt om interpretaties te
controleren.

Grondmonsters nemen behoort al weer een tijd tot de archeologische
standaardprocedures en er bestaan specialisten op dit gebied, archeobotanici en
archeozoologen. Het probleem is dat er na afloop van opgravingen, analyse en
interpretatie, restauratie van gevonden voorwerpen en een expositie als regel
geen geld meer over is.

Drs. J.P.C.A. Hendriks, gemeentelijk archeoloog van Dordrecht, wilde zijn
onderzoekingen in de Dordtse binnenstad integraal aanpakken en wist voor dit
soort analyses wel geld te reserveren. Tussen 1968 en 1987 werden opgravingen in
het centrum van Dordrecht uitgevoerd door drs. H. Sarfatij van de Rijksdienst
voor het Oudheidkundig Bodemonderzoek. Sarfatij zette zijn schop vooral in het
handelskwartier van middeleeuws Dordrecht, de rijke wijk, en een van zijn
belangrijkste doelstellingen was de oorsprong van de stad te achterhalen.
Hendriks wil de vragen beantwoorden die na Sarfatij's werk zijn blijven liggen.

En verder het archeologisch praktisch onbekende gebied rondom de oude stadskern
in kaart te brengen. Bij de onderzoekingen van Sarfatij werden grondmonsters
genomen die dr. L.I. Kooistra van BIAX Consult op botanische resten onderzocht.
Hendriks groef de afgelopen jaren in en rond het huidige Statenplein, ooit
behorend tot het ambachtelijke, armere deel van Dordrecht. Hier zijn eveneens
grondmonsters genomen en ook het botanische materiaal daaruit gaat weer bij
Kooistra onder de microscoop. Met de analyse van zoologische resten is nog maar
net een begin gemaakt. De vergelijking van biologische overblijfselen uit het
handelskwartier en uit de ambachtswijk maakt het mogelijk de vraag te
beantwoorden of het voedingspatroon van de rijke mensen verschilde van dat van
de minder gefortuneerden.

Kooistra: 'De monsters die ik al helemaal heb kunnen bekijken komen uit de buurt
van de Tolbrugstraat in het handelsgedeelte van de middeleeuwse nederzetting.
Drie fasen kun je onderscheiden. In de eerste fase, van 1100 tot 1350, in de
aanloop naar de stadsontwikkeling, werd het meeste voedsel uit de directe
omgeving betrokken of ter plekke verbouwd, waarschijnlijk nog door de mensen
zelf. Broodgranen, groenten, peulvruchten, fruit noten, oliehoudende zaden en
dergelijke. Toen had men echter al de beschikking over geimporteerde producten:
vijgen bijvoorbeeld en katoenzaden. In de tweede fase, van 1350 tot 1450, toen
de stad ging groeien was er sprake van een soort overgangssituatie. Lagen de
groententuinen eerder vaak nog bij de huizen zelf, door de toename van de
bevolkingsdichtheid was daar steeds minder ruimte voor. Verplaatsing van die
tuinen naar buiten de stad kon niet vanwege het omringende moerasgebied dat na
de St.

Elizabethsvloed van 1421 groter werd dan het al was. Een deel van het voedsel
kwam toen nog uit de buurt van Dordrecht, maar veel al van elders. Granen
bijvoorbeeld werden hier niet meer verbouwd maar gekocht van de drogere
zandgronden verder weg en uit Midden- en Zuid-Europa. Dat weten we omdat tussen
het graan resten zaten van stekelige bies, een typisch rijstveldenonkruid dat
zeker niet in Noordwest-Europa voorkomt. Het menu kon nu worden aangevuld met
bijvoorbeeld rijst en druiven en men gebruikte paradijskorrels, een soort
pepersurrogaat uit West-Afrika, verwant met gember. In fase drie, van 1450 tot
1550-1650, was de stad helemaal volgebouwd en waren de rijken van Dordrecht
afhankelijk van wat de markt aanbood. Naast wat al genoemd is kwamen in die tijd
ook allerlei exotica binnen, echte peper en andere specerijen en zo.'

PARALLELLE SLOTEN

Hendriks: 'Met het onderzoek bij het Statenplein wisten we dat we in een
woonwijk terecht zouden komen. We hebben daar vier kleine huisjes opgegraven van
ambachtslieden uit het einde van de veertiende, begin vijftiende eeuw. Onder de
veertiende-eeuwse laag vonden we resten uit de dertiende eeuw die wijzen op de
aanwezigheid van leerlooiers, leerbewerkers schoenherstellers. Men was ooit
begonnen met het ontwateren van het veen door er enkele parallelle sloten in te
graven. Na een bewoning van ongeveer anderhalve eeuw, toen de veertiende-eeuwse
bestuurders deze vervuilende industrie meer naar de rand van de stad gingen
verplaatsen werd er een ophogingspakket aangebracht. Daarna volgden nieuwe wegen
stenen huisjes en een nieuwe afwatering en er kwamen andere mensen te wonen. Die
mensen waren arm, duidelijk in minder goede doen dan hun voorgangers hier.

En dat is het karakter van de buurt gebleven tot in de jaren zestig van deze
eeuw.'

Het onderzoek in dit armere deel van de middeleeuwse stad is nog niet zover
gevorderd dat Hendriks even gedetailleerd kan zijn als Kooistra over de rijken.
Hendriks: 'Een ding is duidelijk: er komen hier geen zaken voor die afkomstig
waren van verre handelscontacten. In de tuintjes achter de huizen werd zelf wat
verbouwd bieten en dat soort dingen. Aan graten en enorme hoeveelheden
mosselschelpen zien we ook dat hier ontzettend veel vis en zeevruchten gegeten
werden. We hebben het idee dat dit het normale voedsel was van minder gegoede
burgers. Verder zijn we relatief weinig graansoorten tegengekomen. At men die
niet of ging men er zo zuinig mee om dat er niet mee werd geknoeid? Dat is een
vraag die je je kunt stellen. Maar als je kijkt naar wat we wel hebben gevonden,
wat haver, bedekte gerst, dat waren niet de graansoorten waar luxe
broodproducten van gebakken konden worden.'

Kooistra: 'Toch zitten ook in deze monsters vrij veel vruchten, al zijn het geen
exotische. Dit geeft aan dat hun menu wel variatie kende. Het was in ieder geval
gevarieerder dan op het platteland. Om een voorbeeld te geven. De gemeentelijke
archeoloog van Gouda heeft een ontginningsboerderij uit de dertiende eeuw
opgegraven. Daarbij zijn heel weinig noten- en fruitresten te voorschijn gekomen
en die waren ook echt van de lokale vindplaats: sleedoornpruimen, hazelnoten,
bramen. In sommige jaren, als de graanproductie te laag was, aten die mensen
wilde grassen: hanepoot en dravik.'

VLOOIEN

De stap van kennis over voedselpakketten naar de vorming van een idee over de
gezondheid blijft voorlopig nog moeilijk.

Dat geldt zeker voor de armere bevolking van middeleeuws Dordrecht. Er kon tot
nu toe geen onderzoek worden gedaan op skeletten van hen. Weliswaar zijn bij het
Minderbroedersklooster stoffelijke resten opgegraven, maar die waren van mensen
die binnen de kloostermuren woonden. Hun leven zal niet helemaal vergelijkbaar
zijn met dat van de gewone man. Hendriks: 'Dit is een nog veronachtzaamde
invalshoek. Wat waren nou de resultaten van het leven in zo'n stad? Wat voor
ziektes liepen de mensen op die ze bijvoorbeeld op het platteland niet kregen?
Wat waren wat dit betreft de verschillen tussen arm en rijk?

'Opvallend is ook', aldus Hendriks, 'het grote aantal vlooien dat specialist
dr.J. Schelvis in de monsters aantrof. Die mensen moeten toch regelmatig
krabbend door de stad hebben gelopen. Tref je veel vlooien aan dan kun je daar
een leefpatroon bij bedenken, een soort sanitair probleem.'

Om nog een reden is Hendriks' onderzoek bijzonder. Hij laat namelijk tegelijk
met het archeologische onderzoek een historische studie lopen in het archief. Zo
is hij te weten gekomen dat er steeds veel mensen in de vier huisjes woonden,
welke beroepen ze uitoefenden, dat ze weinig of soms helemaal geen belasting
hoefden te betalen. Deze gegevens versterken het beeld van armoede in dit deel
van Dordrecht dat ook uit het onderzoek naar voedselresten naar voren kwam. Het
ontbreken van luxer zaken tussen de 'harde' inhoud van de afvallagen en
beerputten, zaken als drinkglas, porselein, majolica enzovoort, strookt daar
helemaal mee.

Beerresten uit Dordrecht: een stukje leer, een deel van een walnootbast pruimen-
en kersenpitten en eierschaalfragmenten.Foto Marko Ydo/EuraDe Mensen moeten
regelmatig krabbend door de stad hebben gelopen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               6 of 146 DOCUMENTS

                                NRC Handelsblad

                               December 18, 1998

Moderne fraude

BYLINE: FRITS ABRAHAMS

SECTION: ap; Pg. 22

LENGTH: 427 words


Al die financiele schandalen van tegenwoordig. Corruptie bij gemeentelijke
diensten, bij banken, bij aannemers - wordt Nederland steeds corrupter? 'Ik heb
sterk de indruk', zei een strafrechtadvocaat, 'want uit bijna elk nieuw dossier
waait de corruptie me tegemoet.'

Het is steeds vaker de gewone werknemer die in het geheim zijn slag slaat. Hij
blijkt, zoals onlangs bij een Amsterdamse bank gebeurde, opeens clienten voor
miljoenen te hebben getild. En de collega's die het merkten gaven hem niet aan -
nee, ze begonnen hem af te persen omdat ze ook wel een graantje wilden
meepikken.

Geen treffender voorbeeld van de moderne fraude dan het schandaal van de
geldophalers bij de dienst Stadstoezicht van de gemeente Amsterdam. Gisteren
beleefde dit treurspel zijn laatste akte voor de Amsterdamse rechtbank. Van de
in totaal elf verdachten werden de laatste vijf berecht. Drie doorsnee-mannen en
twee doorsnee-vrouwen, van wie er een werd vrijgesproken. Geen van hen heeft
zware criminele antecedenten: het zijn gewone burgers die de verleiding niet
konden weerstaan om met de hand in de kas te zitten.

In totaal werkten zeven verdachten als geldophaler in vaste dienst van
Stadstoezicht. Voor hoeveel hebben ze wel niet verduisterd? Niemand die het
zeker weet. De schattingen lopen uiteen van een tot negen miljoen gulden. 'Het
doet er ook niet zo erg veel toe', zei de officier van justitie, 'het gaat er
vooral om dat ze het vertrouwen in de ambtenaar hebben beschaamd.'

Het begon, zoals het hoort, kleinschalig. 'Als je langs een parkeermeter loopt
en je geeft er een klap tegen, dan valt er 25 gulden uit', zei S. 'Dat is nog
zo. Nou, dat stopten wij in de koffiepot, en de chef zei: gooi maar in de hoek,
dan kan ik lekker op vakantie.' Het eindigde met Albert Heijn-tassen, uitpuilend
van het muntgeld, die op parkeerterreinen in prive-auto's werden overgeheveld.
Hoeveel S. eraan had verdiend? 'Nou', schatte hij, 'dat zal wel een rooitje of
vijftig, zestig zijn.'

J. Plasman, de advocaat van S., herinnerde in zijn pleidooi aan een oudere zaak
van een ambtenaar van de dienst Herhuisvesting, die met woonvergunningen had
gefraudeerd. Er bleek binnen die dienst nauwelijks toezicht te bestaan. 'Maar',
voegde Plasman eraan toe, 'bij Stadstoezicht was helemaal geen toezicht.'

Zijn client had een psychologische test moeten ondergaan voor hij in dienst
trad. Het advies was: een te zwak karakter voor de afdeling 'Geldbeheer'. Toch
mocht hij daar gaan werken. De wegen van de bureaucratie zijn duister en
ondoorgrondelijk.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               7 of 146 DOCUMENTS

                                NRC Handelsblad

                               December 14, 1998

Knokken en onderhandelen over toekomst van Schiphol; Inventieve kwelgeest van
Schiphol en KLM is niet vies van overleg

BYLINE: DOOR JOB VAN DE SANDE EN FLORIS VAN STRAATEN

SECTION: bin; Pg. 2

LENGTH: 1864 words


Vooraan in het verzet tegen de milieuhinder bij Schiphol staat Wijnand
Duyvendak, campagneleider van Milieudefensie. Voor sommigen een onuitstaanbare
drammer, voor anderen juist een steunpilaar in de strijd tegen de machtige
luchtvaartsector.

Elk tijdperk kent zijn eigen actievoerders. Na de ludieke acties van Roel van
Duijn en Luud Schimmelpennink tegen de gevestigde orde van de jaren zestig was
er de grimmige kraakbeweging uit de jaren zeventig en tachtig en de verbeten
strijd tegen de kernwapens onder leiding van Mient Jan Faber, begin jaren
tachtig.

De jaren negentig zijn zakelijker en ook de actiewereld heeft zich daar niet aan
kunnen onttrekken. De frontlijn van de acties is verplaatst naar Schiphol en
naar de milieuhinder door de luchtvaart. Het engagement is er nog, maar het gaat
nu vergezeld van een toenemende professionaliteit. Vooraan in het
buitenparlementaire verzet tegen de milieuhinder bij Schiphol staat Wijnand
Duyvendak, de campagneleider van de Vereniging Milieudefensie.

Het beschaafde stemgeluid van Duyvendak, al dan niet vergezeld van beelden van
zijn licht grijzende haren en doordringend blauwe ogen, duikt niet alleen op in
de media maar ook in rokerige zaaltjes in de provincie.

Voor sommigen is hij een onuitstaanbare drammer, die Nederland met grote
vasthoudendheid een soort zondebesef opdringt en hardwerkende burgers het
plezier van een goedkope chartervlucht naar warmere streken wil ontzeggen.

Voor anderen is hij juist een steunpilaar in de strijd tegen de machtige
luchtvaartsector, een man ook die de weg wijst naar een nieuwe, betere wereld
waar niet alles ondergeschikt is aan economische groei.

Ondanks herhaald aandringen valt bij Schiphol noch bij de KLM iets te vernemen
over de persoon Duyvendak. Maar het is een publiek geheim dat hij daar als een
kwelgeest wordt gezien. Vooral de luchtvaartondernemers van het eerste uur,
zoals Martin Schroder, voelen zich persoonlijk aangevallen door de milieulobby
van Duyvendak.

Vast staat dat de 41-jarige Duyvendak in de vijf jaar dat hij bij Milieudefensie
werkt 'Schiphol' in het middelpunt van de belangstelling heeft weten te
plaatsen. Hoewel hij dat niet in zijn eentje heeft gedaan zijn de meesten in
zijn omgeving het erover eens dat dit voor een belangrijk deel op zijn conto kan
worden geschreven. 'Hij heeft altijd een goede neus gehad voor politiek
interessante onderwerpen', zegt wetenschapsjournalist en vriend Rene Didde.
Overigens is dat succes grotendeels te danken aan de 'performance-kwaliteiten'
van de persoon Duyvendak, meent Jan van Ingen Schenau, tot begin dit jaar hoofd
communicatie van Schiphol en voormalig campagneleider van de PvdA.

Na zijn komst bij Milieudefensie in 1993 gooide Duyvendak het roer om. Hij vond
het nutteloos louter te protesteren. Belangrijker dan vrijblijvende acties was
het om resultaten te bereiken. Hij vond dat Milieudefensie te ver afstond van de
Haagse politiek en hij zag meer in de strategie die de vakbeweging al sinds jaar
en dag volgt. Die oefent nu eens pressie op het kabinet uit door acties en zit
dan weer om de tafel met ministers of hoge ambtenaren.

Zo zorgde Duyvendak er voor dat de betrekkingen met het Binnenhof verbeterden,
zonder dat de actiebereidheid er onder leed. Dat ging zo goed dat nu soms 's
avonds in huize Duyvendak de telefoon rinkelt met het verzoek van contacten in
het Tweede-Kamergebouw om met spoed een concept-motie over een luchtvaartkwestie
te leveren. Duyvendak draait er zijn hand niet voor om.

Hoewel hij er niet zo mee te koop loopt, ligt het politieke spel hem wel. 'Hij
is gefascineerd door het compromis', zegt de vroegere voorzitter van
Milieudefensie, Bram van Ojik, thans woordvoerder van minister Herfkens
(Ontwikkelingssamenwerking).

'Anders dan velen denken, is hij geen radicalinski maar een pragmaticus. Zijn
houding is meer: probeer eerst maar eens zaken te doen.' Heel andere ervaringen
heeft Van Ingen Schenau: 'Wijnand is niet de man van het compromis. Hij heeft
het actievoeren tot doel gemaakt en is daardoor te weinig resultaatgericht.'

Zelf zegt Duyvendak daarover: 'Er komt geen ultiem moment waarop je helemaal je
zin krijgt in de politiek.' Wel bepaalt hij bij onderhandelingen vooraf heel
goed waar zijn grenzen liggen. Met grote vasthoudendheid probeert hij vervolgens
zoveel mogelijk van zijn doelstellingen binnen te halen. 'Bovendien moet je wel
een jaar of vier, vijf geduld hebben om resultaten te zien', zegt hij in het
kantoor van Milieudefensie aan het Damrak in Amsterdam. 'En daar heeft de
achterban wel eens moeite mee.'

Ondanks alle aandacht in de media en in het parlement lijkt het resultaat van
alle inspanningen op het eerste gezicht gering. Het moet immers wel gek lopen,
wil het kabinet komende vrijdag niet instemmen met verdere groei op Schiphol tot
niveaus waarvan zelfs Schiphol en KLM een paar maanden geleden niet hadden
durven dromen. Binnen welke milieugrenzen dat zal gebeuren, is nog onzeker.
Duyvendak is het er niet mee eens dat er weinig is bereikt. 'Er is geen
luchthaven in Europa die zoveel beperkingen kent als Schiphol. Het zit mede
dankzij ons werk in een korset.'

Zijn maatschappelijke betrokkenheid heeft Duyvendak van huis uit meegekregen.
Zijn ouders studeerden beiden theologie en zijn altijd sterk sociaal bewogen
geweest. Hoewel ze hun christelijke geloof afwierpen, bleef hun engagement
onaangetast. Hun kinderen bleven er niet onberoerd onder. In de woorden van
Wijnands broer Jan Willem, tegenwoordig hoogleraar samenlevingsopbouw aan de
Erasmus Universiteit: 'We voelden ons ongelukkig als we het 8 uur-Journaal
misten.'

Zijn eerste schreden op het actiepad zette Wijnand al op het Montessori-lyceum
in Zeist. Dat stond begin jaren zeventig bol van de inspraak en de
democratisering. Met overgave stortte ook de 16-jarige Wijnand zich hierop. 'We
bemoeiden ons met de inhoud van de lessen maar ook met de vraag wie de leraren
eigenlijk moesten aanstellen', aldus Duyvendak.

Halverwege de jaren zeventig ging hij sociologie studeren in Amsterdam en maakte
daar al spoedig zijn debuut in de kraakbeweging. Dat ging nogal toevallig. 'Ik
woonde bij een hospita op een kamertje vol schimmel in de Rivierenbuurt',
herinnert hij zich. 'Ik was op zoek naar een beter onderkomen. In Oost had je
destijds veel dichtgetimmerde woningen. Met anderen heb ik daar toen een huis
gekraakt.'

Met veel enthousiasme hielp hij de kraakbeweging zich te organiseren. Bovendien
werd hij lid van de redactie van het linkse blad Bluf!, dat van tijd tot tijd
opzien baarde met de publicatie van geheime BVD-documenten. Tijdens de
veelvuldige bijeenkomsten binnen de linkse scene onderscheidde Duyvendak zich al
als een bekwaam organisator en iemand die tegen de stroom in durfde te roeien.
Met zijn welsprekendheid wist hij soms de zaal alsnog om te krijgen. 'Dat was
een hele kunst, want het waren vaak zeer rumoerige, massale bijeenkomsten
destijds in Amsterdam', aldus zijn vriend Rene Didde.

Toch voelde Duyvendak zich steeds ongemakkelijker in de kraakbeweging, omdat die
steeds gewelddadiger trekken begon aan te nemen. 'Wijnand heeft zich altijd
tegen het gebruik van geweld verzet', zegt Didde, die destijds nauw met hem bij
Bluf! samenwerkte.

Des te schokkender was het voor hem om in 1996 te worden geconfronteerd met een
verhaal in de Telegraaf.

Daaruit bleek dat zijn naam voorkwam in een BVD-dossier als een van de
verdachten van de nooit opgeloste aanslagen van de radicale actiegroep RaRa op
enkele Makrofilialen halverwege de jaren tachtig. Duyvendak ontkende dat hij op
enigerlei wijze bij de aanslagen betrokken was geweest en de opwinding ebde snel
weer weg.

De kwestie trof hem niettemin als een mokerslag. Het was ook volgens zijn
vrienden een van de weinige keren dat hij echt uit het veld was geslagen. 'Het
verhaal sloeg nergens op, maar het was verschrikkelijk,' herinnert hij zich. 'Ik
liep over straat en dacht: hoe kijken m'n buren nu naar me; die lazen immers de
Telegraaf.'

In de loop van de jaren tachtig ging Duyvendak zich meer op andere acties
richten. Zo baarde hij opzien met een blokkade van een Shell-laboratorium in
Amsterdam om de oliemaatschappij ertoe te bewegen haar banden met Zuid-Afrika te
verbreken. In 1987 werd Bluf! opgeheven. 'De actiebeweging was toen helemaal
vastgelopen in een leeg ritueel', zegt Duyvendak.

Na een experiment bij een alternatieve uitgeverij raakte hij begin jaren
negentig betrokken bij een campagne voor de beperking van het autoverkeer in de
Amsterdamse binnenstad. Bij die gelegenheid leerde hij ook Milieudefensie kennen
en niet lang daarna trad hij daar in dienst als campagneleider Schiphol. Eerst
voor slechts drie maanden, maar gaandeweg voor vier dagen in de week. Hij vond
snel zijn draai binnen de milieubeweging. 'Hij kan mensen heel goed motiveren
luistert goed, heeft een scherp strategisch inzicht en kan de zaken heel goed op
een begrijpelijke manier overbrengen', zegt Willem Jan van Grondelle van de
verwante Stichting Natuur en Milieu.

Ook Van Ingen Schenau heeft bewondering voor de creativiteit waarmee Duyvendak
zijn zaak voor het voetlicht brengt.

Een mensenlijke keten rond het Binnenhof of het oplaten van ballonnen in de
vertrekhal van Schiphol. 'Telkens weet Duyvendak in de publiciteit te komen. En
met al die media-aandacht stijgt hij uit boven zijn getalsmatige betekenis. Ter
vergelijking: Milieudefensie heeft zo'n 35.000 leden, terwijl bij een club als
Natuurmonumenten een miljoen mensen zijn aangesloten', zegt Van Ingen Schenau.

Al ruim twintig jaar voert Duyvendak intussen actie, maar terwijl vrienden van
hem vaak na hun studententijd afhaakten en een goede baan zochten, taalt
Duyvendak daar niet naar. Hij had al voor GroenLinks in de Tweede Kamer kunnen
zitten. Hij was een kandidaat voor de vorige verkiezingen. Na rijp beraad zag
Duyvendak ervan af. 'Ik dacht dat ik me buiten het parlement toch nuttiger kon
maken.'

Stelt hij de actiegroepen dan boven het parlement? 'Ik misken niet het primaat
van de politiek', haast hij zich te verklaren. 'Uiteindelijk is het de politiek
die beslist, daar leggen we ons bij neer. Maar als de politiek bij voorbeeld
besluit om Schiphol per jaar 20.000 extra vluchten te laten verwerken, dan
weigeren wij daarvoor de verantwoordelijkheid te nemen. Dan zijn we dus niet
meer bereid met de politiek te overleggen.'

De luchtvaartspecialist van de VVD, Jan te Veldhuis, vindt echter dat er wel wat
valt af te dingen op Duyvendaks opstelling. Nadat parlement en rechter hun
goedkeuring hadden uitgesproken voor de vijfde baan op Schiphol, kondigde
Duyvendak aan zich daar tegen te blijven verzetten. Te Veldhuis: 'Dat getuigt
niet van een grote democratische gezindheid. Dat is niet sportief.'

Ook na al die jaren gloeit het vuur nog bij Duyvendak. 'Ik voel dat ik deel
uitmaak van de maatschappij en wil daaraan blijven bijdragen. Ik wil de zaken
wat fatsoenlijker proberen te maken. De luchtvaart moet bijvoorbeeld met beide
benen op de grond worden gebracht, omdat die zo slecht voor het milieu is. Die
moet echt af van zijn Peter Stuyvesant-imago.'

Wijnand Duyvendak (Foto Joyce van Belkom)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               8 of 146 DOCUMENTS

                                NRC Handelsblad

                               December 12, 1998

De vergiet-moraal; Japan begrijpt zichzelf niet meer

BYLINE: HANS VAN DER LUGT

SECTION: z; Pg. 6

LENGTH: 3606 words


Japanse jongeren zijn losgeslagen. Westers materialisme heeft zich in hun leven
genesteld; tegelijkertijd laat het bindweefsel van de Japanse cultuur los. Ze
zien dat de elite zich verrijkt door corruptie en zich verlustigt in betaalde
seks. Striptekenaar Kobayashi en anderen vragen zich af of Japan als land
opnieuw uitgevonden moet worden.

We wisten wel wat er gebeurde, maar beseften niet dat dit omkoping heet

De grootste slachtoffers zijn brave kinderen die hun ouders nog geloven

Een veertienjarige jongen die een scholier van een lagere school ombrengt, het
hoofd afsnijdt en het vervolgens op de poort van de school plaatst. Een
plotselinge golf van aanslagen door gif in blikjes drank te spuiten en ze daarna
in de schappen van supermarkten terug te zetten. Twee parlementsleden verdacht
van corruptie: een gearresteerd, de ander pleegt bijtijds zelfmoord.
Huiszoekingen en arrestaties wegens corruptie bij de ministeries van Financien,
Defensie en Volksgezondheid en de centrale bank. Directieleden van een aantal
grote multinationals die terechtstaan voor het doorsluizen van geld richting de
georganiseerde misdaad of omkoping van ambtenaren. Schoolmeisjes van vijftien,
zestien jaar oud die zich vrijwillig prostitueren om dure merkkleding of hun
mobiele telefoon te kunnen betalen. Het hoofd van een middelbare school die op
zijn beurt geld uit deze trend slaat door een escort-service op te zetten
gespecialiseerd in frisse schoolmeisjes.

Het gist en borrelt in de Japanse samenleving. Ook al behoren de Japanse straten
nog immer tot de veiligste op deze aardbol, de criminaliteit bereikte afgelopen
jaar een naoorlogs record. Vooral jeugdcriminaliteit is sterk gestegen. Een
adviesraad van het ministerie van Onderwijs sprak eerder dit jaar over 'morele
degeneratie in de gehele samenleving'.

Er is reden genoeg om zulke officiele grootspraak met een korreltje zout te
nemen, maar het gevoel dat de Japanse samenleving ontspoort leeft niet alleen
bij de overheid. 'Er zijn steeds meer jongeren die niet inzien waarom ze het
leven van een ander zouden moeten respecteren. Het aantal moorden door jongeren
stijgt en zal voorlopig blijven stijgen', meent bijvoorbeeld de socioloog
Shin'ichi Miyadai, die al jaren onderzoek doet onder jongeren.

Maar het probleem met de term 'morele degeneratie' van het ministerie is, zoals
veel commentatoren stellen, dat het land nimmer een concept als 'moraal' - een
van buiten aangereikt, definitief onderscheid tussen Goed en Kwaad - heeft
gekend. Het is niet zonder reden dat in de boven vermelde rij incidenten ook de
top van het landsbestuur en het bedrijfsleven ruim is vertegenwoordigd. Vrijwel
elke week toont het televisienieuws wel weer de beschaamde gezichten van witte
boorden - zonder stropdas - in de arrestantenwagen. Is er een antwoord op deze
toestanden?

Los zand

Tussen de clubs voor 'seksuele massage' en andere vleselijke geneugten in
Tokio's uitgaanswijk Kabukicho prijst een roze neonreclame een
'eerste-liefdeprogramma' van dertig minuten a honderd gulden. Wie meer wil kan
het duurdere 'geliefdenprogramma' kiezen. De noviet in deze wereld van
cryptogrammen - prostitutie is immers officieel verboden - kan zijn licht
opsteken bij de uitgebreide marktonderzoeken waarin talloze morsige weekbladen
zich specialiseren.

In een kelder onder een stripteasetent in deze wijk is praatcafe Loft/plus-one
gevestigd, een bruin cafe met een podium waarop elke avond sprekers een actueel
thema aansnijden. Hier spreken Japanners zich uit tegen de samenleving die
drijft op het bevredigen van materiele behoeften. Vanavond beklaagt Takaya
Shiomi, een man van middelbare leeftijd, zich op het podium over het kapitalisme
dat een materialistische samenleving heeft gecreeerd die 'als los zand aan
elkaar hangt'. Shiomi, voormalig lid van het Japanse Rode Leger, lijkt een
sterke heimwee te hebben naar onbestemde dagen toen mensen zich een voelden.
Zoekend naar woorden probeert hij zijn levensgevoel een filosofische basis te
geven: 'De kern van het individu, zijn 'subject-zijn', ligt niet in het individu
zelf maar moeten we zoeken in het volk.'

Stijgende misdaad heeft in Nederland geleid tot een debat over de
(on)mogelijkheid van een moraal zonder religieuze basis. Dit debat bestaat niet
in Japan, om de simpele reden dat Japan geen religie kent waar men iets als de
Tien Geboden uit de kast kan trekken om de mensen weer op het juiste pad te
zetten. Voor de oorlog was er het Keizerlijk Edict over Opvoeding, dat het kind
gehoorzaamheid gebood aan ouders, en de burger absolute trouw aan troon en
staat. Maar de Amerikaanse bezetter heeft dit geschrift in 1945 naar de
prullenbak verwezen omdat het zou hebben bijgedragen aan de opkomst van
militarisme. Er is geen religie met een imperatieve kracht om nu op terug te
vallen.

Het is de vraag of er in hedendaags Japan uberhaupt geloof bestaat in absolute
normen met imperatieve kracht. Politici en andere vertegenwoordigers van het
establishment zeggen graag dat het land een rechtsstaat is. Maar is het dat wel?
Na de jaarlijkse aandeel- houdersvergaderingen van de grote Japanse bedrijven
publiceert de politie elk jaar het aantal - niet de namen - van bedrijven waar
sokaiya afpersers, op de vergadering aanwezig waren. Niet alleen het afpersen
zelf, maar ook het betalen van afpersers is sinds een aantal jaren illegaal. Wil
dit dus zeggen dat de politie deze bedrijven binnenvalt om hun relatie met de
sokaiya te onderzoeken? Nee.

Nu en dan loopt een bedrijf tegen de lamp en zet justitie zijn tanden in een
zaak, maar dit heeft meer te maken met pech voor het bewuste bedrijf dan met
rechtvaardigheid. Ook pechvogels zijn de vier ambtenaren van Financien die
eerder dit jaar zijn gearresteerd wegens corruptie. Ze hadden informatie
doorgespeeld aan bedrijven in ruil voor etentjes en andere verwenpartijen.

Na deze arrestaties organiseerde Financien direct een intern onderzoek waarbij
ambtenaren zelf moesten opgeven hoe vaak ze door het bedrijfsleven waren
getrakteerd. Tegelijkertijd verschenen uitgebreide verhalen in de krant hoe
bijvoorbeeld ambtenaar X zeshonderd keer per jaar - drie feesten per avond -
door banken in de watten werd gelegd. Het interne onderzoek van Financien
eindigde met disciplinaire straffen voor ambtenaren zoals korting op het
salaris. Twee topambtenaren werden de laan uitgestuurd.

Het leek voor het publiek alsof gerechtigheid geschiedde, maar veel vragen
blijven open. Waarom zijn die twee topambtenaren niet in afwachting van een
rechtszaak, net als de vier die justitie te pakken wist te krijgen? Als ze geen
strafbare activiteiten hebben ondernomen, waarom is dan wel hun carriere
gebroken? Waarom is er na het interne onderzoek geen enkele verdere arrestatie
gepleegd?

De kern is dat de feestjes op kosten van het bedrijfsleven een geaccepteerde
praktijk waren, zoals de advocaat van een van de gearresteerden dan ook
(tevergeefs) tot diens verdediging aanvoerde. Het was gangbaar totdat justitie
papieren in handen kreeg waaruit bleek dat er minder schone praktijken
plaatshadden. Financien probeerde vervolgens met man en macht de vuiligheid in
eigen huis te houden, en offerde twee hoge ambtenaren op om het verontwaardigde
publiek te tonen 'recht' te hebben gesproken.

Rechtsstaat 'Japanse stijl' kwam ooit ter sprake bij een toevallige ontmoeting
's avonds laat tijdens een lange treinreis. De gesprekspartner was een jurist
werkzaam bij een semi-overheidsorganisatie. Glimlachend schudde hij ontkennend
zijn hoofd op de vraag of Japan zich in zijn ogen kwalificeerde als rechtsstaat.

Hij wijdde uit over het begrip 'vergiet-wet'. Een voorbeeld. Wegens publieke
verontwaardiging over corruptie onder politici zijn deze verplicht de ontvangst
van giften te registreren, maar men maakt een uitzondering voor kleine giften.
De grote gift wordt opgesplitst in honderd kleine giften. Niemand die vraagt hoe
vaak een politicus kleine giften van dezelfde persoon ontvangt.

Bij thuiskomst na de treinreis blijkt het begrip 'vergiet-wet' keurig in het
woordenboek te zijn opgenomen: 'Een wet die geen enkele reele regulerende kracht
heeft omdat hij vol zit met ontsnappingswegen, net zoals een vergiet geen water
vasthoudt.' De wet als schaamlap.

Sprekend over moraal komen sommige Japanners met het specifieke Japanse principe
van Wa, harmonie. Maar Wa is ook te zien als juist de oorzaak van alle corruptie
van ambtenaren politici en zakenlieden. Onderling de harmonie bewarend geven ze
elkaar schouderklopjes en financiele vergoedingen. Zo betaalde een farmaceutisch
bedrijf ruim een miljoen gulden aan een brievenbusonderneming van een hoogleraar
voor 'leiding geven aan onderzoek'. De directeur en hoogleraar zijn gearresteerd
wegens corruptie en het bedrijf verklaart: 'We beseften niet dat dit omkoping
is.' Een heerlijk vage formulering die valt te lezen als: we wisten wel wat er
gebeurde maar beseften niet dat dit omkoping heet. Totdat justitie het kwam
uitleggen.

Sterke reflex

Maar teruggrijpen op de groep, zoals Japanners doen die over harmonie als
Japanse waarde praten, is een sterke reflex. En dus komt iemand als de verstokte
communist Shiomi in cafe Loft/plus-one met 'het volk' als ultieme gemeenschap
waarin het individu zichzelf - zijn 'subject-zijn' - vindt.

Op het podium van Loft/plus-one haalt zijn gesprekspartner, de jonge,
welbespraakte socioloog Shin'ichi Miyadai, hem echter keihard onderuit: 'Het
Japanse volk bestaat niet. Japanners zijn in de loop der geschiedenis overal
vandaan komen aanwaaien. En wat doe je met de minderheden van hedendaags Japan:
de Koreanen, de Ainu de mensen van Okinawa?' Miyadai oogst applaus en Shiomi
blijft het antwoord schuldig.

Miyadai's bijdrage aan de discussie die avond klinkt verfrissend, vrij van
gezever over 'volk', 'harmonie' en 'subject-zijn'. Miyadai, geboren in 1959 en
hoogleraar sociologie aan de Gemeentelijke Universiteit van Tokio, verdiept zich
vooral in jongeren en heeft een hele reeks boeken en krantenartikelen hierover
op zijn naam staan. In een boek van enkele jaren terug meldde hij reeds 'meer
dan zesduizend jongeren' te hebben geinterviewd.

Hij blijkt een pessimist met een optimistische instelling te zijn. Hij lacht om
de vraag of Japan een rechtsstaat is: 'Japan is vanouds geen samenleving die is
gebaseerd op vaststaande regels. Voor de modernisering van Japan in de
negentiende eeuw regeerden de shoguns in naam van de keizer terwijl ze zelf de
macht hadden gegrepen. Hun macht was dus in feite al gebaseerd op een leugen.'
Miyadai ziet een voortzetting van die ontwikkeling in het huidige Japan, dat hij
in zijn geheel karakteriseert als een 'samenleving van leugens', een uitspraak
die dezer dagen in Japan geenszins uitzonderlijk is. Maar het positieve van de
huidige problemen is dat ze tonen dat er beweging zit in de samenleving.

Ook Miyadai constateert dat Japan geen theoretische basis als het christendom
heeft om een algemeen geldende moraal op te bouwen.

De mensen hebben zogezegd geen 'psychologische ruggengraat'. Dat dit vroeger
geen probleem opleverde en nu wel, heeft volgens hem te maken met de
ontstaansgeschiedenis van modern Japan. In premoderne tijden lagen de standen
vast en was vrij reizen niet mogelijk, zodat de meeste mensen nimmer hun dorp
verlieten. Moraal was een kwestie van samenleven met de buren: 'Kinderen werden
vroeger door een buurt opgevoed waarin hun vanzelf de gedragsregels werden
bijgebracht.'

Met modernisering en verstedelijking zijn buurten ontstaan waar geen enkele
binding meer is. De American Dream deed zijn intrede, het nucleaire gezin dat is
voorzien van koelkast, wasmachine en auto. Terwijl vader zich lange uren
uitsloofde op het werk, werd opvoeding de exclusieve taak van moeders in hun
moderne buitenwijken waar niets over was van het gemeenschapsidee. En, zegt
Miyadai, 'het concept huisvrouw het idee dat alleen een moeder verantwoordelijk
is voor de opvoeding bestaat in Japan pas sinds de oorlog'.

Deze 'opvoeding' verwerd uiteindelijk tot een stoomcursus voor toelating tot de
beste scholen en universiteiten. Nadat welvaart eenmaal vanzelfsprekend was,
zijn ouders zich gaan richten op het hoogst bereikbare voor hun kroost, via vele
avonden bijscholing. Scholen verwerden tot leerfabrieken, hetgeen in de jaren
tachtig heeft geleid tot een golf van gewelddadigheid en vernielingen op
scholen. Scholen zijn nu weer rustiger, maar dit komt vooral doordat veel
kinderen de school hebben opgegeven. Twee procent van de kinderen tot vijftien
jaar weigert naar school te gaan.

Miyadai categoriseert zodoende de spraakmakende activiteiten van de huidige
generatie jongeren als 'de zoektocht naar de vierde ruimte'.

Met name jongeren in de grote steden hebben het opgegeven om hun 'thuisbasis' te
zoeken in huis, op school of in de buurt, waar het idee van gemeenschap
verdwenen is. Die 'vierde ruimte' ligt op straat - met excessen als
kinderprostitutie en drugsgebruik - of in de virtuele wereld van Internet en
computerspelletjes. Een van de succesvolste jonge programmeurs van
computerspelletjes in Japan is juist iemand die als kind nimmer z'n school heeft
afgemaakt.

Miyadai's analyse van de ontwikkeling van modern Japan komt, terugkerend naar de
basis van goede zeden, er in de kern op neer op dat er geen 'gemeenschap' meer
is waarin vanzelf regels ontstaan. De oude dorpssamenleving is voor de oudere
generatie nog deels vervangen door bijvoorbeeld ministerie, bedrijf, of
religieuze sekte. Maar het is tevens in naam van deze organisaties dat
ambtenaren of bedrijfsdirecteuren hun corruptie bedrijven.

In de huidige economische crisis is er voor jongeren niet meer automatisch
plaats nadat ze eenmaal klaar zijn om de maatschappij binnen te stappen. 'De
grootste slachtoffers zijn eigenlijk de brave kinderen die hun ouders geloven en
denken dat na een goede opleiding een goede baan en een gelukkige toekomst
volgt', zegt Miyadai. 'Maar dat bestaat niet meer. Nu zie je dat twintigers zich
verraden voelen en zich met geweldsuitbarstingen op hun ouders afreageren.' Kort
na ons gesprek kwam het bericht dat een 25-jarige werkloze, thuis wonende man in
Tokio met een keukenmes zijn moeder om het leven had gebracht en op de vlucht
was geslagen.

Jongeren kijken zodoende ook met andere ogen naar de relaties die volwassenen in
deze 'gemeenschappen' onderhouden. Ze zijn voor jongeren 'leugenachtig', zo
schrijft ook psychiater Rika Kayama, een andere jonge mediaster op het gebied
van jongerenonderzoek, afgelopen maand in het tijdschrift Sapio.

'Jongeren zien niet in waarom ze goede banden moeten onderhouden met mensen die
toevallig in hetzelfde bedrijf werken of dezelfde universiteit hebben bezocht',
schrijft Kayama. Een heel simpel materieel gemak geeft jongeren de kans
gelijkgestemden te zoeken in heel andere kringen: de mobiele telefoon. Naast
gebruik voor veel prietpraat constateert zij ook vriendschappen tussen
schoolmeisjes die elkaar nimmer in levenden lijve hebben ontmoet maar over de
telefoon al hun sores kunnen bespreken. Voor deze meisjes zijn dit 'pure
vriendschappen', aldus Kayama. Voor de fricties die deze ontwikkelingen
opleveren is volgens Miyadai maar een oplossing: de overgang van een
traditionele gemeenschap naar een moderne samenleving.

Mythe

Maar bij het genoemde gebrek aan een abstracte basis voor de regels van deze
samenleving, menen sommigen toch dat alleen 'Japan' het morele vacuum kan
vullen. Deze zomer wierp de populaire striptekenaar Yoshinori Kobayashi zijn
fanatieke lezersschare het 'landsbelang' als maatstaf toe in zijn boek
Verhandeling over de Oorlog (eerder op 23 september in deze krant besproken). De
heldendaden van voorouders tijdens de Tweede Wereldoorlog moeten als voorbeeld
dienen voor een generatie die slechts nog aan materieel genot denkt.

Kobayashi is moderner dan Shiomi in de zin dat hij bewust over het 'land'
spreekt en niet over 'volk'. Hij weet maar al te goed dat het oude verhaal dat
de Japanners zo'n homogeen volk zijn, vooral mythe was. In zijn kantoor in Tokio
blijkt hij, geboren in 1953, er ook modern uit te zien: halflang, achterover
gekamd haar en gitzwarte kleding. Wie modern echter gelijk stelt aan Westers,
vergist zich deerlijk. Zijn uitgesproken opvattingen zouden hem in Nederland
niet tot de gevierde schrijver maken die hij in Japan wel is.

Volgens Kobayashi zijn er door het verlies van de oorlog in Japan kwalijke zaken
als individualisme en democratie het land binnengebracht. Democratie is in Japan
een mislukking en het concept van universele waarden is grote onzin. 'Dit komt
er alleen maar op neer dat het Westen zijn waarden oplegt aan andere landen.'

Kobayashi gaat net als Miyadai uit van de constatering dat voor de Japanner een
individuele morele basis als het christendom ontbreekt. Het hele idee van
'individu' is de Japanner eigenlijk vreemd, aldus Kobayashi en daarom heeft het
naoorlogse individualisme slechts geleid tot bevrediging van eigen behoeften als
het ultieme levensdoel. Dit egoisme is vervolgens de oorzaak van de huidige
corruptie in ambtenarij en bedrijfsleven, en criminaliteit onder jongeren.

Zodoende kiest Kobayashi het land als samenbindend middel en maatstaf der zeden.
'Als je het land ontkent dan komt er ook nooit gemeenschapszin tot stand. We
moeten een ethiek creeren die in het hele land functioneert. Het land is de
eerste begrenzing van gemeenschapszin, daarna komt de buitenwereld' zegt
Kobayashi. De 'ontkenning van het land' is volgens hem nu precies wat er na de
oorlog in Japan is gebeurd omdat de buitenwereld Japan als oorlogsmisdadiger
afschilderde. Jonge Japanners is op school een hekel aan hun eigen land
bijgebracht. Zodoende begint hij zijn Verhandeling over de Oorlog, na zijn gal
te hebben gespuid over het heersende egoisme, met een beschrijving van de Tweede
Wereldoorlog vanuit een ongebruikelijke optiek: de opofferingsgezindheid van
voorgaande generaties ten bate van Japan.

Zijn werk is een groot succes onder jongeren en ouderen. Er zijn van dit werk
inmiddels bijna een half miljoen exemplaren verkocht het dubbele van zijn
normale verkoopcijfers.

Sommige lezers laten tranen bij het lezen over de offers van hun voorouders en
schrijven hem: 'Dit heb ik nooit geweten'. 'Niet iedereen hoeft het met me eens
te zijn', zegt Kobayashi, 'maar als sommige jonge lezers de boodschap oppakken
en doorgroeien in de maatschappij, een enkeling wordt wellicht politicus, dan
zal er vanzelf iets veranderen.'

Het is de vraag wat er dan precies gaat veranderen, want Kobayashi blijkt vooral
een romanticus. Gevraagd naar praktische ideeen om de huidige corruptie in de
politiek en ambtenarij aan te pakken, verzucht hij na lang aandringen:
'Eigenlijk was de Edo-periode veel beter'. De Edo-periode was de periode van
absolutistisch bestuur die tot halverwege de negentiende eeuw duurde. Een
samurai kon in die dagen naar believen een gewone burger het hoofd afhakken,
maar Kobayashi smacht naar die dagen.

Wegens de grote populariteit van Kobayashi's boek wijdde een commerciele
televisiezender begin november een drie uur durende marathondiscussie aan dit
werk. Terwijl de Japanse deelnemers elkaar in de haren vlogen over Kobayashi's
interpretatie van de oorlog, gaf de Zuid-Koreaanse hoogleraar Kang Sang-jung -
geboren, getogen en werkend in Japan - het zinnigste commentaar op dit boek. 'De
voortgaande economische liberalisering in Angelsaksische stijl is onverenigbaar
met cultureel conservatisme', aldus Kang. Mensen als Kobayashi, die terug willen
naar oude waarden, zullen dus de strijd aan moeten gaan met mainstream Japan dat
heeft gekozen voor verdere modernisering. Maar ook al is Japan die weg
ingeslagen, het gevaar ligt, aldus Kang, in de aantrekkingskracht van oude
waarden en nationalisme voor de verliezers de afvallers in de economische
omwenteling.

Japanse reggae fans. Zwarte muziek is een van de trends die jongeren in Japan
uit het Westen overnemen Foto Philip Gostelow/Camera Press London ; Ambtenaren
van het ministerie van Financien gluren onder het korte rokje van een
serveerster in een 'geen-slipjesrestaurant'. Deze traktatie op kosten van
bankfunctionarissen was bijzonder populair onder de ambtenaren, als betaling in
natura voor het doorgeven van vertrouwelijke informatie. Toen dit gebruik begin
dit jaar in de openbaarheid kwam, bleek de gratis reclame voor het bewuste
etablissement geen onverdeeld genoegen: op last van de politie is het inmiddels
wegens 'onzedelijkheid' gesloten.Recente, spraakmakende incidenten van
losgeslagen jongeren: jongen steekt politieagent met mes neer, scholiere in
modieuze minirok verkoopt haar lichaam aan 'oude vieze man', opgeschoten jongens
slaan 'snachts een man van middelbare leeftijd in elkaar - het zogenoemde
'vadertje-jagen'. Op eerdere pagina's verkondigt schrijver Kobayashi dat voor de
jongeren die tijdens de oorlog voor het land streden er tenminste 'een verhaal'
klaar lag, hun strijd had betekenis. Dus zet Kobayashi boven deze plaat de
noodkreet: 'Heeft dit land dan werkelijk geen verhaal meer nodig?'Terwijl
Kobayashi zelf op de laatste pagina van zijn werk uitkijkt over een vredig en
ordentelijk land, geeft hij zijn lezers de moraal van het verhaal: 'Wat zijn nu
juist de inperkingen die een mens zijn vrijheid schenken? Laten we 'geesten'
opvoeden die dit belangrijk vinden.' Hij ageert fel tegen de vrijheid-,
blijheidmentaliteit van individualisme Amerikaanse stijl.

Sociologie ; Wetenschap en Techniek ; Sociale Wetenschappen ; Delicten ; Recht ;
Criminaliteit ; Seksualiteit ; Maatschappij ; Sociaal Cultureel

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               9 of 146 DOCUMENTS

                                NRC Handelsblad

                               December 12, 1998

Machtsstrijd in Iran leidt steeds meer tot geweld

BYLINE: DOOR ONZE REDACTEUR CAROLIEN ROELANTS

SECTION: bui; Pg. 4

LENGTH: 940 words


ROTTERDAM, 12 DEC. In Iran zijn in de afgelopen paar weken enkele politieke
morden gepleegd en kritische schrijvers verdwenen en dood teruggevonden. De
machtsstrijd tussen hervormingsgezinden en conservatieven laait op.

De machtsstrijd tussen hervormingsgezinden in de Islamitische Republiek Iran
rondom president Mohammad Khatami enerzijds en conservatieve groepen anderzijds
is een zeer gewelddadige fase ingegaan. Een nationalistische oppositiepoliticus
en zijn vrouw zijn vermoord, drie prominente schrijvers zijn verdwenen van wie
twee dood zijn teruggevonden een groep bezoekende Amerikaanse zakenlieden is
gemolesteerd, allemaal in een tijdsbestek van enkele weken. Dat is een nieuwe
ontwikkeling sinds Khatami 19 maanden geleden met een overweldigende meerderheid
als president werd gekozen.

Weliswaar hebben knokploegen al langere tijd met enige regelmaat liberale
persvertegenwoordigers, studenten en zelfs regeringsvertegenwoordigers onder
handen genomen, maar buitenlanders - ook Amerikanen - bleven tot dusverre
gespaard. En wat zich laat aanzien als een gerichte moordcampagne tegen
schrijvers gaat helemaal een forse stap verder.

De campagne lijkt ten doel te hebben Khatami's Iran weer in diskrediet te
brengen in het buitenland en de voorzichtig op gang gekomen toenadering tot het
Westen te saboteren. Het geweld kan niet alleen daarom op het conto van
conservatieven worden geschreven. Daders zijn nog niet gevonden, maar dat feit
zet de critici van de conservatieven ook op hun spoor. De behoudende facties, en
niet de regering van Khatami beheersen immers nog altijd veiligheidsdiensten en
rechterlijke macht (en trouwens ook het parlement en de staatsradio en tv).

De conservatieven, die worden geinspireerd door Opperste Leider ayatollah Ali
Khamenei, voelen zich zeer bedreigd door het presidentschap van Khatami. De
verkiezingsuitslag van 23 mei 1997, toen ruim tweederden van de in recordaantal
opgekomen Iraniers op Khatami stemde, kon immers alleen worden uitgelegd als een
motie van wantrouwen in het behoudende religieuze establishment.

Khatami heeft, tegengewerkt door de conservatieven in het parlement, nog
nauwelijks grote hervormingen kunnen doorvoeren afgezien van de zeer
aanzienlijke uitbreiding van de persvrijheid. Maar door zijn persoonlijk
charisma en zijn openlijke weigering om zijn streven naar rechtsorde en
uitbreiding van de persoonlijke vrijheden op te geven heeft hij zijn aanhang
behouden. Er komen regionale verkiezingen aan en als zijn aanhangers die
verkiezingen en, nog belangrijker, in 2000 de parlementsverkiezingen weten te
winnen, dan slaan de machtsverhoudingen drastisch in zijn voordeel om.

De conservatieven verketteren alles wat op liberaal lijkt als anti-islamitisch
of, wat vrijwel op hetzelfde neerkomt, verraad aan de verworvenheden van de
Islamitische Revolutie: zij claimen in feite een goddelijk gelijk. Ieder die
anders denkt is dan automatisch ketter - en dat betekent niet veel goeds in een
theocratie. In het licht van de deels fatale verdwijningen van schrijvers is de
toespraak van Opperste Leider Khamenei op 5 december, waarin hij ontkende dat er
enigerlei repressie in Iran is en zich uitsprak tegen 'huurlingenschrijvers',
veelzeggend. 'Er zijn sommige mensen die dingen willen zeggen die de vijand wil
horen; het is niet belangrijk voor hen of ze het hart breken van ons eigen volk;
of ze de jongeren ontmoedigen als wordt getrapt op het bloed van zovele
martelaren', zei hij. 'Dood aan de antirevolutionairen', schreeuwden de
toehoorders in antwoord.

President Khatami, die zelf doorgaans zeer voorzichtig is, waarschuwde twee
dagen later in een vraag-en-antwoord sessie met circa 10.000 studenten van de
Sharifuniversiteit niet voor niets voor 'religieus fascisme'.

'We moeten ons ervoor hoeden om fascisme te rechtvaardigen op basis van
godsdienst', zei hij. Daarbij noemde hij de radicaalislamitische Talibaan in
Afghanistan als voorbeeld - een vergelijking die des te negatiever is omdat de
Talibaan in Iran van links tot rechts als on-islamitisch worden verdoemd. Onder
gelach van zijn gehoor zei hij dat 'problemen niet kunnen worden opgelost door
al dan niet een baard te dragen'. Gelach - want hoewel de Talibaan lange, woeste
baarden dragen, is de baard, zij het korter, ook in de Islamitische Republiek
conservatief-politiek correct.

'We kunnen niet leven met de beschaving van negen eeuwen geleden, maar we moeten
een nieuwe beschaving creeren, die beantwoordt aan de behoeften van de mensen
van nu', zo zei Khatami. En, in een herbevestiging van zijn politieke
uitgangspunt: 'We moeten leren om een dialoog te bouwen op tolerantie en niet op
andere opinies reageren door de mensen op te dragen hun mond te houden.'

In een verdere aanwijzing dat de machtsstrijd oplaait vielen conservatieve
woordvoerders vervolgens uit tegen Khatami, die tot dusverre in de woordenoorlog
onder andere wegens zijn populariteit door zijn critici was gespaard. 'U bent de
president van 60 miljoen mensen die de islam en de Revolutie beminnen', schreef
de conservatieve krant Reselaat. 'U mag niet toestaan dat een politieke factie
die wordt gegidst door buitenlandse radiostations, u neerhaalt tot het niveau
van een oppositieleider.'

Het woord is nu weer aan Khatami. 'Hoe lang gaat u de pressie en de inmenging
van de conservatieven en de pressiegroepen tolereren?', vroeg een student
tijdens de bijeenkomst op de Sharif-universiteit. Maar de president heeft
eigenlijk niet veel keus. Tot de verkiezingen heeft hij niet veel meer dan
woorden tot zijn beschikking.

Wetgeving ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              10 of 146 DOCUMENTS

                                NRC Handelsblad

                               December 11, 1998

'Je voelt de treinen voor je ze hoort'

BYLINE: DOOR ONZE CORRESPONDENT ANDRE RITSEMA

SECTION: bui; Pg. 4

LENGTH: 428 words


VELP/DEN HAAG, 11 DEC. Uitstel van aanleg van de Noordtak betekent dat de
treinen tijdelijk over bestaand spoor gaan rijden. Omwonenden protesteren.

Ter hoogte van Maarsbergen wordt de koffie rondgebracht. Chauffeur Bertus laat
plastic zakjes uitdelen, waar de lege bekertjes in gedaan kunnen worden. Nog
drie kwartier rijden naar Den Haag.

Ze zijn er allemaal: de vertegenwoordigers van de actiegroepen uit de dorpen en
gemeenten langs het spoor van Arnhem naar Oldenzaal. Comite 'Geen Noordtak
Velp', Belangenvereniging Dieren, Comite Dieren-zuid, Ellecoms Belang,
Actiecomite Holten. En natuurlijk zijn er ook 'gewone burgers aan het spoor',
zoals een oudere dame het verwoordt. Allemaal zijn ze deze mistige
donderdagmiddag met de touringcar vanuit Velp op weg naar Den Haag, waar de
vaste Kamercommissie Verkeer en Vervoer spreekt over de Noordtak, de
noordoostelijke verbinding van de Betuwelijn richting Duitsland. De aanleg van
de Noordtak wordt evenwel uitgesteld, is de planning. En dat betekent dat de
aftakking tijdelijk over bestaand spoor zal rijden - iets waar de regio
he-le-maal tegen is.

De pakweg vijftig actievoerders hebben verschillende verwachtingen van het
bezoek. Het helpt waarschijnlijk niets, bromt de een. Toch goed om je te laten
zien, zegt een ander. 'Je moet je gewoon laten horen', zegt voorzitter G. de
Kuijper van actiecomite 'Geen Noordtak Velp' (GNV). Hij plakt achterin de bus
plakkaten op: een spoorlijn met een dik rood kruis er door heen. Geen Noordtak
over bestaand spoor, staat er op.

De Kuijper woont op amper twaalf meter van de spoorlijn in Velp, die het hele
dorp doorkruist. Van de zes personentreinen per uur heeft hij niet zo veel last.
Van de veel zwaardere goederentreinen des te meer. 'Tot een paar jaar geleden
kwamen er elke dag twee goederentreinen langs: een om elf uur 's avonds en een
om vier uur 's nachts.

Die treinen voel je voor dat je ze hoort. Eerst beginnen de ramen te rinkelen,
dan gaat het huis trillen. Als ze langs je woning rijden lig je letterlijk te
schudden in bed.' Hij heeft weinig trek in de 36 tot 47 goederentreinen die
straks dagelijks langs zijn huis zullen denderen. Hij heeft geen fiducie in
toezeggingen van Netelenbos dat er voorzieningen worden getroffen.

De vergadering in Den Haag biedt de actievoerders weinig hoop. De Kuijper is, zo
zegt hij na afloop, 'teleurgesteld'. Met de actiecomites gaat hij zich nu
richten op de milieu-effectrapportage en de bijbehorende inspraakprocedures. Het
daadwerkelijke besluit over de aanleg valt rond de zomer.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              11 of 146 DOCUMENTS

                                NRC Handelsblad

                               December 11, 1998

Overbodige luxe

SECTION: opinie; Pg. 9

LENGTH: 574 words


BELASTINGVRIJ winkelen behoort tot de pret van buitenlandse reizen. Voordat
vakantiegangers of zakenlieden het vliegtuig nemen, of de passagiers van de
veerboot stappen, genieten ze van de geneugten van het tax free winkelen. In de
overtuiging dat drank, sigaretten, parfums, luxe goederen, camera's en
elektronica in de tax free shops goedkoper zijn maar dat is nauwelijks waar. Het
gaat om het genoegen van het voordeeltje en vooral om het gevoel.

Over een half jaar is het uit met de pret, althans voor reizen binnen de
Europese Unie. Zeven jaar geleden, in 1991, besloten de EU-landen unaniem dat
belastingvrij winkelen binnen de interne markt van Europa een anomalie was. Met
een lange overgangsperiode om de tax free-winkels de tijd te geven zich aan te
passen, werd het belastingvrije winkelen voor reizigers op intra-Europese
vluchten en veerdiensten geschrapt. Helemaal verdwijnen zal tax free winkelen
niet, want voor intercontinentale vluchten blijft deze folklore bestaan.

Sindsdien heeft zich een niet-aflatende lobby van luchthavens, veerdiensten en
tax free-winkels ontwikkeld om dit besluit terug te draaien. Alle mogelijke
argumenten zijn gebruikt: het economische belang van de sector, het koopplezier
van het publiek, de werkgelegenheid van het personeel, het belastingvrije aanbod
als vorm van dienstverlening, als onmisbare bron van inkomsten en als wapen in
de concurentiestrijd. Dat in tax free-winkels de winstmarges hoog zijn, werd er
niet bij verteld.

Belastingvrij winkelen beperkt zich tot luchthavens, vliegtuigen en schepen. Wie
niet per vliegtuig maar per auto of trein dezelfde reis in de EU maakt, heeft
geen mogelijkheid om tax free parfum of sigaretten te kopen bij de railtender of
in het wegrestaurant bij de grens. Nu de paspoortcontroles in Schengenland zijn
afgeschaft, valt ook niet langer vol te houden dat reizigers werkelijk
buiten-territoriaal zijn als ze de tax free-winkel op een luchthaven
binnenstappen.

HIERMEE LIJKT de zaak afgedaan, maar dat is niet het geval. Komend weekeinde, op
de Europese top van regeringsleiders in Wenen, kan het onderwerp ter sprake
komen. Een aantal regeringen zet zich in om het voortbestaan van de
belastingvrije winkels te rekken.

Het is een vorm van populisme: de Duitse regering verwijst naar de populariteit
in Duitsland onder het gewone volk van de zogenoemde 'Butterfahrten',
boottochtjes net buiten de territoriale wateren om belastingvrij drank en
sigaretten te kunnen inslaan. Volgens een Britse minister vinden burgers
handhaving van belastingvrij winkelen het belangrijkste onderwerp op de Europese
agenda. De Britten en de Ieren - namens de belangen van de veerdiensten - maar
ook Frankrijk, Luxemburg en Spanje willen de rechten van de tax free-winkels
handhaven.

De overige EU-landen, waaronder Nederland, zien daar niets in en er is
unanimiteit vereist om het besluit uit 1991 te heroverwegen. Veel kans dat dit
gebeurt is er dus niet en daarmee is een kostbare lobby voor niets gevoerd.

De winkels achter de douane op de vliegvelden de luchtvaartmaatschappijen met
hun parfummetjes tijdens de vlucht en de veerdiensten met hun goedkope drank en
sigaretten hadden zich beter kunnen toeleggen op aanpassing van hun assortiment,
verbetering van de dienstverlening en vooral van hun imago als nep-sjieke
illusieverkopers.

Belastingheffing ; Nationale Economie ; Overheidsfinancien ; Handel ; Economie ;
Bedrijfstakken

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              12 of 146 DOCUMENTS

                                NRC Handelsblad

                               December 11, 1998

Mokerslag op de borreltafel; Roger Scruton over de moderne cultuur

BYLINE: SJOERD DE JONG

SECTION: boeken; Pg. 6

LENGTH: 2248 words


Roger Scruton: An Intelligent Person's Guide to Modern Culture. Duckworth 152
blz. f63,70 (geb)

Ooit 'het bloed van een andere soort' door uw aderen voelen stromen? Roger
Scruton wel, op de vossenjacht. Als het hoefgestamp door zijn zadel trilt en de
adrenaline kolkt, keert hij terug naar de natuurstaat van de prehistorische
jager, gelouterd door strijd en bloed. Hij ervaart 'de opwinding' van de dieren,
maar ook 'de concrete onschuld van hun gedachten'.

In zijn essay On Hunting zet Scruton de zegeningen uiteen van de vossenjacht.
Zijn argumenten tegen een jachtverbod waarmee de regering van Tony Blair heeft
gespeeld, zijn niet nieuw, maar daar gaat het ook niet om. Het gaat om de
ervaring van het leven en jagen in stamverband de terugkeer naar de Gemeinschaft
en het besef dat de mens deel uitmaakt van een natuurlijke, niet naar believen
te herschikken ordening.

Scruton is in Engeland een bekend conservatief filosoof en getalenteerd
veelschrijver van boeken, opinie-stukken, recensies en ingezonden brieven. Zijn
ostentatieve traditionalisme en jongensachtige, hautaine presentatie hebben hem
de haat opgeleverd van linkse journalisten en academici alsmede de badinerende
bijnaam 'Hawdyir Scrotum'. Scruton heeft een scherpe pen, en een groot talent
zijn vijanden het bloed onder hun nagels vandaan te halen. Hij verdraagt hun
tirades chin up, om er daarna een schepje bovenop te doen.

De in 1944 geboren Scruton vestigde zijn academische reputatie met boeken over
esthetica, muziek en het conservatisme, en schreef voor een groter publiek het
voortreffelijke Modern Philosophy (1994), waarin hij een eigenzinnige diagnose
stelde van de moderne filosofie. Hij buitte in dat boek zijn analytische
achtergrond ten volle uit - Scruton beheerst zijn Russell en Frege, zoals het
een Engelse filosoof betaamt - maar stak zijn zorgen om de blinde vlekken van
het moderne denken niet onder stoelen of banken. Hij hekelde de 'morele idiotie'
van de filosofische ethiek, noemde de argumenten van A.J. Ayer in diens
klassieker Language, Truth and Logic 'bespottelijk' en verketterde het marxisme
en het postmodernisme als 'het werk van de Duivel': nihilistische stromingen die
de eigenwaarde van de westerse cultuur ondermijnen.

Polemisch

Scrutons eigen positie is een combinatie van Kant, wiens esthetica en ethiek hij
prijst als grootse prestaties van de menselijke geest, en communautarisme.
Gemeenschapszin, morele waarden en de 'subjectieve' ervaring, die het menselijk
leven nu eenmaal zin geven, moeten worden beschermd tegen de eroderende effecten
van de objectieve wetenschap. Zo verdedigde Scruton in Sexual Desire (1986) de
waarden van monogame liefde en huwelijkstrouw tegen het biologisme van de
moderne seksuologie. En zoals wel meer verdedigers van het 'sacrale' kwam hij
onderweg de nodige ketterijen op het spoor: seksuele variaties die hij
veroordeelde als immoreel en profaan, omdat ze de partner degraderen tot
pornografisch 'object'.

Die polemische houding doet denken aan Antoine Bodar, ook een neoconservatief
die de barricades beklimt om de wereld uit te leggen dat barricades het
instrument van de duivel zijn. Zijn commerciele succes maakt Scruton daarnaast
het rechtse neefje van de Amerikaanse liberal Richard Rorty, een filosoof die
eveneens bij een groot publiek bekendheid geniet, maar die een tegengestelde
boodschap verkondigt. Rorty bepleit juist een verdere secularisering en
'ontheiliging' van de wereld als weg naar morele volwassenheid. En zoals Rorty
schnabbelt als adviseur van Bill Clinton, zo schuifelde Scruton in de jaren
tachtig rond in de coulissen van de politiek als filosofisch souffleur van
Margaret Thatcher. Op haar had hij zijn hoop gevestigd voor een herleving van
Engelse grootsheid en gemeenschapzin.

Sindsdien heeft Scruton afscheid genomen van Lady Thatcher, die hem teveel een
19e-eeuwse liberaal was, en van de universiteit. Als een Peter Pan van het
Engelse conservatisme wijdt hij zich nu volledig aan het buitenleven, zijn
boeken en de strijd op de opinie-pagina's tegen Tony Blair, Oasis en andere
tekenen van verval.

Kort na elkaar zijn twee nieuwe boeken van hem verschenen: een pleidooi voor de
bedreigde vossenjacht, On Hunting (Yellow Jersey Press), en een aanklacht tegen
de moderne wereld, An Intelligent Persons Guide to Modern Culture, onderdeel van
een reeks waarvoor hij eerder een mooie titel schreef over filosofie.

Het zijn beide typische Scrutons. Meesterlijk geschreven, scherp en erudiet,
maar ook onbeschaamd eenzijdig. Scruton schildert de moderne tijd als een lange
donkere nacht, waarin enkelingen zoals hijzelf de vlam van de cultuur brandend
houden. Hij knijpt zijn ogen ferm dicht voor de lotsverbetering die de moderne
samenleving voor miljoenen mensen heeft betekend. Democratisering emancipatie en
'aristocratisering van de massa' zijn voor Scruton profaniteiten die hem alleen
maar doen rillen van afschuw.

In zijn Guide to Modern Culture analyseert hij de moderniteit, het werk van
Wagner en Baudelaire, en fulmineert hij tegen de vulgariteit van de popcultuur
en het stuurloze negativisme van eigentijdse intellectuelen. Het boek is vooral
geschikt voor wie het al met Scruton eens is, zoals hij in zijn inleiding grif
toegeeft. Wie een mooie filosofische verwoording zoekt van
rechts-communautaristisch gedachtengoed, kan hier terecht.

Enoch Powell

Maar dat is ook de zwakke plek van dit boek. Scrutons conservatisme is zo
zorgvuldig gecultiveerd, en zijn standpunten zijn zo consequent politiek
incorrect (het advies vrouwen te weren uit het leger; de NSDAP en passant een
'geperverteerde nakomeling van de Russische revolutie' noemen), dat de vraag
rijst of hij geen poseur is, die niets liever wil dan het linkse establishment
irriteren en vooral niet serieus genomen worden.

'De elektrische gitaar ontleent een groot deel van zijn aantrekkingskracht aan
het feit dat hij wordt omgegespt als een dildo', is een van Scrutons
huisbar-wijsheden over de popcultuur. Onze jeugd jaagt hersenbeschadiging en
instant-seks na, en weigert zich te binden aan familie en kinderen. Dat is zo,
wordt de lezer kennelijk geacht te denken, met een verontwaardigde vuistslag op
de borreltafel. Wanneer is er in Engeland voor het laatst een huwelijk gesloten?
Wanneer wordt er eindelijk weer een kind geboren? De antagonistische Engelse
jeugdcultuur heeft inderdaad nog trekjes van een generatieconflict dat wij niet
meer kennen, maar zo erg is het nu ook weer niet. Voor Scruton daarentegen is
Homerus een huisvriend, maar de huidige Engelse jeugd een horde inferieure en
geestloze wezens.

Ook elders wordt de grens tussen ernst en parodie overschreden. Dat geldt vooral
wanneer de toch niet makkelijk te imponeren Scruton onder de indruk raakt van
iemand anders. Dit schrijft hij in On Hunting over de reactionaire Britse
politicus Enoch Powell, aan wiens zijde hij mocht dineren: 'Zijn gelijkmatige
spraak, met Victoriaanse syntaxis en bijbelse wendingen hoorde bij de
voorvaderlijke stemmen van Coleridge, die oorlog voorspelden op hetzelfde moment
dat ze de pudding verwelkomden. (...) Toen de vossenjacht ter sprake kwam, legde
Enoch zijn vork neer en keek me lang en doordringend aan, met ogen die hun
glazige distantie hadden verloren en brandden met een verterend vuur.'

In zulke passages valt Scruton ten prooi aan de kitsch die hij zo verafschuwt in
de moderne cultuur. Hij begint zelfs wat te lijken op Martin Heidegger, die ook
met nauwelijks teruggeslikte tranen van ontroering kon schrijven over de 'wijze
oude boeren' die in het Zwarte Woud voor zijn blokhut zaten.

De overeenkomst is niet toevallig. Scruton sneert in On Hunting prachtig over
Heideggers proza ('zinnen als ongemelkte koeien, die meelijwekkend staan te
loeien aan het hek van de betekenis'), maar hij deelt diens inzicht dat de
wereld er allereerst is om te gebruiken, en niet om te bestuderen als object.

Met zijn bestudeerde ouderwetsheid is Scruton intussen eerder eigentijds dan
traditioneel. Hij haakt in op een wijdverbreid onbehagen over de ontwortelende
effecten van secularisatie en globalisering. Het communautarisme bloeit in de
politiek zowel ter rechter- als ter linkerzijde. Anti-modernisme en de cultus
van het lokale en 'het eigene' zijn allang onderdeel van de populaire cultuur.
Wie geen tijd heeft om Scruton te lezen, kan een even sombere tijdsdiagnose
beluisteren bij Bob Dylan, die op zijn cd World Gone Wrong ook al klaagt over de
nieuwe 'dark ages' waarin we ons bevinden.

Scrutons rigide onderscheid tussen 'high culture' en populaire cultuur is op
meer punten onhoudbaar. Popmuziek - zie het geval Dylan - is inmiddels een
'klassiek' genre geworden, met exegese, interpretatie en catalogisering. Zijn
afkeer van pop als typisch modern roept bovendien de vraag op, of hij zich wel
zou hebben geamuseerd in een zestiende-eeuwse kroeg vol liederlijk dronken
fuifnummers, of op een middeleeuwse boerenbruiloft.

Gemeinschaft

In zijn 'gids' maakt Scruton dankbaar gebruik van Ferdinand Tonnies' bekende
onderscheid tussen Gemeinschaft, een organische gemeenschap waarvan stam en
familie de belangrijkste pijlers zijn, en Gesellschaft, die berust op een
contract tussen autonome individuen. Een gezonde samenleving, aldus Scruton, kan
niet zonder 'sacrale' gemeenschapszin, geleverd door godsdienst of hoge kunsten.

Evenals de nestor van het Amerikaanse conservatisme, Irving Kristol, meent hij
dat de seculiere samenleving leeft op het geleende morele kapitaal van het
christendom. Sterft die godsdienst af, en daar ziet het naar uit, dan is het
vangnet boven de circusvloer opgetrokken. Dat is mede bedoeld als verwijt aan
het adres van de negativistische 'maatschappijkritiek' van marxisten en
postmoderne deconstructionisten die sinds de jaren zestig onder westerse
intellectuelen hoogtij viert.

Ook die diagnose is natuurlijk vaker gesteld, zij het minder welbespraakt.
Richard Nixons vice-president Spiro Agnew hekelde in 1969 de 'nattering nabobs
of negativism'. Scruton voegt daar in feite weinig aan toe, en gaat al helemaal
niet in op afwijkende, voorzichtiger meningen. Een liberaler denker als Ernest
Gellner bijvoorbeeld ziet in zijn Conditions of Liberty de kern van de 'civil
society' juist in het uitblijven van een sacrale Gemeinschaft. Ook Scruton zou
zich vermoedelijk niet erg thuisvoelen in Iran, waar het 'sacrale fundament' met
revolutionair elan opnieuw is gemetseld.

Onder alle retoriek vertoont A Guide to Modern Culture dezelfde schizofrenie als
veel andere cultuurkritiek. Enerzijds is Scruton een kind van de Verlichting,
waarvan de kunst en wetenschap hem hebben gemaakt tot wat hij is: een
kosmopolitische intellectueel die pendelt tussen Engeland en de Verenigde
Staten, en thuis Wagner draait en Wittgenstein leest. Anderzijds is dezelfde
Verlichting verantwoordelijk voor de onttakeling van het sacrale die volgens hem
onze rampspoed vormt.

Ambivalentie

Die ambivalentie beheerst Scrutons tijdsbeeld. Hij geeft hoog op van vroegere
rites de passage en van instituties als het huwelijk, die zijn verankerd in de
menselijke natuur.

Maar gezien zijn inktzwarte diagnoses heeft hij maar bitter weinig vertrouwen in
die natuur (hoe kan het anders zo mis gaan?). Dat is een wurggreep waarin wel
meer conservatieve denkers belanden. Ze weten precies wat 'natuurlijk' en
onveranderlijk is in mens en samenleving, inclusief militaire rangen en seksuele
posities, maar tegelijkertijd schreeuwen ze moord en brand over de teloorgang
van die eigenschappen. Niets zo vergankelijk als de menselijke natuur,
blijkbaar.

Scruton wil natuurlijk geen ayatollah in Westminster. Hij verlangt terug naar
een prudentere tijd van voor het vooruitgangsgeloof. Toen een heer nog een
gentleman was, en de gewone man zijn plaats kende, kinderen maakte en de muziek
niet te hard zette. Aangezien we de tijd niet kunnen terugdraaien, moeten we het
doen met de filosofie van het 'alsof'. We zijn geen oude gelovigen meer, aldus
Scruton, maar we kunnen wel vroom 'doen alsof'. Geloof, moraal en sociale orde
zijn immers niet wetenschappelijk te grondvesten, maar moeten zich al doende
bewijzen. Ze stichten gemeenschap, en dat is belangrijker dan de vraag of ze
'waar' zijn.

In die opvatting staat Scruton niet alleen (zijn 'doen alsof' doet denken aan
het 'oprechte veinzen' van Frans Kellendonk), en als particuliere levenshouding
is er niets op tegen. Maar voor de gemeenschap die hem zo aan het hart gaat
lijkt het een dubieuze oplossing. In Modern Philosophy geeft Scruton het
voorbeeld van een primitieve dans, die volgens antropologen de sociale cohesie
van een stam bevordert. Maar, merkt hij op, de krijgers dansen niet omwille van
die cohesie, maar omdat hun god het wil. Zodra ze zichzelf antropologisch gaan
bekijken, is het snel afgelopen met de kracht van de dans.

Dat is nu net het probleem van Scrutons eigen 'doen alsof'.

'Voor wie het wil, staat het morele leven nog steeds open', besluit hij zijn
gids. 'De cultuur van de onzen is er een van de catacomben, een vlam die
brandend wordt gehouden door onverschrokken monniken.' Dat zelfbeeld is niet
alleen aanmatigend, het is ook weinig behulpzaam. Wij arme popliefhebbers zouden
meer geholpen zijn met denkers die zich niet koesteren in de warme gloed van hun
open haardvuur-conservatisme, maar die de inherente spanning van de moderniteit
nieuw leven proberen te geven.

Jachtpartij in Groot-Brittannie Foto Foto Camera Press

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              13 of 146 DOCUMENTS

                                NRC Handelsblad

                                December 7, 1998

Couppleger Chavez verkeert na ruime zege in hogere sferen

BYLINE: DOOR ONZE CORRESPONDENT MARJON VAN ROYEN

SECTION: bui; Pg. 5

LENGTH: 1169 words


CARACAS, 7 DEC. De voormalige couppleger luitenant-kolonel Hugo Chavez (44)
heeft gisteren de presidentsverkiezingen in Venezuela gewonnen. De gevreesde
tegencoup van het leger bleef tot dusver uit.

'Je zult zien, ze verzinnen wel weer een truc om Chavez toch nog te laten
verliezen', zegt Alejandro Yadira (40). Met de hele familie zit hij voor de tv
in zijn huisje in de sloppenwijk Del Valle. Nog nooit werden zo vaak de woorden
'normaliteit' en 'rust' herhaald als tijdens de presidentsverkiezingen gisteren
in Venezuela, maar de familie Yadira is alles behalve rustig. 'Cha-vez, Cha-vez'
krijst de papagaai in zijn kooi. 'Als ze ons bedonderen, branden we Venezuela
plat', belooft Alejandro.

Nauwelijks zijn de eerste projecties bekend, of in de sloppenwijk barst een
schietpartij los. Overal mannen met pistolen. Ze schieten in de lucht, maar soms
ook recht voor zich uit. 'Van vreugde' zeggen de mannen. 'Omdat Chavez gewonnen
heeft.'

Het duurt tot acht uur 's avonds voordat de kiesraad de eerste officiele
resultaten bekendmaakt. Eindelijk verschijnt dan de minister van Defensie op
televisie, in gevechtsuniform. Hij verklaart dat regering en leger de uitslag
van de verkiezingen erkennen: op basis van tweederde van de stemmen 56 procent
voor Hugo Chavez en 40 procent voor zijn tegenstander de 62-jarige ondernemer
Henrique Salas. De geruchten over een staatsgreep zijn 'ongefundeerd', verzekert
de minister. Hij wenst de heer Chavez alle geluk toe.

In huize Yadira klinkt een zucht van verlichting. 'Op de comandante', zegt de
Alejandro's moeder. Ze salueert, een van haar kleinkinderen heeft haar de rode
legerbaret opgezet, het symbool van Chavez. 'Op het nieuwe tijdperk', roept zijn
zus Marta. Ze maakt een dansje door de kamer.

Dat nieuwe tijdperk laat lang op zich wachten. Uren gaan voorbij met wachten op
het 'nieuwe, democratisch verkozen staatshoofd'.

Een interviewtje met de moeder van Chavez - huilend. De vader van Chavez -
trots. Beide zijn onderwijzer in de provincie. En ze hebben hun tweede zoon
opgevoed in de traditie van de bevrijder van Zuid-Amerika, Simon Bolivar:
'strijden, nog eens strijden, de blik vooruit, en nooit opgeven.'

Vervolgens zijn er ook de beelden van de mislukte coup die Chavez in 1992
pleegde tegen de sociaal-democratische president Carlos Andres Perez. Zwart-wit
zijn de beelden, met veel hollen en schieten. En daar is ook luitenant-kolonel
Chavez met zijn rode baret. Zeven jaar jonger dan nu. Niemand had ooit van het
jonge officiertje gehoord, toen hij het na decennia van democratische rust in
Venezuela in zijn hoofd kreeg een staatsgreep te proberen.

Om elf uur 's avonds verschijnt hij dan eindelijk voor de camera's. De nieuwe
Chavez als democratisch gekozen president. Hij is in stemmig blauw pak, de rode
baret is achterwege gelaten. Bescheiden is hij, en nederig. 'Dank zij God sta ik
hier.' Of, om het met de woorden van Simon Bolivar te zeggen: 'Ik ben maar een
vogeltje, meegevoerd door de grote orkaan van de revolutie.' Chavez geeft geen
antwoord op de eerste vraag van de perconferentie: 'wat zullen uw eerste drie
maatregelen zijn?' Chavez is in hogere sferen. 'Alles heeft zich voltrokken wat
is begonnen op die mythische 4 december 1992', verwijst hij naar de couppoging.
'God heeft gemaakt dat hij de vele obstakels heeft kunnen nemen die nu het licht
in de duisternis laten schijnen', verwijst hij naar zichzelf. Maar: 'de
overwinning is niet van Hugo Chavez. Chavez, dat ben ik niet. Chavez is hoop.
Chavez is het volk. Chavez is een nationaal gevoel.'

Marta Yadira (47) klapt in haar handen.

Zo is het: die man daar is een heel nieuw gevoel. En hoor je wat hij zegt over
zijn gelofte 'waardig en nuttig' te zijn voor het Vaderland? Dezelfde gelofte
die hij als tiener op de militaire academie aflegde. 'Waardig en nuttig'.
Misschien militaire prietpraat maar het zijn precies de eigenschappen waaraan
het de corrupte politieke klasse het tijdens veertig jaar Venezolaans democratie
ontbrak, vindt Yadira.

Marta vertelt hoe moeilijk ze het in het begin had om zich achter Chavez te
scharen. Zoals zoveel Venezolanen, tuimelde ook zij eind jaren tachtig van een
eigen middenklasse-appartement terug naar de sloppenwijk. Ze verloor haar baan
als consulente en moest weer bij haar moeder intrekken. Nu woont ze met haar
broer en haar zus in dit krot in Del Valle. Inmiddels heeft ze ander werk, maar
door de absurde prijsstijgingen in Venezuela - de hoogste van heel Latijns
Amerika - heeft ze elk perspectief om weg te komen uit de sloppenwijk moeten
opgeven. 'Nu wil ik ook niet meer weg', zegt ze. 'Maar voor mezelf en mijn
familie wil ik wel een waardigheid die de machtigen in dit land ons nooit hebben
gegeven.'

Ze is gaan nadenken en tot de conclusie gekomen dat ze haar watervrees voor deze
ex-militair en couppleger moet laten varen. 'Hij vertelt dat hij zich bewust is
geworden van de situatie waarin het volk leeft toen de militairen in 1989
gedwongen waren op de gewone burgers te schieten.' In dat jaar vielen er meer
dan driehonderd doden tijdens voedselrellen. Wat zijn die doden, tegenover de
enkele tientallen die er tijdens Chavez' couppoging vielen? 'Die man is de hoop
voor een stem van het volk', zegt ze met een hoofdknik naar de orerende Chavez
op de buis.

Intussen worstelen de journalisten op de persconferentie door om iets van
Chavez' program duidelijk te krijgen. Chavez praat en praat. Over de vele boeken
die hij heeft gelezen, de zware jaren die hij in de gevangenis doorbracht
voordat hij in 1994 amnestie kreeg. Slechts een paar concrete punten laat hij
doorschemeren. Hij zal een moratorium instellen op de afbetaling van de
buitenlandse schuld. Hij wil met subsidies of andere aanvullende maatregelen de
koopkracht herstellen van de zeventig procent Venezolanen die nu onder de
armoedegrens leven. En ten slotte zal hij hard optreden tegen corruptie en
belastingontduiking en zo het begrotingstekort wegwerken.

De Verenigde Staten - die Chavez tot dusver een visum weigeren - houden hun hart
vast. Op Cuba hoopt Fidel Castro na al die lange, eenzame neoliberale jaren
eindelijk weer een geestverwant aan de macht te zien in Latijns Amerika; Chavez
bezocht hem meteen na zijn amnestie. En in de rijkere buurten van Caracas troost
men zich met de gedachte dat Chavez' voorganger Caldera vier jaar geleden ook
beloofde de corrupte elite aan te pakken, de salarissen op te krikken, de
grondwet en de buitenlandse schuld te herzien. Van die plannen is weinig meer
vernomen. Maar Caldera was toen 78 jaar. En wat bij hem ontbrak was de
messianistische toon van de 44-jarige Chavez.

'Het is een gok, maar we moeten hem wagen', zegt Marta, als we door de
sloppenwijk wandelen, nu en dan in elkaar duikend voor de vreugdekogels. In elk
geval is het is een waarschuwing van de elites in heel Latijns Amerika. 'Op een
dag wordt het volk echt boos.'

Verkiezingen ; Recht ; Staatsrecht ; Politieke partijen ; Politiek en Staat ;
Binnenlandse Politiek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              14 of 146 DOCUMENTS

                                NRC Handelsblad

                                December 2, 1998

Zelfs Orbans aanhang fronst de wenkbrauwen

BYLINE: DOOR ONZE CORRESPONDENT RENEE POSTMA

SECTION: bui; Pg. 7

LENGTH: 972 words


BOEDAPEST, 2 DEC, Een klein half jaar na zijn aantreden groeien in Hongarije de
vraagtekens rond premier Viktor Orban, zijn beslissingen en zijn stijl van
regeren, ook bij zijn aanhangers.

'Communiceren ligt me niet, ik wil problemen bij de naam noemen.' Viktor Orban,
de Hongaarse premier, kijkt onschuldig, maar ook wat provocerend de zaal in waar
de top van het Hongaarse bedrijfsleven verzameld zit. Een klein half jaar na
zijn aantreden beseft de jeugdige premier dat hij een probleempje heeft: hij is
niet helemaal meer te volgen. 'Wij Hongaren moeten beter leren ons product te
verkopen, wij hebben alleen geleerd iets te maken, niet om het te verkopen',
zegt hij berouwvol.

Het berouw geldt de aanwezige internationale zakenwereld en de Hongaarse kiezers
die in mei op Orbans rechts-liberale Fidesz stemden, omdat ze verandering
wilden. Maar inmiddels hebben zelfs de trouwste Orban-volgelingen de afgelopen
weken de wenkbrauwen moeten fronsen. Over de enorme bouwput bijvoorbeeld op het
Erzsebet-plein, in het centrum van Boedapest, waar de vorige centrum-linkse
regering van Gyula Horn (bestaande uit sociaal-democraten en links-liberalen) na
veel discussie een nationale schouwburg had gepland. Ooit hadden de Hongaren een
eigen nationaal theater, een eerbetoon aan het eigen culturele erfgoed. Het ging
ten onder aan de oorlog, verhuizingen en ten slotte het communistische regime.
Logisch dus dat het postcommunistische Hongarije een nieuw nationaal theater zou
bouwen. Nadat alle politieke partijen, schoonheidscommissies en geldschieters
hun zegje hadden gedaan werd begin dit jaar de eerste paal geslagen. Het zou een
gezamenlijk project worden van de stad Boedapest en de overheid.

De werkzaamheden liggen intussen al weer maanden stil, de betonnen staketsels
beginnen langzaam te roesten en de bussen van het interlokale busstation dat
moest plaatsmaken voor het enorme project, verdringen zich in de straatjes rond
de bouwput.

De regering-Orban vond de bouw van 'een megalomaan socialistisch project' bij
nader inzien niet nodig. Het werd de eerste ronde in de strijd tussen twee
jeugdige oud-dissidenten: Gabor Demszky, de links-liberale burgemeester van
Boedapest die van zijn stad een wereldstad wil maken, en Viktor Orban, de
kampioen van de gewone man in de provincie, behoeder van nationale belangen en
kruisridder in de strijd tegen alles wat links lijkt.

Nu komt er een nationaal theater aan de rand van het stadspark, twee kilometer
verderop. Het oorspronkelijke project wordt omgebouwd tot een ondergrondse
parkeergarage met een parkje erop.

De krachtmeting kreeg kort daarop een vervolg in de strijd om een vierde
metrolijn in Boedapest. De Hongaarse hoofdstad heeft een uitstekend openbaar
vervoer, maar wie in de spits van het zuidwesten van de stad naar de overzijde
van de Donau wil, is eindeloos onderweg, en hij niet alleen. De aanleg van een
vierde metrolijn was een van de prioriteiten van burgemeester Demszky. Het zou
het project van de eeuw worden en Boedapest van een enorm vervoersprobleem
verlossen. De stad nam veertig procent van de financiering voor zijn rekening,
de overheid de rest. De contracten met de Europese Investeringsbank en andere
internationale instellingen waren getekend.

De eerste boringen waren al verricht toen ook hier het doek viel: het geld kon
beter gebruikt worden voor de aanleg van autowegen in de rest van het land,
luidde de droge verklaring van de regering-Orban.

Opmerkelijk was dat Demszky's tegenkandidaat bij de lokale verkiezingen van
oktober, de centrum-rechtse Latorcai, zich ook voorstander had betoond van de
aanleg van de vierde metrolijn.

Voor velen was duidelijk dat het hier om pure politiek ging, sommigen spraken
zelfs van een gerichte actie tegen Demszky om hem te straffen voor het feit dat
hij voor de derde keer tot burgemeester van Boedapest was gekozen. Boedapest
heeft de regering inmiddels voor de rechter gesleept.

De trouwe Orban-stemmers beginnen zich af te vragen wat hun jeugdige premier
eigenlijk allemaal aan het doen is, en vooral of het wel helemaal volgens de
regels van de democratie gaat. Beloofde hij niet bij de verkiezingen dat hij de
bureaucratie van het overheidsapparaat zou inkrimpen en zou afzien van een
heksenjacht tegen politieke aanhangers van de vorige regeringscoalitie?

Maar heeft hij niet juist een omvangrijke eigen kanselarij opgericht om meer
greep op de politiek te houden? En is niet nagenoeg de hele ambtenarentop de
afgelopen maanden weggezuiverd ten faveure van de medestanders van de nieuwe
regeringscoalitie, waarbij zich enkele opmerkelijke gevallen van
vriendjespolitiek voordeden?

Zo was daar het geval van de schoondochter van Jozsef Torgyan, de leider van
Orbans coalitiegenoot, de Partij van Kleine Boeren. Zij bleek plotseling aan het
hoofd te staan van de Hongaarse luchtvaartmaatschappij Malev, al had ze slechts
ervaring als kaartjesverkoopster. Haar moeder werd trouwens benoemd tot
directeur van de Hongaarse lotto. Een niet minder omstreden benoeming. Bij nader
inzien bleek de gehele familie Torgyan zich comfortabel te hebben geinstalleerd,
want zijn vrouw is parlementslid en hun beider zoon is lid van de raad van
bestuur van MTI, het Hongaarse staatspersbureau. Na een stevig gesprek met Orban
heeft Torgyan een deel van de benoemingen binnen zijn familie teruggedraaid.

Als oorzaak gaf hij, verwijzend naar de oppositie, 'de lasterlijke smeercampagne
van de liberaal-bolsjewieken'.

De burger is in verwarring en Orban begrijpt dat hij zijn beleid beter moet
verkopen. Hij heeft het hoofd van zijn kanselarij opdracht gegeven iets te doen
aan zijn 'image gap'. Intussen schreeuwt de Hongaarse oppositie dankbaar moord
en brand over het 'ondemocratisch' optreden van de regering-Orban.

Premier Viktor Orban (Foto Reuters)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              15 of 146 DOCUMENTS

                                NRC Handelsblad

                               November 21, 1998

'Ik ben mijn eigen man'; Nieuwe SER-voorzitter Rabotopman Herman Wijffels:

BYLINE: JANNETJE KOELEWIJN EN YASHA LANGE

SECTION: eco; Pg. 17

LENGTH: 1976 words


Van 'superbekwame jonge ambtenaar' tot de top van de Rabobank. En nu wordt hij
de voorzitter van de Sociaal-Economische Raad. Herman Wijffels is - zegt hij
zelf - een van de weinigen in de top van het bedrijfsleven die zich om
maatschappelijke kwesties bekommeren. 'Ik zie mezelf niet als man met een
boodschap.' Al die goed ontwikkelde ego's die je tegenkomt en elkaar lopen te
bevestigen De plek heeft mij gekozen. Dat is me een aantal keren overkomen

Ik ben geen man voor recepties en diners. Als het niet echt moet laat ik me er
niet zien.'

Waarom niet?

'Omdat ik er geen zin in heb. Ik ga liever naar de schouwburg. Of ik lees een
boek.'

Kunt u zich dat permitteren? Zaken worden toch gedaan in het informele circuit?

'O ja?'

Hij lacht en dan komt er zo'n typisch Wijffels-zinnetje waar hij zijn antwoorden
vaak mee begint: 'Laat ik het zo zeggen.' Hij vervolgt: 'Ik heb geen zin om een
hele avond te gaan zitten eten en vervolgens slecht te slapen. Wat dat betreft
ben ik anders dan de meeste anderen. Tegen betrokkenheid met de maatschappij
wordt in die wereld nogal vreemd aangekeken. Dat je ook nog iets doet dat niet
binnen het strikt zakelijke past, wordt daar maar moeilijk begrepen.'

Die wereld - dat zijn de collega's in de top van het Nederlandse zakenleven waar
hij zelf in zit.

Hij weet dat ze hem saai vinden. 'Als ze bedoelen dat ik geen maitresse heb, dan
kan ik daar goed mee leven. Ik ben mijn eigen man, he.' Hij herhaalt: 'Ik ben
mijn eigen man. En om nou in al die circuitjes mee te draaien. Al die goed
ontwikkelde ego's die je daar tegenkomt en die elkaar lopen te bevestigen. Ik
hoef daar niet bij te horen.'

Hij wil geen macht uitoefenen door met de vuist op tafel te slaan. Hij gelooft
in de macht van het idee. 'Werven, inspireren. Zodat ze de dingen doen omdat ze
erachter staan niet omdat die mijnheer het vindt. Sommige van mijn collega's
kijken me meewarig aan als ik dit zeg. In andere grote bedrijven gaat het niet
zo. Collega's zeggen: het zou niets voor mij zijn. Die beschouwen al dat gepraat
als verloren tijd.'

Als voorzitter van de hoofddirectie van de Rabobank is hij - Wijffels zegt het
zelf - wel degene die voor vergaderingen de agenda bepaalt.

Dat middel heeft hij vanaf 15 maart als hij voorzitter wordt van de
Sociaal-Economische Raad, ook niet meer. Dan komt het alleen nog maar op
overtuigingskracht aan. Wijffels zit dan aan de 'overlegtafel met de
polderhoofdmannen van Nederland', de leiders van werkgevers en werknemers. In
deze fase van zijn leven kan hij zich niets voorstellen dat hem beter past. 'Het
wordt mijn rol om die overlegtafel goed te laten functioneren.'

Maar u heeft toch ook zelf een boodschap? Groen belastingstelsel, harmonie
tussen mens en aarde. Dat zegt u al jaren.

'Ik zie mezelf niet als een man met een boodschap. Ik zie mezelf in een
faciliterende rol.'

Mensen zien u wel zo.

'Ik heb natuurlijk wel mijn opvattingen, ja. Ik heb daar net ook iets over
opgeschreven.' Hij bereidt een rede voor, hij wordt deze week eredoctor van de
Katholieke Universiteit Tilburg, waar hij vroeger zelf heeft gestudeerd. 'Ik zie
mezelf', zegt hij, 'in het perspectief van mijn opleiding. Wij kregen de
opdracht mee ons in te zetten voor de economische en maatschappelijke
ontwikkeling van Nederland. Dat werd er bij ons ingestampt bij de colleges
filosofie en ethiek. Jullie katholieke jongens, jullie krijgen een goeie
opleiding, doe er wat mee. Die opdracht heb ik ook van huis uit meegekregen. Het
is geen geldingsdrang. Het is het gevoel van plicht om aan de slag te gaan met
al je vermogens. Ik vertel wat ik zie, wat ik denk en wat ik vind. Meer niet. Ik
bied mijn gedachten vrijelijk aan. Ik heb niet de drive van: het moet zo.'

Maar u gelooft toch in uw eigen ideeen? U wilt er toch iets mee bereiken?

'Natuurlijk geloof ik in mijn eigen ideeen. Maar ik voer geen lobby's. Ik houd
inleidingen.

Ik doe mee aan het tot stand komen van rapporten. Ik zit in commissies.' Hij
somt er een paar op: commissie-Dekker (over de toekomst van het
technologiebeleid) commissie-Wijffels (over de toekomst van de NS), de commissie
die voor het CDA 'Nieuwe wegen, vaste waarden' schreef. 'Veel van die ideeen
zijn gemeengoed geworden in Paars.'

Hij relativeert zichzelf onmiddellijk. 'Die ideeen heb ik echt niet in mijn
eentje bedacht. Het is een proces, een ontwikkeling.'

Om uit te leggen wat zijn invloed is, gebruikt hij graag het beeld van een
natuurkundeproef die hij zich van de middelbare school herinnert. IJzervijlsel
op een glasplaat, magneet eronder en er ontstaan krachtlijnen. Verschuif de
magneet en er ontstaan nieuwe krachtlijnen. 'Wat ik probeer is: die krachtlijnen
te veranderen. Ik geef die magneet tikken.'

Hij heeft de neiging om B te vinden als A gangbaar is. 'Dat is de reden van het
eredoctoraat. Ze zeggen daar hoe zeggen ze het ook alweer, ze zeggen dat ik een
bijdrage lever aan het evenwichtig functioneren van de Nederlandse economie. Zo
had ik er zelf nog nooit naar gekeken.'

U kunt zich er wel in vinden?

'Ik herinner me dat ik in de tijd van Den Uyl helemaal aan de andere kant hing.
Ik werkte nog op het ministerie van Landbouw. Den Uyl dacht dat alles vanuit Den
Haag kon worden geregeld. Er waren ideeen om tot een nationale CAO te komen. Ik
heb me daar toen zeer over zitten verbazen. Op tal van posities heb ik een
andere lijn getrokken, de lijn van privatisering. Dat is de hoofdlijn van dit
land geworden. Nu hebben we een hele beweging naar liberalisering en
individualisering gehad. Ik heb al een tijd het idee dat het gezamenlijke belang
weer aan bod moet komen.

Ik ben niet veranderd, de maatschappij laveert.Ik ga daar zitten waar het
evenwicht verstoord dreigt te raken. Als ik zie hoe mensen alleen denken aan hun
eigenbelang, dan moeten er mensen zijn die zeggen: denk ook aan straks. We
hebben dat nodig om ecologisch te overleven. Zo scherp wil ik het wel stellen.'

Zit dat niet erg in de natuur van mensen, om voor zichzelf te kiezen en voor de
korte termijn?

'Ik vind dat helemaal niet de menselijke natuur. Het is mijn natuur al helemaal
niet! Alles wat ik voor de bank doe en heb gedaan gaat over de lange termijn. Ik
heb altijd mee helpen zorgen dat de bank over tien vijftien jaar kan doen wat
dan nodig is.'

En dan volgt er weer een typische Wijffels-zin: 'Ook in een ruimere context is
het voor mij zonneklaar dat we zowel in termen van sociaal evenwicht als in
termen van duurzaamheid in een fase zijn dat alle aandacht moet uitgaan naar de
lange termijn.'

Wie bent u dat u in Nederland deze rol vervult?

'Dat vraag ik me ook weleens af. Er wordt vaak een beroep op me gedaan om ergens
te komen spreken. En dat komt, denk ik, doordat er niet zo heel veel mensen zijn
met een hoge positie in het bedrijfsleven die zich druk maken over
maatschappelijke onderwerpen. Ik krijg zo ontzettend veel uitnodigingen, er
zouden er van mij wel twee kunnen zijn.'

Hoeveel mensen zijn er zoals u in Nederland?

'Nou, weinig. Ik zie wel mensen...' Hij aarzelt. 'Laat ik dit zeggen. Ik zit bij
deze bank op een aparte positie.' De Rabobank is een cooperatie waarbij de
aangesloten leden het uiteindelijk voor het zeggen hebben. 'Ik wil de indruk
vermijden dat het mijn persoonlijke goedheid is die maakt dat ik deze rol
vervul.

Iemand die op een soortgelijke positie zit bij een beursgenoteerde onderneming
kan dat niet zo gemakkelijk. Die zit er uiteindelijk voor de belangen van de
aandeelhouder.'

Dat hoor je ze in Nederland niet zeggen.

'Nee, ze zeggen van niet. Ze onderschrijven het model van de Rijnlandse
onderneming.' Veel overleg ook denken aan de belangen van werknemers en van de
samenleving.

'Zo zien ze zichzelf. Maar ze vervullen hun rol binnen het kader van hun eigen
organisatie. Er zijn er niet zo heel veel die actief nevenfuncties vervullen.
Het hoort bij deze bank dat ik dat wel doe. Daarom zit iemand als ik op deze
plek. Maar daarmee ben ik geen beter mens.'

Zijn werk, zegt hij, staat voor hem 'nadrukkelijk in het perspectief van de
Schepping'. Hij gaat soms nog naar de kerk. 'Deel uitmaken van die gemeenschap,
in de context waarin ik ben opgegroeid, dat geeft mij een meditatieve ervaring.
Er worden daar buitengewoon diepe teksten uitgesproken.'

Welke?

'Laatst, die tekst van Prediker, over ijdelheid, als je daar nog eens goed naar
kijkt, denk je: het gaat hier om de kern van het leven.'

Door de nieuwe vertaling is die tekst wel in een ander licht komen te staan.
(Niet meer: 'ijdelheid der ijdelheden, zegt de Prediker; ijdelheid der
ijdelheden, het is al ijdelheid'. Maar: 'lucht en leegte, zegt Prediker, lucht
en leegte, alles is maar leegte'.)

'In mijn visie staat daar: blijf weg bij de bellenblazerij.'

De bellenblazerij van de dineetjes.

'Ja. En daarom vinden ze me saai. Maar ik heb een heel boeiend leven hoor.'

Vervult u een opdracht van God?

'Niet in een persoonlijke vorm. Maar als je hier toch bent, doe dan iets
nuttigs.

En zorg dat je er plezier aan beleeft.'

Hij ziet, na alle tumult op de financiele markten dit jaar en een dreigende
economische crisis, een 'antikapitalistische tendens'. Hij verwijst naar de
verkiezingsoverwinningen van de sociaal-democratische partijen in bijna heel
West-Europa. 'En kijk naar Lafontaine.' De nieuwe Duitse minister van Financien
zei vorige maand dat de politiek invloed moet kunnen uitoefenen op het beleid
van de Centrale Bank.

Den Uyl zou het gezegd kunnen hebben. 'Ja. Lafontaine moet nog door een
leertraject. Sommige van zijn ideeen komen zo uit de jaren zeventig. Als je hem
de vakbonden hoort aanmoedigen om hoge looneisen te stellen. Ik dacht dat het
uitgestorven was. Het lijkt mij niet wat Duitsland nu nodig heeft. En dan druk
ik me zachtjes uit.'

Na de val van de Muur, zegt hij was er tien jaar lang euforie over de
overwinning van het liberale stelsel. 'Nu komt de vraag: wat levert het op voor
de gewone man?'

Vrije tijd, een magnetron voor iedereen, koerswinsten.

'Maar daar profiteren alleen de middenklasse en de hogere klasse van. Ik heb het
over de gewone man. Veel mensen doen niet mee, hebben geen werk. Dat leidt tot
onvrede. Die nonparticipatie zorgt voor een verschuiving. We gaan naar een model
waarbij participatie een hoofdrol speelt.'

Denkt u?

'Hoop en verwachting lopen door elkaar. Sociaal was tot nu toe: een vervangend
inkomen bieden. Dat moet worden: meedoen. In Europa is wat dat betreft nog een
grote slag te maken. In Nederland zijn we op de goede weg.'

Vernieuwingen komen uit het bedrijfsleven en de maatschappij zegt Wijffels. 'Er
is een tijd geweest dat het primaat bij de politiek lag.

Dat is allang niet meer zo.'

U heeft met opzet een plek buiten de politiek gekozen?

'De plek heeft mij gekozen. Dat is me een aantal keren overkomen. Toen ik toe
kon treden tot de hoofddirectie van de Rabobank, heb ik mijzelf de vraag
gesteld: is er een mooiere plek dan deze? Het antwoord was: nee. Voor deze man
is er geen mooiere plek.'

En dat gevoel had u nu weer, toen u gevraagd werd voor de SER?

'Zeker.'

Voelt u dat als genade, dat die plek u kiest?

'Ja zo voel ik dat.'

De ideale man op de ideale plaats. Iedereen zegt het. Wordt u daar niet doodmoe
van?

'Ach, mensen zeggen van alles. Ze zeggen: ben je niet bang dat je het niet kunt
waarmaken. Ik zeg: ik doe wat ik kan, zo goed als ik kan.' Hij lacht. 'Zo simpel
is het toch?'

En verantwoording legt u af aan de Hogere?

'Ja. Of beter: tegenover de Schepping. Het woord genade is al gevallen. Ik
probeer ook met de genade mee te werken. Zo zit ik er wel in.'

Waarom aarzelt u bij het woord genade?

Hij zwijgt even. 'Het is niet zo gebruikelijk om je ontvangend op te stellen.
Het is gebruikelijker om te zeggen dat jij degene bent die het allemaal wel even
doet.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              16 of 146 DOCUMENTS

                                NRC Handelsblad

                               November 19, 1998

Nonnevotte

BYLINE: HANS BEEREKAMP

SECTION: bin; Pg. 3

LENGTH: 414 words


In de vierdelige KRO/IKON-serie Het Leven een Feest, waarin jonge talentvolle
documentairemakers bespiegelen over 'feest, geluk en zingeving' bleef Eugenie
Jansen het meest letterlijk bij de opdracht. Haar strak geconcipieerde en
gemonteerde Nonnevotte, een in vier hoofdstukken voor vier carnavalsdagen
ingedeelde film, ontleent zijn naam aan een bij die gelegenheid geserveerde
lekkernij, een soort gefrituurde krakeling.

Jansen volgde tijdens het carnaval een bakkersvrouw en haar dochter in Sittard.
Na het ophangen van de ballonnen in de openingsscene die aan het slot vertrapt
zullen worden, en het halen van een askruisje in de mis ('o mens, van stof zijt
gij en tot stof zult gij wederkeren') maken we kennis met Leny en haar dochter
Rachelle.

Moeder had eigenlijk nooit willen trouwen met een winkelier, maar staat nu toch
dag in dag uit achter de toonbank, ook tijdens carnaval. Ze raadt Rachelle sterk
af de zaak later over te nemen. Het leed van de middenstander wordt door Jansen
op lichte toon, maar daarom niet minder schrijnend, vooral visueel weergegeven.

Nonnevotte is een pareltje van een documentaire, omdat de carnavalsrituelen de
volmaakte achtergrond vormen voor nauwelijks hardop gestelde vragen naar de zin
van een bestaan dat voornamelijk uit hard werken bestaat.

De waarheid komt niet aan het licht in de korte, berustende commentaren van de
hoofdpersoon, maar in de montage van een reeks close-ups van noodgedwongen
opgewektheid bij het helpen van de klanten. Of, ter adstructie van het wezen van
carnaval ingemaskerd uitgesproken gemopper, wanneer op de derde dag vrouwen als
'auwe wiever' (oude wijven) op straat hun mannen beknorren.

Eugenie Jansen en haar filmpartner Albert Elings (hij tekent nu voor geluid en
assistent-regie, terwijl Jansen camera, regie en scenario verzorgde) zijn
eigenlijk al geen beginnende, talentvolle documentairemakers meer. Maar net als
twee jaar geleden bij hun Vogelvrij over vogelverschrikkers dreigen de enorme
kwaliteiten van de discrete realiteitspoezie in Nonnevotte over het hoofd gezien
te worden, omdat het onderwerp nu eenmaal weinig modieus of vernieuwend is.

Ik word er door ontroerd, niet alleen omdat je zo weinig gewone Nederlanders in
documentaires ziet, maar vooral omdat Jansen de kunst van het balanceren met
vrijheid en stilering in de documentaire vorm beheerst als maar weinig anderen:
haar film is een creatieve documentaire zonder pronkzucht, maar wel in
kwatrijnen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              17 of 146 DOCUMENTS

                                NRC Handelsblad

                               November 13, 1998

Gecultiveerd heimwee; Persoonlijke mythe van W.G. Sebald

BYLINE: ANNERIEK DE JONG

SECTION: bui; Pg. 4

LENGTH: 1026 words


Bannelingen zijn wij allemaal. We dwalen rond in een vijandige wereld sinds onze
smadelijke verdrijving uit het paradijs. Of we dat paradijs nu de Hof van Eden
noemen, het vaderland, de natuur of domweg onze kindertijd, altijd is er een
besef van gemis. Het geluk dat we ons des te beter herinneren naarmate we er
minder van hebben komt hooguit terug in het hiernamaals en ook wie nergens meer
in gelooft, droomt stiekem over de hemelse toestand van voor zijn verdrijving.

W. G. Sebald is een ongelovige die het stiekeme wel voor gezien houdt. In zijn
werk geeft hij openlijk toe aan zijn verlangen naar vroeger, al doet hij dat op
een stille manier. Het liefst vertelt hij over zichzelf door over andere,
eveneens stille mensen te vertellen. Altijd zijn dat ontheemde zielen die
veiligheid zoeken in een vreemd land en verre gedachten. Die Ausgewanderten (De
emigres, 1992) ging over joodse Duitsers in de Nieuwe Wereld; ook daar verlieten
zij zelden hun schuilplaats maar W.G. Sebald wist hen te vinden. En pakte hun
geheim toch niet af. Een zweem van raadselachtigheid bedekt deze verloren
gewaande migranten, die misschien echt bestaan of bestonden en misschien ook
niet. Je weet bij W.G. Sebald nooit of je fictie leest dan wel feiten; de grens
tussen duimzuigsel en documentaire, tussen gedegen onderzoek en
geschiedvervalsing is in zijn proza moeilijk te trekken.

Logis in einem Landhaus heeft in de hoofdrollen bekendere mannen. In plaats van
aan Dr. Henry Selwyn, Ambros Adelwarth en dergelijke obscure types wijdt Sebald
zich nu aan onder anderen Johann Peter Hebel, Gottfried Keller Robert Walser en
Eduard Morike, aan dode en beroemde collega's. Ze komen allemaal uit Zwitserland
of Zuid-Duitsland. Aangezien Sebald zelf een Alemanne is, heeft hij alvast het
dialect en de geboortestreek met hen gemeen. Ze trachten aan hun geboortestreek
te ontsnappen, deze collega's: ze gaan voor hun Bildung bijvoorbeeld naar het
verre Berlijn. Daar voelen ze zich nog ontheemder dan in de Heimat en
teleurgesteld keren zij terug naar de provincie.

Zover is het nog niet met de emigre Sebald. Geboren in 1944 in Wertach in de
Allgau woont hij al een kwart eeuw in het Engelse universiteitsstadje Norwich,
waar hij Duitse letterkunde doceert en vooral zijn heimwee cultiveert.

Zijn melancholie reikt van z'n treurig neerhangende grijze snor tot en met het
ongeluk dat hij zijn uitverkoren schrijvers oplegt. Het gevoel in de verkeerde
tijd te leven heeft bij hen, suggereert Sebald, gevaarlijke proporties
aangenomen. Ze brengen zichzelf in gevaar met hun schrijfdrang die allang tot
dwang is verworden. Ze schrijven nog als de kracht daartoe hen allang heeft
verlaten. Daar ze zich bewust zijn van het overtreden der gezondheidsnormen
schrijven ze heimelijk, zoals Robert Walser, die zijn postzegelgrote notities
zorgvuldig in zijn gekkenhuisbed verstopte. Fijntjes definieert Sebald deze
schrijfdwang als een 'eigenaardige gedragsstoornis die elk gevoel in letters
veranderen moet en met verbazingwekkende precisie aan het leven voorbij schiet.'

Het leven: dat is voor Sebalds schrijvers de vreemdheid, de angst voor het
zwakke geslacht, voor de totale mislukking, voor chaos en revolutie. Het systeem
van de achttiende-eeuwer Johann Peter Hebel bestond uit kalenderwijsheden,
verhaaltjes, elke dag een ander, voor het gewone volk. Montere, bravig-vrome
verhaaltjes zijn dat, bedoeld om het volk zijn plaats te wijzen, maar Sebald
negeert dit aspect. Hij maakt van Hebel een man met oog voor catastrofes, een
schrijver die toch niet geheel aan het leven voorbijschiet.

Omdat Sebald zijn helden in bescherming neemt tegen de aantijgingen bijvoorbeeld
dat zij reactionair, ouderwets en wereldvreemd zijn, moet hij zich af en toe in
bochtjes wringen. Hij moet aantonen dat zij de wereld ontvluchtten en toch ook
weer niet, zoals Sebald met zijn ene been in de romantiek wil staan en met het
andere in de realiteit. Twee van zijn lievelingsschrijvers, de Zuid-Duitser
Morike en de Zwitser Keller, zijn exponenten van respectievelijk het Biedermeier
en het Burgerlijk Realisme.

Sebald vermijdt die etiketten omdat ze een muffige reputatie hebben, maar ze
zeggen wel iets over een mentaliteit. In beide stromingen overheerst de
hunkering naar een overzichtelijke wereld, naar een kleine, hechte gemeenschap.
De 19e-eeuwers Keller en Morike prefereerden het land boven de stad, de agrarier
boven de industriearbeider en de eerlijke ruilhandel boven het vuile gespeculeer
met geld. Wat Sebalds favorieten in zijn ogen actueel maakt, is hun kritiek op
het kapitalisme.

Zij treurden over de verwoesting van de natuur en het verdwijnen van de stilte,
over de verlelijking en de massificatie van de mens en haatten in feite al wat
modern was. Dat is de belangrijkste overeenkomst tussen de auteur van Logis in
einem Landhaus en zijn personages. Het lijkt me niet verkeerd om ook Sebald een
Burgerlijk Biedermeierschrijver te noemen. Hij hoeft zich daar niet voor te
schamen: misschien gaan we het genre dankzij hem juist waarderen. Er is, binnen
en buiten de literatuur, immers behoefte aan revolutionairen, maar ook aan
mensen die vechten voor het behoud van dingen uit het verleden. Wanneer Sebald
zijn collega Keller prijst als een 'poeet van de vergankelijkheid', als een
dichter met een ware 'verzamelaarswoede, die hem ertoe beweegt in haast al zijn
verhalen kleine juwelenkistjes te stoppen', dan prijst hij natuurlijk zichzelf.
En het is waar: ook Sebald heeft in zijn verhalen juwelenkistjes gestopt.

Kistjes vol ouderwetse, bedachtzame, zwevende zinnen en spullen die hij op de
rommelzolder vond. Tekeningen en vergeelde foto's, gedroogde bloemen, krabbels
en krakend-oude kalenderbladen: ze zijn allemaal afgebeeld in het boek. Twee
keer zien we Sebalds opa, de laatste keer als wandelaar met hoed en overjasje en
een stuurse, dromerige blik.

De opa-foto's staan heel verwarrend tussen de foto's van Robert Walser, die er
hetzelfde uitziet. Alleen: de ene heer wandelt solo terwijl de ander een kleine
blonde jongen aan de hand houdt. Zo, geraffineerd en naief tegelijk, bouwt W.G.
Sebald aan zijn persoonlijke mythe.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              18 of 146 DOCUMENTS

                                NRC Handelsblad

                               November 12, 1998

Japan gaat met 270 mld recessie te lijf; Akkoord regeringspartij

BYLINE: DOOR ONZE CORRESPONDENT HANS VAN DER LUGT

SECTION: eco; Pg. 21

LENGTH: 453 words


Japan gaat 160 miljard gulden in de economie pompen ter bestrijding van de nu al
twee jaar durende recessie. In combinatie met belastingverlichting van naar
verwachting ruim 110 miljard gulden is dit het grootste stimuleringspakket ooit.

De regerende Liberaal Democratische Partij (LDP) heeft vandaag overeenstemming
bereikt over dit pakket dat naar verwachting maandag door de regering zal worden
goedgekeurd. Het pakket overstijgt de eerdere stimuleringsmaatregelen ter hoogte
van 250 miljard gulden, die de regering al in april bekend maakte. Positieve
effecten van dat pakket 'zijn sinds september merkbaar', aldus Taichi Sakaiya,
hoofd van het Economisch Planbureau vandaag. Doel van het nieuwe pakket is een
einde te maken aan de al twee jaar durende economische neergang in Japan. De
Japanse regering verwacht voor het lopende begrotingsjaar - de periode van april
tot en met maart - een negatieve groei van 1,8 procent, terwijl de economie in
1997 al met 0,7 procent kromp. Premier Keizo Obuchi heeft eerder dit jaar
beloofd het land in twee jaar uit het economische slop te halen.

De aankondiging komt precies een week voordat de Amerikaanse president Bill
Clinton Japan bezoekt. De VS kritiseren al geruime tijd het Japanse economische
beleid omdat Japan als motor zou moeten dienen voor de Aziatische economieen die
het afgelopen jaar eveneens in een crisis zijn geraakt. 'Wij kijken naar Japan
met de hoop dat het snel in actie komt' zei Clinton afgelopen dinsdag.

Belangrijke onderdelen van het pakket zijn extra geld voor het midden- en
kleinbedrijf en voor bestrijding van de werkloosheid. Het midden- en
kleinbedrijf heeft een gebrek aan kapitaal omdat banken de kredietkraan
dichtdraaien. De regering wil nu extra geld beschikbaar stellen via de Japan
Development Bank een overheidsinstelling. Qua werkgelegenheid hoopt de regering
met diverse investeringen een miljoen nieuwe banen te creeren. Daarmee zou een
op de drie werkloze Japanners aan een baan worden geholpen.

Belastingverlichting zal tussen de 110 en 125 miljard gulden gaan bedragen, het
precieze bedrag is nog onduidelijk. De regering denkt aan verlaging van de
belasting voor het bedrijfsleven van 46 naar 40 procent verlaging van
inkomstenbelasting in de hoogste tariefschijf en maatregelen om woningbezit
fiscaal aantrekkelijker te maken. Investeerders reageerden niet merkbaar
positief op de verwachte aankondiging. De beurs in Tokio zakte 2,45 procent.

Voor de gewone burger is er de fel bekritiseerde Furusato Coupon. Die coupon is
een soort cadeaubon ter waarde van 300 gulden voor bejaarden en gezinnen met
kinderen.

Financiele markten ; Financien ; Overheidsfinancien ; Economie ; Nationale
Economie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              19 of 146 DOCUMENTS

                                NRC Handelsblad

                               November 12, 1998

ING-topman: Azie-crisis kost banken veertig mld

BYLINE: DOOR EEN ONZER REDACTEUREN

SECTION: profiel; Pg. 3

LENGTH: 453 words


Westerse banken hebben door de Azie-crisis ongeveer veertig miljard gulden
verloren. De aandeelhouders van de banken zijn zo'n 700 miljard gulden armer
geworden. Dat zei ING-bestuurder C. Maas gisteren in een debat met minister
Herfkens van Ontwikkelingssamenwerking over de Azie-crisis. Volgens Maas is het
niettemin 'primair de gewone man in de crisislanden zelf die voor de kosten
opdraait'.

Herfkens en Maas verschilden in het door de Evert Vermeer Stichting (van de
PvdA) georganiseerde debat weinig van mening. Beide zien corruptie, nepotisme en
gebrek aan democratische vrijheden als de voornaamste oorzaken van de crisis.

Maas stelde dat veel Aziatische landen overhaast hebben geprobeerd een vrije
markt te creeren. Volgens de ING-bestuurder deugden de financiele en bancaire
structuren vaak niet. Toenemende tekorten op de betalingsbalans moesten met
kortlopend kapitaal gefinancierd worden. En te lang is volgens Maas vastgehouden
aan vaste wisselkoersen.

Maas en Herfkens vinden dat de financiele sector de toezichthouders en de
financiele instellingen transparanter moeten worden. Maas toonde zich tevreden
met de directe investeringen in Azie. Die komen dit jaar rond de 200 miljard
gulden uit.

Herfkens hamerde op een betere samenwerking tussen financiele toezichthouders,
als het Comite van Bazel, en de Wereldbank en het IMF. Het Amerikaanse congres
moet volgens de minister worden 'opgevoed'. Herfkens: 'Exporteer je uit de
crisis, zegt Washington tegen de Aziatische landen. Dat klinkt leuk. Maar dan
begint Europa meteen te piepen.' Dat leidt volgens de minister tot
'protectionistische maatregelen en gesloten muren rond fort Europa.'

Erg sceptisch staan Maas en Herfkens tegenover regulering van kapitaalstromen.
Een belasting op inkomende kapitaalstromen, zoals in het verleden bepleid door
oud-Nobelprijswinnar James Tobin, is volgens Herfkens alleen mogelijk als 'de
hele wereld er aan mee doet. Anders vlucht men naar een land als de Bahama's.'
Maas beklemtoonde dat instelling van kapitaalcontroles directe investeringen
alleen maar hindert.

De suggestie van Herfkens om getroffen landen een 'adempauze' te gunnen wat
betreft de afbetaling van hun schulden wees Maas af.

Hij wijst net als Herfkens op het belang van de opbouw van een democratische
samenleving en het naleven van mensenrechten. Landen die daar niet voldoende aan
werken zou wellicht minder snel krediet gegeven moeten worden. Maas zei voorts
dat ING actief blijft in zestig landen. Toen de crisis uitbrak kon geen enkele
ING-werknemer vertellen hoe groot het risico van de bank was, aldus Maas. 'Vijf
verschillende mensen gaven vijf antwoorden.'

Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              20 of 146 DOCUMENTS

                                NRC Handelsblad

                                November 9, 1998

Wat in het hart leeft

BYLINE: MARJOLEINE DE VOS

SECTION: sport; Pg. 17

LENGTH: 1336 words


Een van de mooiere beschrijvingen van wat voor de ogen ligt en wat in het hart
leeft is die van Nescio over een wandeling van de bekende vrienden (Bavink en
Bekker, Kees, Hoyer en 'ik') naar Schellingwou, met uitzicht over het Buiten-IJ.

Hij schrijft over een novembermiddag op de Zeeburgerdijk, en tegelijk schrijft
hij over geluk, over samenvallen met de wereld. 'Groot was God dien middag en
goedertieren. Door onze oogen kwam Zijn wereld naar binnen en leefde in onze
hoofden. En onze gedachten gingen woordeloos uit over de wereld, ver over de
gezichtseinder gingen zij. En zoo vloeiden de wereld en wij beurtelings in
elkaar over. Bekker zei datti z'n hart voelde uitzetten en toen ik m'n oogen
dicht deed, was 't of m'n hoofd vol goud en licht en blauw water was en
wonderlijke rillingen gingen door m'n ruggemerg. Ik voelde daar de wereld, die
om mij lag.' Nescio schreef dat in 1914.

Het verwijt aan de tijd dat alles steeds sneller moet, steeds haastiger, dat er
geen aandacht meer is, dat men niet meer tevreden is met weinig, dat de mensen
zo veel prikkels nodig hebben en van nieuwigheid naar nieuwigheid razen en dat
het echte daardoor op de achtergrond raakt en zijn waarde verliest - wanneer is
dat eigenlijk begonnen? Want nieuw is het niet. Je zou denken dat dit type
bezwaren zo'n beetje met de industriele revolutie opgekomen moet zijn. Daarvoor
had men ook wel van alles aan te merken op de eigen tijd, de mens heeft nu
eenmaal, en gelukkig maar, behalve een progressieve ook een conservatieve kant.
Maar Da Costa's Bezwaren tegen den geest der eeuw (1823) richtten zich toch
voornamelijk op de zijns inziens toenemende goddeloosheid waardoor
Jan-met-de-pet maar allerlei rechten kreeg in plaats van dat men hem aanspoorde
tevreden te zijn met zijn door God gegeven lage geboorte. De razende snelheid
die de mens oppervlakkig maakt, hoort als denkbeeld niet zozeer bij de
trekschuit maar bij de trein en de auto.

In het laatste nummer van het onvolprezen tijdschrift Nexus citeert Rob Riemen
zo'n anderhalve bladzijde lang allerlei uitspraken van Paul Valery uit de jaren
twintig en dertig. Het zijn hedendaagse bezwaren tegen de geest der eeuw, en ze
zouden net zo makkelijk gisteren geschreven kunnen zijn. Ze klinken onthutsend
bekend en waar: 'We zijn verslaafd geraakt aan gebeurtenissen. Als er op een dag
niets is gebeurd, dan voelen we ons leeg. 'Er staat niets in de krant' stellen
we teleurgesteld vast. We zijn vergiftigd door de idee dat er iets moet
gebeuren, we zijn geobsedeerd door snelheid en kwantiteit. Een schip kan niet
groot genoeg zijn, een auto of vliegtuig niet snel genoeg.

De idee van de absolute prioriteit van de grote getallen - een idee waarvan de
naiveteit en de platheid zo evident zijn (naar ik hoop) - is een van de
karakteristieken van de moderne menselijke soort.'

Valery hekelt hoe we ons 'laten leven', hoe werk, mode, telefoons onze dagen
bepalen in plaats van wijzelf, en je hoort de onthaastingspleidooien erdoorheen
klinken en je ziet de mensen over straat rennen met zaktelefoontjes in hun hand
waarin ze roepen : 'Ik ben hier! Ik kom eraan!' Alles moet nu, niets wordt meer
gemaakt voor de lange duur, schrijft Valery. 'Adieu, kathedraal, waar drie
eeuwen lang aan is gewerkt; adieu, meesterwerk dat een leven lang aan ervaring
en aandacht vraagt om geperfectioneerd te worden.'

Men leest en men knikt: zo is het, zo zijn we. Maar wie zijn die 'we' eigenlijk?
Niet Valery, want hij schrijft wel 'we' maar uit alles blijkt dat hij zichzelf
hier niet toe voelt behoren. En wie vol instemming zit te knikken denkt
eigenlijk ook: 'Ik ben zo niet.' Al valt dat ook niet helemaal vol te houden,
want niemand onttrekt zich totaal aan de geestesgesteldheid van zijn eigen tijd.
Het is heel eenvoudig om van anderen te vinden dat ze erg grove prikkels nodig
hebben, dat ze zich blijkbaar zo ontzaglijk vervelen dat ze moeten gaan
bungeejumpen, extacy slikken, helikopterskieen, elektronisch babbelen op
Internet. Het is ook heel makkelijk om zichzelf een stuk verfijnder te achten
omdat men op de bank zit en naar Bach luistert. Maar terwijl ik naar Bach
'luister' lees ik een boek, de haastig doorgespitte krant ligt op de grond, na
Bach moet er meteen een andere cd komen met andere hemelse muziek - van
enigerlei rustige aandacht is eigenlijk in het geheel geen sprake.

En waar Valery schrijft: 'We hebben onze vrije tijd ingeleverd. Hiermee bedoel
ik niet de chronologische tijd (onze vrije dagen) maar de innerlijke rust het
vrij zijn van alles, de geestelijke afstand van de wereld die we nodig hebben om
de meest delicate elementen in ons leven ruimte te bieden', daar was het wel
echt gedaan met het zelfgenoegzame knikken.

Er zijn weinig aantrekkelijker woordcombinaties dan 'innerlijke rust'. Wie wil
die niet. En er is weinig moeilijker dan niet almaar onder alles door toch te
lopen denken aan welke telefoontjes nog moeten, wanneer die brief zal komen, wat
iemand gisteren zei, aan een mislukt gesprek, aan de girorekening, welke jurk we
aan zullen trekken, wat in huis halen etc. Al die dingen die erg weinig te maken
hebben met 'de meest delicate elementen in ons leven'. Soms raast die
onderstroom zo hard dat je niet eens meer zou weten te verzinnen wat dat dan
voor elementen zijn die delicate. Het hele woord kan iets belachelijks krijgen.
Terwijl het au fond precies is waar het om gaat.

Die eeuw van ons toch. Heeft alle innerlijke rust weggesnoept.

Aan de andere kant, 'we' zijn wel haastig en oppervlakkig maar ook weer niet
alleen maar. Als we eens gelijk Nescio, een groot eind gaan wandelen, hebben we
ook al gauw ons hoofd 'vol goud en licht en blauw water' en gaan er 'wonderlijke
rillingen' door het ruggenmerg. In plaats van Valery's 'we zijn vergiftigd' 'we
laten ons leiden door snelheid' klinkt dan gewoon Gorter in het hoofd: 'Ik liep
het aan te zien/ bang en tevreden,/ mijn voeten als goede lien/ liepen beneden.'

Valery en al diegenen die na hem kwamen hebben geen ongelijk en het is niet
alleen maar zelfgenoegzaamheid en conservatisme die ingeven om met hen in te
stemmen.

Stilte, rust de afwezigheid van gebeurtenissen en geduld zijn niet vreselijk
populair. We hebben nu bijvoorbeeld een staatssecretaris voor Cultuur die als de
dood is dat hij met zijn subsidies oude koek in stand zal houden ('adieu
meesterwerk dat een leven aan aandacht en ervaring vraagt') en die snakt naar
het nu en het ogenblikkelijk, liefst in de vorm van een jong allochtoon
kunstwerk. Hij denkt dat te bevorderen door degenen die jarenlang met hartstocht
en aandacht de kunst gevolgd hebben, die de traditie en de vernieuwing kennen,
als adviseurs aan de kant te zetten. De 'witte oude heren' uit de Raad voor
Cultuur en uit de kunstfondsen moeten plaats maken voor jongelui, zo beweerde
hij laatst in Trouw. Het is allemaal zo lachwekkend, hij is zo weinig op de
hoogte van wat dan ook dat het beter zou zijn om er maar over te zwijgen, ware
het niet dat vernielen heel makkelijk is, maar weer opbouwen tamelijk moeilijk.

Van der Ploeg is een modern snelheidsmaniakje, niets ontziend op weg naar een
fijne carrieresprong. Dus opvallen maar, afbreken, slopen en schreeuwen en dan
over vier jaar lekker minister worden van iets anders waar hij geen verstand van
heeft. Want ergens verstand van hebben, weten wat er speelt, dat is ook al
zoiets van vroeger. Daar moeten we af. Minachtend zei hij in hetzelfde interview
dat zijn voorganger Nuis de gewoonte had om te willen weten wat er in 'het veld'
leefde. Haha. Die Nuis! Ploeg breekt het veld gewoon af. En dan komt er een
nieuw veld! Zo doen we dat.

Ach Valery. 'De maatschappij heeft door de eisen die de technologische
ontwikkelingen haar stellen, steeds meer behoefte aan 'professionals',
vervangbare intellectuelen. Een Shakespeare, Bach Descartes, de dichters en
denkers, de onvervangbare intellectuelen, zij hebben geen nut meer.' Valery
bedoelde dat niet positief. Van der Ploeg leest het ongetwijfeld met hartelijke
instemming.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              21 of 146 DOCUMENTS

                                NRC Handelsblad

                                November 7, 1998

Hamas verstopt zich achter rookgordijnen

BYLINE: DOOR ONZE CORRESPONDENT CAROLINE DE GRUYTER

SECTION: z; Pg. 8

LENGTH: 1298 words


De Palestijnse beweging Hamas is in het defensief. De populariteit is tanende,
de jacht is geopend en de politieke leiding weet niet meer wat de militaire tak
doet.

Strijdlustig stapt Muntaha Tawil (35) het kantoor van haar advocaat binnen. De
gesluierde Tawil probeert haar echtgenoot Jamal vrij te krijgen, die in oktober
door de Palestijnse Autoriteit (PA) werd gearresteerd en zonder vorm van proces
wordt vastgehouden. Jamal Tawil is de leider van de islamitische beweging Hamas
in Ramallah. Nu hij vastzit, wordt zijn vrouw dan ook 'de
Hamas-vertegenwoordigster in Ramallah' genoemd. Maar zij houdt ineens vol: 'Mijn
man is geen Hamas. Als goed moslim komt hij op voor Palestijnen in Israelische
gevangenissen. Maar Hamas, nee hoor.'

Na de aanslag op de Mahane Yehuda-markt in Jeruzalem gisteren, die door Hamas
werd opgeeist, is andermaal de Israelische druk op PLO-leider Yasser Arafat
toegenomen om Hamas de kop in te drukken. Als hij dat niet doet, dreigt de
Israelische premier Netanyahu, kan Israel de Palestijnen geen land geven, zoals
eind vorige maand in het Wye-memorandum was beloofd. Maar Arafat staat voor een
enorm probleem: wie of wat Hamas is, is steeds lastiger te bepalen. Hoe harder
Arafat op Hamas jaagt, hoe meer de beweging zich in rookgordijnen hult.

Voor 'Wye' liet Arafat enige prominente Hamas-leden arresteren zoals Jamal
Tawil, om te tonen dat hij terrorismebestrijding serieus neemt. Toen een
Palestijnse zelfmoordenaar zichzelf na 'Wye' bij een bus joodse
kolonistenkinderen in Gaza opblies (hij vermoordde slechts een Israelische
soldaat), liet Arafat er nog eens 221 oppakken. Hamas' spirituele leider, sjeik
Ahmed Yassin, kreeg huisarrest. Hoewel de 19-jarige dader uit een Hamas-familie
komt en vrienden zeggen dat hij lid was van de beweging, ontkent Hamas de
verantwoordelijkheid. Toen er een Hamas-pamflet verscheen vol dreigementen aan
het adres van 'de collaborateurs' van de PA, zeiden Hamas-leiders van niets te
weten.

En hoewel Jamal Tawil eens woordvoerder was van alle Hamas-gevangenen in Israel
en de belangrijkste spreker op Hamas-bijeenkomsten in Ramallah zegt zijn vrouw
nu dat die connectie niet bestaat. Zelfs haar advocaat kijkt er verbaasd van op.
Een andere jurist, Khader Shkiraat van de mensenrechtenorganisatie LAW, zegt:
'De echte Hamas is ondergronds gegaan. Politieke leiders als Tawil of sjeik
Yassin weten niet wat de militaire tak uitvoert. Het wordt steeds moeilijker om
aanstichters van aanslagen in Israel te pakken te krijgen.'

Een paar jaar geleden was het duidelijk wat Hamas was en waar de beweging voor
stond. Als Hamas een aanslag pleegde, eiste ze de verantwoordelijkheid op.
Iedereen wist welke neef of buurman Hamas 'was'. Niemand deed er schimmig over.
Op het strand in Gaza jogden 's ochtends Hamas-leden met groene vlaggen, om
later in het zand te 'vergaderen'. Hamas, opgericht tijdens de Intifada de
Palestijnse opstand tegen Israel die in 1987 begon, was het symbool van
Palestijns verzet tegen de Israelische bezetting. Daarbij zorgde Hamas met een
netwerk van scholen, klinieken en sportclubs voor de noden van de gewone man.

Toen Yasser Arafat na de Oslo-vredesakkoorden naar Gaza kwam om de Palestijnse
Autoriteit te vestigen, beschuldigde Hamas hem ervan met Israel samen te spannen
om de Palestijnse droom, de destructie van Israel en de vestiging van een
Palestijnse staat in heel vroeger Palestina, om zeep te helpen. Hamas-aanhangers
raakten slaags met Arafats politie. Arafat liet velen arresteren. Er vielen
doden.

Hamas' aanslagen in Israel gingen door. Als vergelding grendelde Israel de
autonome gebieden af. Palestijnen keerden zich af van Hamas, want zij verloren
hun baan in Israel en hun bewegingsvrijheid.

Zij wilden niet dat Palestijnen (Hamas) tegen Palestijnen (PA) vochten.
Bovendien leek Hamas politiek, behalve destructie in Israel, weinig effect te
hebben: het vredesproces ging door, zij het in traag tempo. De steun voor Hamas
kelderde in vier jaar van 18 naar iets boven de 10 procent.

In 1996 gooide Hamas het roer om. In plaats van enkel te schelden op de PA
moedigde zij aanhangers aan om MET de PA aan de opbouw van instituties te
werken. 'In afwachting van het faillissement van het vredesproces is daar niets
tegen', zei een leider. 'Dit dient het Palestijnse volk.' Arafat, altijd gretig
om politieke oppositie te coopteren, maakte twee Hamas-leiders zelfs minister.
In de veronderstelling dat een man zijn baas niet zal aanvallen omdat hij dan
geen salaris meer heeft, werden Hamas-aanhangers bij ministeries en de politie
te werk gesteld. In ruil voor die sociale rehabilitatie liet Hamas toe dat
Arafat moskeeen onder PA-controle plaatste en ook de karateclubs en
computerklassen in de gaten ging houden. De militaire tak ging ondergronds.
Politieke leiders horen het nieuws van een aanslag nu ook op de radio. Als ze
zouden weten wie wanneer aanslagen beraamt, hoeft Arafat enkel de politieke
leiders het vuur na aan de schenen te leggen tot er een doorslaat en namen gaat
noemen. Dat risico nemen de ondergrondse cellen niet.

Het is die ondergrondse Hamas - Izzidin Qassam - die Arafat nu moet zien te
kraken. Politieke leiders oppakken, of de leider van Hamas-voetbalclubs, zoals
vorige week, is aardig voor de media, maar levert niets op. Bijkomend probleem
is dat Hamas vooral nog Israeliers zegt aan te vallen vanuit gebied dat niet
onder controle van Arafat, maar van Israel staan.

Die strategie is bedacht om Arafat minder voor het hoofd te stoten en Israel aan
te moedigen meer land af te staan. Veel garages of zolders waar onlangs
explosievenfabriekjes worden gevonden, lagen in de 96% van de Westelijke
Jordaanoever waar Arafats politie niet mag komen. De meeste zelfmoordenaars
komen uit datzelfde gebied.

Volgens Palestijnse bronnen is Arafat vastbesloten om te doen wat hij kan. Hij
denkt dat een 'buitenlandse hand', ofwel Iran, de terroristen stuurt om hem
persoonlijk belachelijk te maken. PA-functionarissen en zelfs seculiere
prominenten krijgen (extra) bodyguards aangeboden. 'Kijk maar naar Algerije',
kreeg een schrijver te horen. Naar verluidt is de samenwerking tussen
Palestijnse en Israelische veiligheidsdiensten beter dan ooit. Hamas-aanhangers
worden niet meer naar het bureau geroepen, maar van bed gelicht. Degenen die nog
baarden durven dragen, zijn zeker niet van Hamas.

Ismail Abu Shanab, een gematigde politieke leider in Gaza die vorige week twee
dagen vastzat, een van de weinigen die nog wil praten, zegt zelfs dat Hamas
'niet zal terugslaan als de PA de wapens tegen ons keert.' Hij keurt de recente
aanslagen niet af, maar ontkent dat Hamas erachter zit. Hij protesteert ook niet
tegen het feit dat de PA de families van zelfmoordenaars de traditionele
rouwprocedures ontzegt, maar beschouwt de mannen wel als 'martelaars'. Angstige
doublespeak, Shanab is behoedzamer dan ooit.

Palestijnse veiligheidsagenten zeggen dat veel 'breinen' van Hamas' militaire
tak inmiddels gearresteerd zijn, of dood. Het probleem is volgens hun dat kleine
afsplitsingen nu op eigen houtje dood en verderf zaaien in Israel. Amateurs die
deskundige leiding missen.

Dit kan een verklaring zijn voor het feit dat veel aanslagen de laatste tijd zo
klunzig worden uitgevoerd. De bom in Jeruzalem gisteren ging te vroeg af en
doodde enkel de daders. Het doelwit vorige week, de bus schoolkinderen, werd
nauwelijks geraakt. De granaten in Beersheva die de Wye-onderhandelingen moesten
verstoren, richtten enkel verwondingen aan. Sommigen beweren dat dit een bewuste
Hamas-strategie is om de PA en Israel op het verkeerde been te zetten. Maar dat
lijkt vergezocht. Want welke zelfmoordenaar van Hamas is bereid nu zich op te
blazen zonder dat hij zoveel mogelijk Israeliers met zich meeneemt?

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              22 of 146 DOCUMENTS

                                NRC Handelsblad

                                November 4, 1998

Oud-worstelaar; Jesse 'The Body' Ventura

BYLINE: DOOR ONZE CORRESPONDENT

SECTION: bui; Pg. 5

LENGTH: 312 words


De grootste verrassing van de Amerikaanse verkiezingen is de zege van
oud-worstelaar en radiopresentator Jesse ('The Body') Ventura, in de strijd om
het gouverneurschap van Minnesota.

De boomlange Ventura (47), met zijn glanzende kale hoofd een markante
verschijning, werd aanvankelijk niet serieus genomen. Pas eind oktober gaven
opiniepeilingen aan dat deze politieke amateur wel eens een grote rol kon gaan
spelen.

Ventura was de kandidaat van de Hervormingspartij van Ross Perot, de
eigenzinnige Texaanse miljonair die twee keer vergeefs een gooi naar het
presidentschap heeft gedaan. Meer nog dan Perot is Ventura een politieke
buitenstaander. Met zijn directe soms grove taal verschilde hij hemelsbreed van
zijn twee keurige rivalen de Democraat Hubert H. Humphrey III, de zoon van
oud-vice-president Humphrey, en de Republikein Norm Coleman, de burgemeester van
St. Paul. Anders dan deze twee heren in pak raakte de ongedwongen Ventura, in
zijn spijkerbroeken en sweatshirts, een gevoelige snaar bij jonge kiezers en
laaggeschoolde werknemers.

Als goede populist gaat Ventura bij voorkeur tekeer tegen de gevestigde
politiek, bemoeienis van de overheid met het dagelijks leven en de media. Hij
richt zijn gram ook op het systeem van campagnefinanciering in de VS. Zelf had
hij nauwelijks geld voor een campagne, hij moest het meer hebben van zijn
bekendheid als radio- en sportpersonage. Pas na de gunstige peilingen in oktober
kwam er genoeg geld binnen voor een televisiespotje.

Ventura was in de jaren zeventig en tachtig een professionele worstelaar. Ook
zou hij bij de speciale troepen van de marine (Navy Seals) hebben gezeten. Hij
heeft niet gestudeerd, en richt zich graag tot 'de gewone man' - al rijdt hij
zelf in een Porsche en woont hij in een riante villa.

Foto Reuters

Verkiezingen ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              23 of 146 DOCUMENTS

                                NRC Handelsblad

                                October 30, 1998

Zinloze veroveringen; Het drukke leven van Casanova

BYLINE: ARNOLD HEUMAKERS

SECTION: boeken; Pg. 2

LENGTH: 2321 words


Jaloezie is wel de minste eer die we Giacomo Casanova (1725-1798) kunnen
bewijzen. Wie zoveel avonturen heeft beleefd, zoveel vrouwen heeft veroverd en
er daarna met zoveel smaak over weet te vertellen, verdient het benijd te
worden. Vergeleken met Casanova's leven verbleekt dat van bijna ieder ander.
Vandaar dat menigeen, al is het maar om het eigen zelfrespect te bewaren,
naarstig op zoek is gegaan naar de minder fortuinlijke momenten in diens
Histoire de ma vie. Moeilijk te vinden zijn ze niet, want Casanova verzwijgt
zijn tegenslagen en mislukkingen nergens. Hij had zich voorgenomen de waarheid
te vertellen, en daar hoorden ook de schaduwzijden bij.

Een van de meest pijnlijke episoden uit zijn leven speelt zich af in Londen,
waar hij in de herfst van 1763 verliefd wordt op Marianne Charpillon, een jonge
Zwitserse courtisane, die hem lange tijd uitdaagt en hoop geeft zonder hem ooit
toe te staan haar 'bloem' te 'plukken' zoals het in Casanova's discrete idioom
doorgaans wordt genoemd. Na tergende maanden van vergeefse hofmakerij, die hem
een klein fortuin moet hebben gekost, betrapt hij La Charpillon met haar kapper,
terwijl zij 'het beest met de twee ruggen' maken. Casanova slaat het meubilair
kort en klein, maar als het meisje vervolgens doodziek lijkt te worden, bezorgt
hem dat zo'n wroeging dat hij de zakken van zijn jas met lood vult teneinde zich
in de Theems te verdrinken.

Naar aanleiding van deze affaire, die uitvoerig uit de doeken wordt gedaan in
het zesde deel van de memoires, schreef Pierre Lous in 1898 La femme et le
pantin. De Britse schrijver Andrew Miller heeft er onlangs opnieuw een roman aan
gewijd simpelweg getiteld Casanova. Onder Millers pen wordt Casanova bijna een
tragisch personage - bijna, want het verhaal pakt in de praktijk toch meer uit
als een vermakelijke tragikomedie dan als een heuse tragedie. Ook de jaloezie
kent haar grenzen.

Zelf schrijft Casanova over zijn kennismaking met La Charpillon: 'Op deze
noodlottige dag in het begin van september 1763 begon ik te sterven en hield op
te leven'. Kennelijk besefte hij dat het niet zo maar om een mislukking ging.
Miller dikt dit nog eens aan door Casanova aan een welhaast totale vertwijfeling
ten prooi te laten vallen. Zelfs de amoureuze successen van weleer blijken nu
zijn zelfvertrouwen aan het wankelen te brengen. Misschien was het toch beter
geweest als hij twee of drie vrouwen oprecht had liefgehad, zien we hem denken,
in plaats van al die vele, achteraf zinloze veroveringen.

Miller overdrijft. Zo ellendig is Casanova, in weerwil van zijn
zelfmoord-tentatie, er zelfs op dit dieptepunt van zijn libertijnse carriere
niet aan toe geweest. Om zijn gelijk te halen heeft Miller dan ook het nodige
moeten verzinnen. Het meest onwaarschijnlijk zijn nog de hoofdstukken waarin hij
Casanova - vermomd als arbeider - een staking laat organiseren. Om zijn fatale
liefde te vergeten, zou de Venetiaan die zichzelf de titel 'Chevalier de
Sein-galt' had aangemeten, samen met zijn knecht een tijd lang als loonslaaf
hebben gewerkt aan een brug over de Theems. Een terugkeer, aldus Miller, naar
het gewone volk waaruit hij was voortgekomen.

Casanova als socialist avant la lettre - voor iemand die het volk placht te
omschrijven als 'een reusachtig redeloos dier' dat het beste stevig 'aan de
ketting' kon worden gelegd, klinkt het als een belediging. Ook wekt Miller de
indruk alsof Casanova in Londen alleen maar narigheid heeft ondervonden. Om dat
aannemelijk te maken doet hij de wel succesvolle affaire met het Portugese
meisje Pauline af als een bagatel, terwijl uit de memoires juist blijkt dat zij
een van Casanova's meest gelukkige liefdes is geweest.

Met deze Pauline was Casanova in contact gekomen via een advertentie, waarin hij
een etage van zijn huis in Pall Mall aanbood aan een 'alleenstaande jongedame
die Engels en Frans spreekt en zowel overdag als 's avonds geen bezoek zal
ontvangen'. Er zijn minder brutale methoden om aan een maitresse te komen. Het
verhaal over de advertentie heeft daarom veel ongeloof gewekt, totdat Casanova's
biograaf Rives Childes erin slaagde de advertentie in een Londense krant terug
te vinden. De tekst was weliswaar iets minder brutaal dan in de memoires (het
ging om 'een klein gezin of alleenstaande heer of dame, met of zonder
bediende'), maar de opzet bleef nog altijd zeer doortrapt.

Want voor reacties diende men zich te vervoegen bij een modiste, die - zo valt
achteraf te concluderen - de opdracht moet hebben gehad gezinnen en heren af te
wijzen, zodat Casanova alsnog kreeg wat hij begeerde.

De teruggevonden advertentie demonstreert dat Casanova vergissingen van het
geheugen daargelaten, vaker de waarheid schrijft dan men geneigd is te denken.
Het maakt zijn Histoire de ma vie tot een even nuttige als fascinerende bron
voor het achttiende-eeuwse verleden, waarin veel te vinden is dat men elders
niet snel zal tegenkomen. Kleine details zijn het vaak, zoals zijn opmerking dat
iemand die zich in Londen na een ontvangst aan het hof (Casanova was door George
III ontvangen, ook al laat Miller dit weg) in zijn nette kledij op straat begaf,
grote kans liep om met vuil te worden bekogeld door 'een kruier, leegloper of
een vertegenwoordiger van het schuim der natie'. Of zijn mededeling dat de
Britse koning en koningin steevast door het gepeupel werden uitgejouwd wanneer
zij zich in het openbaar vertoonden - zo bont hebben de Engelsen het in deze
eeuw zelfs na de dood van Diana niet gemaakt.

In zijn memoires beperkt Casanova zich niet tot de beau monde, waar hij omging
met rijke burgers, edellieden, vorsten en kardinalen. Mede dankzij zijn
lidmaatschap van de Vrijmetselarij beschikte hij over uitmuntende connecties,
waardoor deuren voor hem open gingen die voor de meeste tijdgenoten met zijn
nederige komaf gesloten bleven, maar tegelijkertijd bewoog hij zich in een heel
wat schimmiger onderwereld van internationale avonturiers, courtisanes en
oplichters.

Zelf schrok hij evenmin terug voor bedrog, en niet alleen wanneer er een
weerspannige dame moest worden verschalkt.

Aan de speeltafel was hij altijd bereid Vrouwe Fortuna, zoals het in die kringen
heette, te 'corrigeren', zijn financiele transacties konden zelden het daglicht
velen, en met kabbalistisch gegoochel (Casanova deed alsof hij zo de toekomst
kon voorspellen) lukte het hem diverse bijgelovige welgestelden grote sommen
gelds afhandig te maken.

Toch schreef hij tegen het eind van zijn leven een pamflet (Soliloque d'un
penseur), waarin hij de 'brandstapel' aanbeveelt als terechte straf voor het
soort charlatans en bedriegers waartoe hij zelf lange tijd had behoord. Het is
niet moeilijk Casanova op hypocrisie te betrappen.

Ook niet in de memoires. Wanneer hij in het twaalfde deel schrijft: 'Verleiden
is nooit kenmerkend voor mij geweest, want ik heb dit altijd onbewust gedaan
nadat ik eerst zelf was verleid', klinkt dat niet echt overtuigend. Te meer daar
we hem eerder in hetzelfde deel koelbloedig hebben zien besluiten een
dertienjarig nichtje te verleiden wier 'ontluikende vrouwelijkheid' hem een
'verrukkelijk soort afgrijzen' inboezemt als hij het slapende kind onder haar
nachthemd inspecteert.

Dat Casanova zich soms beter voordoet dan hij is, laat zich overigens goed
begrijpen. Op oudere leeftijd was hij afhankelijk van respectabele weldoeners,
die niet openlijk geassocieerd mochten worden met een schurk. En dus paste
Casanova, als de volmaakte kameleon die hij kon zijn, zich aan. Veel keuze had
hij niet, aangezien zijn bij elkaar gesjoemelde fortuin in de loop der tijd
vrijwel geheel was opgesoupeerd. Want Casanova mag dan een mooie, aantrekkelijke
man zijn geweest, voor zijn amoureuze veroveringen had hij ook geregeld zijn
beurs moeten aanspreken.

De ouderdom was voor hem in meer dan een opzicht een probleem, zoals voor iedere
libertijn.

Zijn tanden vielen uit, zijn potentie nam af, de vrouwen stelden niet meer op
het eerste gezicht belang in zijn persoon, het voortdurende reizen begon hem te
vermoeien. Verdreven uit zijn geliefde geboortestad Venetie, waar hij zich in
1782 (na een verblijf van acht jaar) met een satirische sleutelroman voorgoed
onmogelijk had gemaakt, moest hij elders naar een thuishaven uitzien. Het werd
tenslotte het Tsjechische Dux (tegenwoordig Duchcov), waar hij als
bibliothecaris in dienst kwam bij de graaf von Waldstein, die hij in Wenen had
leren kennen.

Na 1785, het jaar waarin hij naar Dux verhuisde veranderde Casanova definitief
van een rondreizende avonturier in een honkvaste schrijver en geleerde, die
boeken publiceerde over de geschiedenis van Polen, de verdubbeling van de kubus,
Voltaire en het christendom, de invloed van de baarmoeder op het karakter van de
vrouw en de neologismen die de - door hem hevig verafschuwde - Franse Revolutie
in het leven had geroepen.

Zijn 'onsterfelijkheid' als schrijver hoopte hij te bereiken met een vijfdelige,
nu onleesbaar geworden roman (Icosameron) over een utopische samenleving in het
binnenste van de aarde. In werkelijkheid zou hij de gewenste onsterfelijkheid
verwerven met het verhaal van zijn eigen leven, waaraan hij omstreeks 1790 moet
zijn begonnen, naar eigen zeggen 'om niet gek te worden of te sterven van
verdriet over de onaangenaamheden die de op het kasteel van graaf Waldstein in
Dux woonachtige schurken mij hadden bezorgd'.

Opmerkingen als deze en niet te vergeten het amusante portret van de prins de
Ligne, waarin Casanova wordt afgeschilderd als een aandoenlijke mopperkont die
zich beklaagt over de kwaliteit van de koffie en de macaroni, het geblaf van de
hofhonden dat hem uit de slaap houdt en de onbeleefdheid van het personeel,
hebben de mening doen postvatten dat de onverschrokken libertijn een ongelukkige
levensavond heeft gekend.

In zijn boek De laatste jaren van Casanova doet Theo Kars zijn best dit beeld te
corrigeren. Casanova mag volgens hem niet altijd letterlijk op zijn woord worden
geloofd, omdat veel van zijn uitlatingen slechts 'momentopnamen' zouden zijn die
meer zeggen over zijn temperament en zijn impulsiviteit dan over zijn werkelijke
conditie. De Ligne's portret acht Kars volstrekt onbetrouwbaar; uit andere
getuigenissen blijkt dat Casanova er eigenlijk helemaal niet zo beroerd aan toe
was en nauwelijks aan vitaliteit had ingeboet.

Door de graaf von Waldstein (die in het conflict met de bovengenoemde 'schurken'
de zijde van Casanova koos) werd hij bijzonder gewaardeerd. Hij had diverse
vrienden in de omgeving, met wie hij sprak en correspondeerde, hij maakte van
tijd tot tijd reisjes naar Dresden of Berlijn. Zelfs de vrouwelijke
belangstelling ontbrak niet geheel, al ging de liefde van Casanova in deze jaren
vooral uit naar zijn hondje, waarvoor hij toen het in 1794 overleed een lijkrede
schreef in het Latijn, na eerst twee uur lang te hebben geweend.

Kars' boek is een waardige afsluiting van zijn vertaling van Casanova's Histoire
de ma vie, waarvan het twaalfde en laatste deel (Geheim agent) vandaag
verschijnt, wederom uitblinkend door een souplesse en een levendigheid van stijl
die niet voor het origineel onderdoen. In dit deel, dat onder meer in Rome
speelt, is een streng meisjespensionaat de barriere die Casanova scheidt van de
jonge Armellina met haar blanke huid en zwarte ogen. 'Ik werd in het geheel niet
ontmoedigd door het vooruitzicht van de moeilijkheden die ik zou moeten
overwinnen als ik mij aan mijn ontkiemende hartstocht zou overgeven', schrijft
hij met een zelfverzekerdheid die niet op grootspraak blijkt te berusten.

Maar ook zien we Casanova, nadat Armellina weer uit het zicht is verdwenen, op
zijn schreden terugkeren. Het schrijverschap kondigt zich aan, wanneer hij zich
- op zesenveertig-jarige leeftijd - een oude man begint te voelen. Hij besluit
voortaan op 'een waardige wijze' teruggetrokken te gaan leven en zich te wijden
aan de letteren, met als eerste project niets minder dan een vertaling van de
Ilias. In de laatste hoofdstukken bevindt hij zich in Triest, vlak bij Venetie,
waar hij bijna twintig jaar eerder uit de staatsgevangenis was ontsnapt. In de
hoop eindelijk gratie te krijgen, toont hij zich bereid voor de inquisitie van
de Republiek als geheim agent op te treden. De terugkeer naar zijn geboortestad
wordt echter niet meer in de memoires vermeld.

Casanova's Histoire de ma vie breekt plotseling af, ergens in 1774, met een zin
('Ik zag haar drie jaar later in Padua terug, waar ik haar dochter op veel
intiemere wijze zou leren kennen') die doet vermoeden dat op dit slot nog een
vervolg had moeten komen.

Over het bestaan van dat vervolg zijn de berichten tegenstrijdig. Zelf heeft
Casanova in een brief aan zijn vriend Opitz geschreven, dat hij zijn
herinneringen na 1774 liever liet rusten, 'want vanaf het vijftigste levensjaar
heb ik slechts treurigheid te melden, en daar word ik zelf treurig van'. Kars
daarentegenbetoogt, met kracht van argumenten, dat de memoires wel degelijk een
vervolg hebben gekend, dat nu wellicht ergens 'vergeten op een zolder of in een
archief in een voormalig Oostblokland' ligt te wachten op ontdekking.

Tot het zover is, zullen we het moeten doen met de nu voorhanden delen, in
totaal bijna vierduizend bladzijden, die het meest avontuurlijke deel van
Casanova's leven op onweerstaanbare wijze in kaart brengen.

Van ontmoediging is daarbij, ook na het echec met La Charpillon, geen sprake.
Casanova blijft onze jaloezie voeden, want enkel met afgunst kunnen we
kennisnemen van wat hij schrijft als de onfortuinlijke verliefdheid is geweken:
'Bij mijn ontwaken de volgende morgen nam ik vluchtig mijn lichamelijke en
geestelijke toestand in ogenschouw, en stelde vast dat ik gelukkig was'.

Portretten van Casanova, v.l.n.r. geschilderd door zijn broer Francesco, door
Pietro Longhi en door Berka. Pietro Longhi: De dansles, ca 1741, olieverf op
doek. Venetie, Gallerie dell' Accademia

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              24 of 146 DOCUMENTS

                                NRC Handelsblad

                                October 28, 1998

Palestijnen richten wapens op elkaar

BYLINE: DOOR ONZE CORRESPONDENT CAROLINE DE GRUYTER

SECTION: bui; Pg. 4

LENGTH: 1126 words


Heeft de Palestijnse leider Arafat zijn eigen Fatah-organisatie nog wel onder
controle? In Ramallah staan aanhangers van Fatah elkaar inmiddels naar het
leven. Over afpersing, pornobanden, en de haat van de 'gewone' man tegen
partijbonzen.

Overal in de autonome stad Ramallah zijn leuzen gekalkt als 'Arafat verrader!'
of 'Dood aan collaborateurs!'. Duizenden aanhangers van Fatah de partij van
PLO-leider Yasser Arafat, gingen de afgelopen dagen de straat op, dwongen
winkels te sluiten en sneden studenten de pas af naar de campus. Overal hing de
zware walm van brandende autobanden. Het is alsof Arafat, die vanmorgen
terugkeerde van een promotietournee langs Arabische staten om het
interim-akkoord te verkopen dat hij in Wye Plantation met de Israelische premier
Netanyahu sloot, er een harde dobber aan krijgt om dit 'Memorandum' aan zijn
achterban te verkopen.

Maar schijn bedriegt. De Fatah-demonstranten willen niet Arafats hoofd, maar dat
van zijn neef Moussa Arafat, chef van de Militaire Inlichtingendienst (MI).
Terwijl Yasser Arafat in Wye onderhandelde over Israels terugtrekking uit de
Westelijke Jordaanoever, kwam een smeulend conflict tussen Fatah en de MI in
Ramallah tot hevige ontbranding. Een demonstratie van Fatah-aanhangers, zondag,
tegen de hardhandige werkwijze van deze Inlichtingendienst, ontaarddde in een
schietpartij waarbij een dode viel. Aangezien de MI geheel bestaat uit leden van
Fatah, moet Yasser Arafat nu proberen om de vechtende vleugels van zijn eigen
partij met elkaar te verzoenen.

Een van de problemen die hij op zijn pad vindt, is dat de meeste
Fatah-aanhangers tot de tanden gewapend zijn. Terwijl Arafat moeite doet om,
zoals het Wye-memorandum vereist, illegale wapens van Hamas in beslag te nemen,
verwacht echter niemand dat hij zijn eigen partijgenoten ook zal dwingen het
schiettuig in te leveren.

De problemen begonnen drie weken geleden, voor 'Wye'. Het Fatah-hoofdkwartier in
Ramallah kreeg berichten dat de Militaire Inlichtingendienst Palestijnen afperst
door hun met meisjes te laten slapen, er stiekem video's van te maken, en
vervolgens te dreigen die video's aan familie en vrienden te laten zien als ze
niet meerwerkten met de Inlichtingendienst.

Ook zou de MI vrouwen lastig vallen. Volgens Ghassan Khatib, een notabele in
Ramallah die trachtte te bemiddelen in het conflict, liet Fatah gewapende
partijleden op straat patrouilleren om daar een eind aan te maken, en sommeerde
zij afgelopen vrijdag enige leden van de MI naar het hoofdkwartier voor een
'stevig gesprek'. 'Na afloop van dit verhoor meldden de MI-leden aan hun chef
Moussa Arafat, dat ze waren geslagen. Zaterdag viel de MI het Fatah-kantoor
binnen, vernielde meubilair en confisqueerde papieren.' De MI berichtte dat zij,
zoals het Wye-memorandum vereist, op zoek was gegaan naar 'illegale wapens' in
het kantoor, en twee machinegeweren in beslag had genomen. Fatah ontkent dat.

Zondag organiseerde de leider van Fatah in de Westelijke Jordaanoever, Marwan
Barghouti, een protestmars naar het kantoor van de MI. Barghouti, die een felle
machtsstrijd voert tegen Fatah-kopstukken die bij de MI en andere
veiligheidsdiensten werken vroeg de demonstranten om hun wapens thuis te laten.
MI-agenten begonnen op de meute te schieten. Er vielen drie gewonden en een
dode, de 15-jarige Wassim Tarifi.

Wassim is de neef van Jamil Tarifi, een Palestijnse minister die kwaad is dat
Yasser Arafat hem niet had meegenomen naar Wye. De Tarifi's, een van de grootste
families in de omtrek, weigerden Wassim te begraven - een teken dat zij op
bloedwraak uit waren. Gesteund door Barghouti en een groeiend legioen
Fatah-aanhangers dat de brute praktijken van de gepriviligieerde
veiligheidschefs en hun secondanten beu is vroegen zij om het aftreden van
Moussa Arafat en de executie van de moordenaars van Wassim Tarifi. Om Yasser
Arafat te dwingen om na zijn Wye-promotietour gezwind actie te ondernemen,
organiseerde Fatah in Betlehem, Nablus en Ramallah grote protestmarsen.

Gisteravond werden vier MI-agenten voor een militair tribunaal in Jericho
veroordeeld wegens het binnenvallen van het Fatah-kantoor. Yasser Arafat
beloofde dat hij over de moord op Tarifi een onderzoekscommissie zou instellen.
De jongen is vanmorgen begraven.

Men verwacht dat Arafat deze week naar Ramallah zal reizen om het conflict te
smoren. 'Hij moet wel', zegt Hatem Abdel Kader, een prominent
Fatah-parlementslid. 'Dit incident staat niet op zich. Mensen op straat hebben
er genoeg van om door de lange arm van de Palestijnse Autoriteit te worden
gekoeioneerd - ook al bestaat de hele Autoriteit ook uit Fatah.' Abdel Kader
werd vorige maand zelf in elkaar geslagen door mannen van een veiligheidsdienst.
In augustus openden leden van twee veiligheidsdiensten, allen Fatah, het vuur op
elkaar tijdens een bruiloft in Gaza. En dit is maar het topje van de ijsberg.

Een van de problemen is dat Yasser Arafat er zelf voor heeft gezorgd dat
Fatah-leden, van hoog tot laag, de laatste jaren aan wapens kwamen. In plaats
van de islamitische beweging Hamas te ontwapenen, probeerde hij Hamas op afstand
te houden door Fatah-leden te bewapenen. Veel wapens worden door Palestijnse
agenten van Israelische collega's gekocht en gewoon op straat in de autonomie
aan de man gebracht. Naarmate de samenleving meer militariseert, neemt de vraag
naar wapens toe en stijgt de prijs. Een Uzi of M-16 kost tegenwoordig 4 a 5.000
dollar een gewoon pistool 1.000 dollar. In het huis van minister Tarifi, waar
Palestijnen kwamen condoleren voor de vermoorde tiener, liepen gisteren zeker
100 gewapende burgers rond. Ingewijden schatten dat 90% van de wapens in de
autonomie in handen zijn van Fatah-aanhangers - burgers en functionarissen van
de Autoriteit.

'Ik denk niet dat Arafat die zal confisqueren', zegt Ghassan Khatib, doelend op
het Wye-Memorandum. 'Israel vindt alleen Hamas-wapens bedreigend. Mocht Israel
Arafat toch onder druk zetten, dan zal hij Fatah-wapens gaan registreren, zodat
ze niet illegaal meer zijn.'

In de Fatah-vete komen vele vetes tot uiting: die tussen het 'volk' en de
bevoorrechte klasse binnen Arafats Autonomie die zich snel verrijkt, tussen de
lokale bevolking en Arafats Fatah-intimi die hier de afgelopen jaren vanuit
Tunis zijn gekomen om de betere posten te bekleden, en tussen Fatah-partijleden
die de partij los willen weken van de Autoriteit en Fatah-leden binnen de
Autoriteit die dat niet willen. Tot nog toe is het Yasser Arafat gelukt om deze
centrifugerende krachten bijeen te houden. Men denkt dat hij er ditmaal weer in
zal slagen. Hij is en blijft het symbool van Fatah. Maar het zaad voor verdere
interne strijd is diep gezaaid.

Buitenlandse betrekkingen ; Politiek en Staat

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              25 of 146 DOCUMENTS

                                NRC Handelsblad

                                October 26, 1998

Blokker aast alsnog op KBB; Intenties achter mogelijk bod blijven onduidelijk

BYLINE: DOOR ONZE REDACTEURREMMELT OTTEN

SECTION: eco; Pg. 11

LENGTH: 773 words


Blokker heeft belangstelling voor het Bijenkorf-concern, zo bleek vanochtend. De
interesse is begrijpelijk, maar het lijkt onwaarschijnlijk dat Blokker ook
werkelijk een bod zal uitbrengen.

Jaap Blokker belde twee weken geleden, op de vroege maandagochtend zelf met Jan
Michiel Hessels, de topman van Vendex. Blokker had op de beurs een belang van
meer dan 5 procent in KBB gekocht, het bedrijf dat Hessels wilde overnemen.
'Gentleman als hij is, belde Jaap Blokker zelf', vertelde Hessels twee dagen
later in een vraaggesprek.

Jaap Blokker liet via een woordvoerder van zijn familiebedrijf toen nog weten
dat het belang in KBB (Bijenkorf, Hema en Praxis) niet meer was dan een
'belegging'. Blokker heeft bijvoorbeeld ook een belang van 5 procent in
concurrent Macintosh (onder meer Kwantum en Halfords) en al meer dan tien jaar
een belang van een paar procent in Vendex (V&D, Kijkshop).

Vanochtend bleek dat Blokker kennelijk de afgelopen dagen van gedachten is
veranderd. Volgens KBB is Blokker bezig te onderzoeken of het familiebedrijf een
bod kan uitbrengen op KBB. Blokker heeft niet alleen aan KBB gevraagd of het
langs mag komen om daarover te praten, maar ook contact gezocht met
aandeelhouders van KBB. Die ontwikkeling is koersgevoelig, vandaar dat KBB zich
genoodzaakt voelde om een persbericht te verspreiden.

De belangstelling van Blokker voor KBB ligt voor de hand. Vendex en KBB worden
samen met een omzet van meer dan 10 miljard gulden verreweg de grootste partij
in de Nederlandse (non-food-)detailhandel. De combinatie zal minimaal drie keer
zo groot worden als de belangrijkste concurrenten. Blokker, C&A en Ikea
(alledrie familiebedrijven die hun cijfers niet publiceren) hebben een omzet van
rond de 3 miljard gulden in Nederland. Macintosh heeft een omzet van 1,7 miljard
gulden.

Toch is het onwaarschijnlijk dat Blokker ook werkelijk een bod zal uitbrengen op
KBB.

Het lijkt vrijwel onmogelijk om de fusie (annex overname) van KBB en Vendex nog
te verhinderen. Blokker zou eerst met een hoger bod een aantal
grootaandeelhouders (als Delta lloyd, het Philips Pensioenfonds,
WE-International en beurshandelaar A. Strating) zo ver moeten krijgen dat ze hun
aandelen in KBB aan Blokker verkopen. Daarna zou hij voor de rechter de
beschermingsconstructie moeten aanvechten die KBB begin deze maand heeft
ingesteld om zich WE International van het lijf te houden. Vervolgens zou hij
het management en het personeel van KBB, dat zich achter een fusie met Vendex
heeft geschaard, ervan moeten overtuigen dat KBB een betere toekomst tegemoet
gaat onder de vlag van Blokker. En ten slotte zou Blokker nog toestemming moeten
krijgen van de Nederlandse Mededingingsautoriteit.

Te veel onzekerheid, zeggen ze bij KBB. 'Een verder opschuiven van een
definitieve oplossing is niet in het belang van KBB', meldt KBB. Net als bij de
belangstelling van WE International ('te klein') speelt bovendien het
cultuurverschil tussen beide ondernemingen een rol. KBB heeft het imago van een
deftig, sjiek concern. Zelfs de Hema heeft 'smaak'. Blokker heeft vooral
goedkope spullen voor de gewone Nederlander.

'De belangstelling komt rijkelijk laat', zegt een financieel analist van een
zakenbank. 'Daarom lijkt het weinig kans te maken. Net als het bod van WE
International. Als partijen echt serieuze interesse hebben, waarom boden ze dan
niet al in februari. Nu zou je denken dat het vooral bedoeld is om de prijs van
KBB op te drijven om concurrent Vendex te verzwakken.'

Een ander scenario is dat Blokker zijn belang zal willen gebruiken om concessies
los te krijgen bij Vendex.

Als Blokker enige tientallen procenten van de KBB-aandelen binnenkrijgt, kan hij
Vendex misschien dwingen Praxis of de Hema tegen dat belang te ruilen.

Anders dan WE International, dat met de Hij- en Zij-winkels een omzet behaalt
van minder dan 400 miljoen gulden, is Blokker geen muis die een olifant wil
overnemen. De omzet van Blokker ligt ergens tussen de 3 en 4 miljard gulden, wat
aardig in de buurt komt van de omzet van het non-food-gedeelte van Vendex.
Blokker is vooral sterk in huishoudelijke artikelen (430 Blokker-filialen en de
Marskramer-winkels) en speelgoed: het marktaandeel in Nederland ligt boven de 50
procent met ketens als Bart Smit, Intertoys en Toys R Us. Tot het
Blokker-concern behoren ook de woonwarenhuizen van Leen Bakker en de winkels van
Xenos en Giraffe. Blokker is eigendom van de broers Jaap (57 jaar) en Albert
(54), kleinzonen van oprichter Jacob Blokker die in 1896 in Hoorn begon met de
Goedkoope IJzer- en Houtwinkel. Hun vader Jacob kocht in 1961 zijn twee broers
uit.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              26 of 146 DOCUMENTS

                                NRC Handelsblad

                                October 26, 1998

Belgisch hondenweer laat de meeste veldrijders koud

BYLINE: DOOR ONZE REDACTEUR WARD OP DEN BROUW

SECTION: sport; Pg. 17

LENGTH: 754 words


In het West-Vlaamse Ruddervoorde schreef de Belg Sven Nijs zaterdag de eerste
van elf Superprestige-veldritten op zijn naam. Veldrijders bonden de strijd aan
met elkaar, met modder, slagregens en storm.

Geen veldrijder kijkt vreemd op als verslaggevers de kleine kleedkamer van de
plaatselijke voetbalclub binnenstappen. Een paar renners spoelen onder de douche
in het 'kot' van twee bij drie meter de moddermaskers van hun gezicht.
Kortstondig douchen a.u.b., verzoekt een bordje aan de muur, Anderen na u hebben
ook graag warm water.

Poedelnaakt laat Richard Groenendaal zich ondervragen. De Nederlandse veldrijder
wrijft met een handdoek zijn haren droog en vertelt over zijn opmars van de een
na laatste plaats vlak na de start, gevolg van een gebroken ketting, naar de
tweede plaats op het podium. 'Van opgeven wilde ik niet weten', zegt hij in de
radiomicrofoon, terwijl op de achtergrond het douchewater klettert. 'Ik was hier
toch, dus kon ik de wedstrijd net zo goed uitrijden. En beter hard dan langzaam;
met dit weer op je gemak rijden is niet bevorderlijk voor je conditie.'

Nat en winderig is slechts een eufemistische beschrijving van de
weersomstandigheden waaronder in Ruddervoorde, een dorp ten zuiden van Brugge,
de eerste Superprestige cyclocross van start ging. In het vlakke Vlaamse land
zwol in de loop van de middag een buienrijke zuidwesterstorm aan die hoge bomen
diep deed buigen. Laarzen zogen zich vast in de modder op en om het parcours,
met paraplu's werden als het ware gevechten op leven en dood geleverd. 'Het
wordt hier hard labeur', voorspelde de speaker over de wedstrijd van een uur en
een ronde, terwijl de renners zich vlak voor de start op de enige strook asfalt
op het parcours in de stromende regen warm reden.

Voor het publiek waren er tenten om te schuilen. Een feesttent voor de gewone
man, waar de renners doorheen reden en waar Jupiler pils en Hasseltse koffie
honderden kelen smeerden, en een voor de vips.

De belendende varkenshouderij, met op de hoek voetbalkantine 't Zwientje,
verspreidde een onaangename geur. Een plaatselijk bedrijf maakte reclame voor de
'verhuur van sanitaire wagen, uitkuisen van regenputten en ontstoppingen'. De
schoonmaakbranche heeft een hechte band met het veldrijden, een sport die gelijk
staat aan smerigheid. Logisch dat Karcher, een bedrijf dat hogedrukreinigers
fabriceert, hoofdsponsor is van de Superprestige.

Wie vooraf gokte dat de Adri van der Poel of Groenendaal de zoveelste zege zou
behalen, kreeg ongelijk. Op grond van de resultaten in de afgelopen seizoenen
was de verwachting gerechtvaardigd dat een van de twee Nederlanders ook in
Ruddervoorde weer de beste zou zijn. Vaak was het voor de twee renners van
Rabobank een kwestie van stuivertje wisselen, maar zaterdag maakte een 22-jarige
Belg duidelijk dat een veldrijder is opgestaan die de hegemonie van de
'Hollanders' kan doorbreken. Sven Nijs, onlangs ingelijfd door Rabobank nam
meteen de leiding en zou die comfortabele positie niet meer afstaan. Sinds
zaterdag weet de Belg die van BMX-fietscrosser uitgroeide tot wereldkampioen
veldrijden bij de beloften, dat hij ook in slecht weer de beste kan zijn. 'Mijn
doel voor dit seizoen was een Superprestige winnen. Ik moet mijn doel nu
verleggen.'

Van der Poel was tevreden met de vierde plek, achter wereldkampioen Mario de
Clercq. 'Ik heb vorige week drie dagen met griep in bed gelegen', zei Van der
Poel terwijl hij zijn doorweekte en met modder besmeurde kleren in een plastic
tas stopte. 'Woensdag was ik koortsvrij en kon ik weer rijden. Ik heb toen een
uur getraind. Dan is een vierde plaats zo slecht nog niet.'

Voor wie net uit het ziekbed is gestapt, leken de weersomstandigheden in
Vlaanderen verre van ideaal.

'Ach, het is met dit weer niks zwaarder dan tijdens wedstrijden waarbij de zon
schijnt. Voor de organisatie en het publiek heb ik liever dat het mooi weer is,
voor mij maakt het niks uit.' Alsof het niet stortregende en er geen rukwinden
over het parcours bliezen, zei Van der Poel: 'Je merkt er toch niks van.'

Terwijl Groenendaal een oude wond op zijn linkerbeen met Betadine insmeerde en
een verband aanbracht, bagatelliseerde hij net als zijn ploeggenoot de invloed
van het hondenweer. 'Het weer is er en daar verander je niks aan. Je bent
topsporter en moet de omstandigheden nemen zoals ze zijn. Het hoort erbij. Juist
wisselende weersomstandigheden maken de sport zo mooi.' Een collega die z'n
fietsschoen in een wasbak met water vult knikte instemmend.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              27 of 146 DOCUMENTS

                                NRC Handelsblad

                                October 16, 1998

Ik ben een conservator; Gesprek met Hans Locher, directeur van het Haags
Gemeentemuseum

BYLINE: DOOR HANS DEN HARTOG JAGER

SECTION: cs; Pg. 4

LENGTH: 2453 words


'Een modern museum is niet een museum dat alleen maar de allernieuwste kunst
laat zien, het toont kunst die nu beleefd wordt,' zegt Hans Locher directeur van
het Haags Gemeentemuseum.

Hans Locher houdt van wandelen. Iedere ochtend loopt de directeur van het Haags
Gemeentemuseum een half uur van zijn woning naar zijn werk en als hij daar om
zeven uur aankomt kuiert hij nog eens drie kwartier langs de collectie. 'Het
mooiste moment van de dag', zegt hij. 'Er is dan nog niemand en ik heb het hele
gebouw voor mezelf.' Dat hij daarbij een straf tempo kan aanhouden bewijst hij,
als we later op de ochtend door het museum naar de depots lopen. Het is enkele
weken voordat het 'nieuwe' Haags Gemeentemuseum zal worden geopend - we
manoeuvreren ons naar de uitgang langs steigers, schilders en afdekplastic. De
afgelopen drie jaar is het museumgebouw, dat in 1935 werd ontworpen door
H.P.Berlage voor 54 miljoen gulden gerenoveerd. Daarbij werden vooral de
veranderingen ongedaan gemaakt die de museumstaf in de jaren vijftig en zestig
had aangebracht. Muren werden uitgebroken in die periode, schuine wanden
rechtgetrokken en typische Berlage-decoraties weggewerkt achter panelen. 'Men
wilde hier in die jaren steeds meer tentoonstellingen maken' zegt Locher (1938).
'Maar al snel bleek dat het gebouw daar niet geschikt voor is. Grote
schilderijen kunnen er niet in, evenmin als installaties of video. Bovendien
vond men al die kamertjes van Berlage maar getuigen van hokjesgeest, en dus
werden ze uitgebroken. Tijdens deze restauratie is alles weer in oude staat
hersteld, juist om te laten zien hoe prachtig dit gebouw van zichzelf is. Er is
geen museum ter wereld dat zulk een schoonheid van daglicht in zijn zalen heeft.
De beperkingen die dat oplevert nemen we voor lief, sterker nog, we gaan er onze
kracht van maken.'

U heeft dus eigenlijk een museum met het gebouw als belangrijkste
collectie-stuk.

'Dat is te veel gezegd, maar het gebouw is zelf wel een van de topstukken, dat
bovendien bepaalt hoe we de andere werken tonen. Dus: wel schilderijen, maar tot
een bepaald formaat, wel beelden, maar geen zaalvullende installaties. En geen
film- of videokunst, want dan moeten we de zalen verduisteren en dan halen we
dat prachtige licht weg - en dat doen we niet meer.'

Maakt u van het museum daarmee niet een museum voor het interbellum?

'Oh, maar dat is zeker niet de bedoeling. Dit mag nooit een museum worden dat
alleen over de jaren twintig en dertig gaat - dan doe ik de andere collecties
tekort. En er zal ook heel wat moderne kunst hangen, werken die dit jaar gemaakt
zijn. JCJ Vanderheyden krijgt een vaste eigen zaal, net als Constant. En er komt
werk van Frank van Hemert, van Ossip, van Carel Visser.'

Dat is nogal een breuk met het beleid van Rudi Fuchs, uw voorganger. Die richtte
zich vooral op grote internationale kunstenaars als Jannis Kounellis en Bruce
Nauman.

'Dat is alleen tot op zekere hoogte waar. Bij Fuchs is er altijd een verschil
tussen zijn imago en de werkelijkheid. Hij heeft bijvoorbeeld mij hier naartoe
gehaald - als hij van dit museum een kolkend hedendaags instituut had willen
maken had hij wel iemand anders genomen. En ook zijn de eerste gedachten over de
renovatie al in zijn beleidsplan te vinden. Ik geef toe: onder zijn bestuur zou
de internationale hedendaagse kunst hier meer ruimte hebben gekregen. Hij zou de
restauratie waarschijnlijk ook zo hebben uitgevoerd dat die Nauman en die
Kounellis hier wel getoond zouden kunnen worden.'

Die werken zijn nu verhuisd naar het Stedelijk. Beloont u Fuchs daarmee niet
voor twee miskopen?

'Nee, want het zijn geen miskopen.

Vooral die Kounellis vind ik bijzonder. Maar hij past niet in het gebouw zoals
het nu is, en dan houdt het op. Dan kan-ie beter naar het Stedelijk. Hetzelfde
geldt voor de Nauman, en daar komt dan nog bij dat ik niet van Nauman hou, daar
heb ik niks mee.'

We zijn bij het schilderijendepot aangekomen, dat is gevestigd onder het Museon,
de buurman van het museum. Nadat Locher op wat knoppen heeft gedrukt zwaait er
een deur open naar een ruimte waar op ijzeren rekken honderden schilderijen
rusten. We wandelen langs een doek van Francis Bacon, in de schemering doemt
werk op van Charley Toorop en haar zoon Edgar Fernhout. Aan het einde van de
gang klikt Locher een leeslamp aan, schijnt die naar rechts en dan licht het
nieuwste pronkstuk van de collectie op: Mondriaans Victory Boogie Woogie, die er
zelfs onder dit felle lamplicht prachtig uitziet. Het wit straalt als een
sneeuwlandschap in de zon en de rode gele en blauwe kleurenvlakken dansen voor
de ogen - doordat er geen patroon in het schilderij te ontdekken is, zoekt de
blik vergeefs naar houvast. Het gezicht van Locher heeft ondertussen een
metamorfose ondergaan: van neutraal vriendelijk naar dat van een vader die zijn
baby aanschouwt. 'Wat ik zo intrigerend vind aan dit schilderij', zegt hij 'is
dat het vanaf het begin als een meesterwerk is herkend. Al voor Mondriaan het af
had, had Valentine Dudensing, een galeriehouder, het van hem gekocht. Toen
Burton Tremaine in 1944 bij Dudensing kwam en vroeg of hij de Victory wilde
verkopen zei Dudensing: 'alleen als ik er een kasteel in Frankrijk voor terug
kan kopen'. Dat klinkt misschien absurd, maar het geeft aan dat ze allebei
wisten hoe bijzonder de Victory was. En zo is het gegaan: Tremaine betaalde 8000
dollar voor het doek.

Dudensing heeft onmiddellijk z'n galerie van de hand gedaan en zich terugtrokken
op een kasteel in Frankrijk.'

Drooggelegd

Met de aankoop van 'de Victory' kwam er voor het Haags Gemeentemuseum een einde
aan de rampzaligste periode uit haar bestaan. Die begon in 1991, toen na een
paar lekkages bleek dat het museum niet langer onder deze condities kon
functioneren - het gebouw was een gevaar geworden voor de collectie die het
geacht werd te bewaren. Directeur Rudi Fuchs en adjunct Hans Locher begonnen met
het opstellen van een renovatieplan. Dat werd onderbroken toen Fuchs eind '92
plotseling tot directeur van het Stedelijk Museum in Amsterdam werd benoemd.
Locher werd aangesteld als zijn voorlopige vervanger, waar hij nog maar net was
begonnen toen duidelijk werd dat het museum in forse financiele problemen
verkeerde: er bleek een tekort van vier miljoen op de begroting te zijn. Om dat
in te lopen besloot de gemeente Den Haag een aankoopstop in te stellen, wat
betekende dat de conservatoren, die tot dat moment jaarlijks voor zo'n 500.000
gulden mochten besteden, vier jaar volledig werden 'drooggelegd'. Kort daarop
werd bovendien bepaald dat het gebouw gerenoveerd zou worden, waardoor het
museum drie jaar zou moeten sluiten. Het Haags Gemeentemuseum, met de grootste
Mondriaan-collectie ter wereld, een van de grootste muziek- en modecollecties in
Europa, een prachtige verzameling kunstnijverheid en een depot met schilderijen
waar ieder museum jaloers op zou zijn, leek volledig van de kaart geveegd.
Niettemin accepteerde Locher, die vanaf 1965 in het museum had gewerkt met een
onderbreking van enkele jaren als hoogleraar in Groningen, in 1992 de benoeming
tot directeur.

Had u ooit de ambitie om directeur te worden?

'Helemaal niet. Ik ben er ook het type niet voor. Een goede directeur moet een
goede manager zijn en maatschappelijk een beetje behoorlijk functioneren. Dat is
niet bepaald mijn sterkste kant. Een directeur moet ook een uitgebreid netwerk
hebben en veel rondreizen om mensen te spreken - en ik hou niet van reizen. Ik
ben meer een conservator; het liefst zit ik in het museum om voor de verzameling
te zorgen of geef ik les, zoals ik deed in Groningen. Maar goed, toen Rudi
vertrok lag het voor de hand dat ik waarnemend directeur zou worden en misschien
wel gewoon directeur. Daar heb ik lang over nagedacht. Ik vond: als ik het niet
zou doen moest ik ook m'n mond houden als er een directeur kwam die het in mijn
ogen niet goed deed. Die kans was redelijk groot, want ik kon de potentiele
kandidaten wel overzien en daar was niemand bij die de collectie en het museum
zo goed kende als ik. Dus toen vond ik dat ik m'n verantwoordelijkheid moest
nemen.'

U heeft vervolgens al snel besloten het museum volledig in oude staat te
herstellen.

'Ja, dat is het beste wat je kon doen. Dit gebouw is in 1935 door Berlage en de
toenmalige directeur Van Gelder opgezet met een specifieke filosofie: ze wilden
de kunsten toegankelijk maken voor de gewone man. Een van de middelen daartoe
was het museum op een navenant niveau brengen, en dus werd van dit museum een
soort grote huiskamer gemaakt. De kunst die hier het beste tot zijn recht komt
is dan ook kunst die je normaal in de huiskamer hangt, iets groter misschien.
Schilderijen als die van Barnett Newman kun je hier daardoor niet tonen - de
Victory is zo ongeveer het grootste schilderij dat hier nog goed tot z'n recht
komt.'

Heeft u het Fuchs kwalijk genomen dat hij bij zijn vertrek een puinhoop
achterliet?

'Nee, er valt hem niets te verwijten.

Fuchs was naar Den Haag gehaald om dit museum in de vaart der volkeren op te
stoten. En als je hem haalt moet je hem ook de middelen geven. Rudi is nu
eenmaal Rudi, die geeft overal waar hij komt een hoop geld uit. Geef je hem,
zoals in Den Haag twee, drie ton voor moderne kunst, dan weet je dat je iets
absurds doet. Ik was vooral treurig toen de gemeente besloot het aankoopbudget
voor vier jaar te gebruiken om die schuld te compenseren. Daar staat tegenover
dat de gemeente de restauratie en renovatie van 54 miljoen mogelijk heeft
gemaakt, en onlangs nog 1,7 miljoen heeft bijgedragen aan de aankoop van de
Victory - dat was een kolossale geste.'

In hoeverre heeft u, zoals Fuchs, de behoefte om in dit museum uw persoonlijke
visie op kunst uit te dragen?

'Die behoefte heb ik helemaal niet. Ik vind dat een conservator een doorgeefluik
is, verder niks. Je moet de omstandigheden creeren om kunst optimaal te tonen,
en dat zoveel mogelijk doen in de geest van de kunstenaar. Als het even kan haal
ik de kunstenaar erbij als we zijn werk ophangen, zoals bij JCJ Vanderheyden.
Als dat niet meer kan, zoals bijvoorbeeld bij Mondriaan, denk ik dat we het
hangen zoals hij het zelf goed zou vinden.'

Heeft u het idee dat u Mondriaan begrijpt?

'Ja. Anders zou ik het niet wagen om zijn werk zo neer te hangen. Alle kunst die
ik ophang pretendeer ik te begrijpen. Anders had ik een ander vak moeten
kiezen.'

Wat was Mondriaan volgens u voor iemand?

'Een ontzettend opgewekte man die met veel levenslust zijn werken maakte. Een en
al zinderende toekomstgerichtheid. Een vrolijk makende man een blije man. Carel
Blotkamp dacht geloof ik dat Mondriaan een zuurpruim was, maar daar geloof ik
niks van.'

Als u het gebouw zo belangrijk vind: in hoeverre kunt u zich inleven in de
wereld van het gebouw?

'Die wereld is belangrijk voor mij.

Dit is het museum waar ik voor het eerst een tentoonstelling heb bezocht.
Bovendien was mijn grootvader bevriend met Van Gelder, de eerste grote directeur
hier. Toen mijn grootvader, die arts was, met pensioen ging, vertrok hij naar
een dorpje bij Lochem. Daar was hij een van de notabelen, een andere notabele
was mevrouw Bonger. Zij was de weduwe van Andries Bonger, die weer de beste
vriend was van Theo van Gogh, de broer van Vincent. Zij had altijd veel neefjes
op bezoek. Op een keer vroeg ze aan mijn grootvader of die ook niet een van zijn
neefjes kon sturen, om samen te spelen. Met dat neefje boterde het niet erg,
maar mevrouw Bonger zag dat ik met grote ogen rondliep in haar huis. Dat was ook
werkelijk bijzonder: er was een bibliotheek met 10.000 Engelse en Franse boeken,
en het hele huis hing vol met kunst: Van Goghs, Cezannes, de grootste Odilon
Redon-collectie ter wereld - ze had een schilderij van Cezanne boven het
theelichtje hangen. Ze praatte ook over Theo en Andries alsof ze nog leefden -
het gaf mij het gevoel of ik dat verleden een hand kon geven. Dat heeft me diep
geraakt.'

Verklaart dat ook waarom u meer lijkt op te hebben met de kunst uit die tijd dan
met hedendaagse kunst?

'Ik vind dat het begrip 'kunst van nu' altijd vreemd wordt gehanteerd. Voor mij
is hedendaagse kunst kunst die op dit moment relevant is, die leeft. De Victory
bijvoorbeeld is volkomen van nu. Schilderijen van Monet, de Haagse school - ook
van nu. Het kan zelfs gelden voor een Islamitisch vaasje van duizend jaar
geleden. Een modern museum is dan ook geen museum dat alleen maar kunst toont
die nu gemaakt wordt, maar het toont kunst die nu wordt beleefd. De Victory is
voor mij veel hedendaagser dan duizenden kunstwerken die op dit moment gemaakt
worden, gewoon omdat het zo'n schitterend schilderij is.'

Was dat ook de reden om de Victory bij aankoop met de Nachtwacht en de Guernica
te vergelijken?

'Toen ben ik verkeerd begrepen.

Geen haar op mijn hoofd die de Victory zou willen vergelijken met de Nachtwacht
- de Victory is veel mooier, zoals Fuchs ook al heeft gezegd. Waar het me om
ging was dat er een categorie schilderijen bestaat die een roem hebben die veel
verder gaat dan wat ze letterlijk vertegenwoordigen. Noem het de
'koektrommelschilderijen'. Dat zijn niet per se de mooiste: de Staalmeesters van
Rembrandt is bijvoorbeeld veel mooier dan de Nachtwacht, maar de Nachtwacht is
beroemder. Ik vind de Victory ook niet de mooiste Mondriaan: in het museum in
Winterthur hangt er een die veel mooier is. Maar de Victory heeft een speciale
magie.'

Verwacht u dat er veel mensen op de Victory zullen afkomen?

'Dat durf ik niet te zeggen. Het mag dan een meesterwerk zijn, zo'n status
garandeert geen drommen bezoekers. Het gezicht op Delft van Vermeer hoort zeker
in de bovengenoemde categorie, maar als je naar het Mauritshuis gaat kun je
altijd rustig gaan zitten om er naar te kijken.'

Denkt u sowieso na over het publiek dat u wilt trekken?

'Ik denk daar eerlijk gezegd nooit over na. Het publiek dat geinteresseerd is
komt vast wel. Wij hebben hier zo'n eigenzinnige collectie, met de Mondriaans,
met Toorop en Weisenbruch, met islamitisch keramiek, met mode, met oude
clavecimbels - mensen die dat willen zien moeten hier wel naartoe, want dat
hebben ze nergens anders. Ik begrijp wel dat het moeilijk is daarmee te
adverteren en publiek te lokken, maar dat is dan jammer. Dit is nu eenmaal geen
eenvoudig museum - het gebouw is stug, de collectie is niet eenvoudig te
beschrijven, als conservator loop je hier al snel met je kop tegen de muur. Maar
daar hebben we voor gekozen. Wij willen een ingewikkeld museum zijn.'

Hans Locher in het gerenoveerde Haagse Gemeentemuseum: 'De Victory is voor mij
voor mij veel hedendaagser dan duizenden kunstwerken die op dit moment gemaakt
worden.' foto Leo van Velzen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              28 of 146 DOCUMENTS

                                NRC Handelsblad

                                October 16, 1998

De ratio van het irrationele; Nixons liefde voor de haat

BYLINE: MENNO DE GALAN

SECTION: bui; Pg. 5

LENGTH: 1701 words


'Waarom denk je dat mensen mij haten?'Het is een even simpele als interessante
vraag, die oud-president Richard Nixon op 26 mei 1992 - een kleine twee jaar
voor zijn dood - stelt aan zijn medewerkster Monica Crowley.

Crowley, als nauwelijks twintigjarige assistente in 1990 door Nixon in dienst
genomen nadat ze in een brief haar bewondering had geuit voor zijn inzicht in en
kennis van de wereldpolitiek, dreunt keurig het lesje op dat de meester in
talloze sessies erin heeft gehamerd. Nixon, steekt ze van wal, was het
slachtoffer van laag-bij-de-grondse en politiek gemotiveerde aanvallen. Die
hadden hun oorsprong in zijn doortastende optreden vlak na de Tweede
Wereldoorlog, toen hij de Democraat Alger Hiss had helpen ontmaskeren als
communistisch spion. Vanaf dat moment konden de Democraten, hoogleraren aan de
betere universiteiten aan de oostkust en de meeste journalisten - felle
supporters van Hiss en pleitbezorgers van diens vermeende onschuld - zijn bloed
wel drinken. De afrekening volgde in 1974 met Watergate. Maar in de 'nazorg'
daarvan toonde Nixon zich allesbehalve een deemoedig patient: hij weigerde
stilletjes van het toneel te verdwijnen. Dat hij het lef had zich na zijn
actieve politieke carriere te profileren als geopolitiek strateeg van
conservatieve snit werd hem niet in dank afgenomen. Hoe vaker het progressieve
deel der natie had geprobeerd hem te kielhalen, des te sterker was hij keer op
keer uit de strijd tevoorschijn gekomen. Men kon tegen Richard Nixon trappen wat
men wilde, uit het veld liet hij zich niet schoppen. Hij bleef, schrijft Crowley
aan het eind van Nixon in Winter - het tweede deel van haar gesprekken met en
herinneringen aan de voormalige president - tot het bittere eind 'actief in de
arena'.

Een keurig antwoord, maar niet wat Nixon in gedachten had. Haat, houdt hij
Crowley voor, is een noodzakelijk kwaad dat de succesvolle politicus nu eenmaal
op zijn pad naar de top tegenkomt.

'Het probleem met George Bush is dat hij door niemand wordt gehaat. Een
effectieve leider heeft vijanden nodig dan weet je dat hij op de juiste weg is.
Maar die vijanden laten het er niet bij zitten en hebben het op hem gemunt. Als
je ze hun gang laat gaan zullen ze je vernietigen en hebben ze werkelijk
gewonnen'. Als ik mij na Watergate in een grot had teruggetrokken, zegt hij in
een latere monoloog hadden mijn vijanden mij precies gehad waar ze me hebben
wilden. En dat voegt hij eraan toe, had ik natuurlijk nooit over mij heen kunnen
laten gaan.

Negatieve arikelen

Haten en gehaat worden, zo blijkt uit Nixon in Winter, bepaalden zijn
wereldbeeld. Met grimmig genoegen verzamelt hij van 1990 tot zijn dood in april
1994 negatieve artikelen over zichzelf, zijn vrouw, zijn gezin en zijn
voormalige regering. In het bijzijn van Crowley scheldt hij naar hartelust op
liberals ruggengraatloze Republikeinen - vrijwel iedereen behalve oud-minister
van defensie Weinberger en overste Ollie North - diplomaten, ambtenaren van het
ministerie van buitenlandse zaken, het nieuws op televisie, de schrijvende pers
en Michail Gorbatsjov. Niet voor niets vereenzelvigt hij zich met Boris Jeltsin:
een onbegrepen leider die door het collectieve Amerikaanse establishment wordt
uitgespuugd. Jeltsin voldoet aan Nixons dictum: hij is de belichaming van de
'rationaliteit van het irrationele'. Met zijn onvoorspelbare gedrag strooit hij
iedereen zand in de ogen. Verwarring zaaien, daar gaat het om. Op die manier kun
je volgens Nixon politieke vijanden verlammen.

Crowley heeft het oeverloze gescheld en gefilosofeer van Nixon ongefilterd
opgeschreven, zonder er al te veel eigen gedachten aan toe te voegen.

Ze kan de neiging tot dat laatste niet altijd bedwingen, bijvoorbeeld als ze
haar eigen theorie over Watergate wil spuien en schrijft dat het 'optimistische'
politieke systeem met 'zijn geloof in de idee dat de menselijke geest in
principe goed is' door deze zaak een gevoelige klap kreeg. Ongeloofwaardig is
dat ze Nixon als zijn einde in zicht komt, een Hollywood-uitgeleide wil geven.
Steeds vaker vergezelt ze hem op korte uitstapjes naar Manhattan. Steeds vaker
wordt hij daarbij - vanzelfsprekend tegen wil en dank, want diep in zijn hart
blijft hij een mensenschuwe argeloze kluns - volgens haar omringd door
bewonderende toeristen en andere passanten, die hem niet met rust laten voordat
hij iedereen een handtekening heeft gegeven.

Maar over het algemeen komt Crowley's Nixon authentiek over. Ze verdoezelt zijn
kwalijke kanten niet. Als ze die tenminste heeft herkend. Want in de introductie
schrijft ze dat ze hem als 'een jonge fan tegemoet trad' toen hij haar als
21-jarige studente aanstelde. Ze slikte zijn uitlatingen vervolgens voor zoete
koek, schreef ze op in een kladschrift en werkte die iedere avond keurig uit.

De Nixon van of the Record en In Winter wordt zo een paradox. Aan de ene kant
springt hij op de bres voor de gewone man, 'het ongeschoolde volk' zoals zijn
voormalige stafchef Haldeman in zijn dagboeken al uit de mond van Nixon
optekende. Deze doorsnee Amerikaan staat aan de basis van de visie die hem
beurtelings de Churchill of De Gaulle van Amerika moest maken en de
Republikeinse partij moest ombuigen in conservatieve richting, steunend op Ieren
en Italianen, protestantse zuiderlingen en huisvrouwen.

Aan de andere kant waant hij zich een populist.

Hij is ervan overtuigd: 'hoe intelligenter een man, des te weker zijn
ruggengraat'. Toch smeekt hij bijna om erkenning van zijn vijanden -
hoogleraren, journalisten - en beschouwt hij elk artikel, iedere kritiek -
positief of negatief - als blijk van bewijs dat hij nog meetelt en serieus wordt
genomen. Hoezeer hij de Washington Post en de New York Times ook verafschuwt als
instituten die zijn voortijdig vertrek als president hebben veroorzaakt, zijn
verlangen naar een stuk op de opiniepagina's van deze kranten wint het van zijn
haat.

Die behoefte aan erkenning wordt tot in het absurde doorgevoerd. Wanneer zijn
vrouw Pat overlijdt, krijgt Crowley de opdracht alle necrologieen bij te houden.
Hij weet zeker dat de pers negatief over haar zal schrijven: ze is immers een
aangetrouwde Nixon. Als de New York Times de volgende dag een foto van Pat als
jonge moeder hand in hand met haar dochters Tricia en Julie op de voorpagina
zet, is Nixon blij verrast. Waarlijk, een keurige gezinsfoto. Dat zou Pat, een
voorbeeldige huisvrouw hebben gewaardeerd. Maar dan slaat zijn tevredenheid om
in woede. De foto mag dan op de voorpagina staan, hij beseft ineens dat het
bericht van haar overlijden op een van de binnenpagina's is beland. 'Als Pat
liberaal was geweest', zegt hij, 'was het anders gegaan. Hieruit blijkt maar
weer eens waar we tegen moeten knokken'.

Seksloze corruptie

Deze paranoia was een dankbaar onderwerp voor journalisten, cineasten en
schrijvers. In die laatste categorie zetten Philip Roth de toon met Our Gang
(1971). President Trickey E. Dixon wil voor de foetussen - 'totaal zonder
vertegenwoordiging of stem in de federale regering' - zijn wat Martin Luther
King was voor de zwarten.

Maar het komt er niet van, want hij moet zich verdedigen tegen beschuldigingen
dat hij zich heeft vergrepen aan een padvinder. Hoe zich uit deze penibele
situatie te redden? Tricky weet de oplossing: een televisierede waarin hij zijn
seksleven afzet tegen het aantal keren dat hij als een 'samenzweerder, intrigant
en naambekladder' te werk is gegaan. Dan weet het Amerikaanse volk weer uit wat
voor hout de president is gesneden.

Dit idee van de seksloze corrupte president is een eigen leven gaan leiden.
Sterker, de conservatieve schrijver Charles McCarry maakte deze zomer in een
ingezonden stuk in de New York Times (12 juli) dankbaar gebruik van de reputatie
van Nixon door hem in dit opzicht af te zetten tegen de huidige president. Van
Nixon, wist McCarry, werd alles onderzocht 'behalve zijn seksleven; volgens
vrijwel iedereen deed hij niet aan seks'.

Met de roman NixonCarver van Mark Maxwell is nu de balans hersteld. Ex-president
Dick Nixon en schrijver Raymond Carver komen elkaar tegen op het strand in
Californie. 'Nixon knikt. Hij wil zeggen: 'Ooit was ik president, en nu word ik
door iedereen gehaat'. Maar hij beseft meteen dat dat er niet toe doet. 'Ik heet
Dick', is het enige dat hij uitbrengt als hij veronderstelt dat Ray hem niet
herkent. 'Aangenaam, Dick', zegt Ray. Het zijn twee oude vrienden die doen alsof
ze elkaar voor het eerst ontmoeten'. Op een honkbalveld en tijdens een pokerspel
blikken ze vervolgens terug op hun leven. Nixon - 'Penisaurus Rex' - blijkt een
uiterst actief seksleven achter de rug te hebben. Erotische fantasieen beheersen
zijn geest en bepalen de gesprekken. Carver heeft vooral zijn best gedaan om als
personage in zijn eigen verhalen te verdwijnen.

Beiden zijn experts in doodgaan: de een lijdt al jaren aan kanker, de ander
heeft regelmatig in zijn politieke graf gestaard. Beiden zijn schlemielen,
vechtend tegen drank, op late leeftijd rekeningen vereffend met een harde
armoedige jeugd. 'Een lange weg van Yorba Linda naar het Witte Huis', zegt Nixon
in zijn laatste monoloog. 'Maar ik heb het gemaakt. Verbeeld je (...) Dick
Nixon, leider van de vrije wereld. Misschien voor eeuwig beschadigd, maar ook
voor eeuwig stralend. Dick Nixon is the fucking American Dream'. Maxwells Nixon
is misschien corrupt maar dat doet er niet toe. Ook zijn driftleven is
uiteindelijk irrelevant. Nixon schrijft hij, was de 'zieligste man van Amerika'
en juist daarom herkenbaar als archetype.

Crowley komt bijna iedere ochtend bij het betreden van het kantoor op haar
bureau een artikel tegen uit een door Nixon verachte maar gretig gelezen krant
of tijdschrift. Na het gebruikelijke gefoeter op de lamzakkige journalist die
dit uit zijn pen heeft gekregen gaan ze aan de slag. Boeken redigeren, artikelen
voor de opiniepagina bewerken. Ineens komt de klad erin. In maart 1994 treft
Crowley Nixon niet meer aan in zijn kantoor maar op het balkon, genietend van de
zon. Hij uit zich in onbegrijpelijke, half afgemaakte zinnen. Een maand later is
hij overleden.

Richard Nixon in Belgie op weg naar een ontmoeting met koning Boudewijn, 1974.
Foto AP

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              29 of 146 DOCUMENTS

                                NRC Handelsblad

                                October 15, 1998

Chatten, skeeleren, werken en studeren; STUDENTENLEVEN

BYLINE: WUBBY LUYENDIJK

SECTION: bui; Pg. 6

LENGTH: 1137 words


De tempobeurs heeft het studentenleven niet vermoord. Studenten besteden
wekelijks acht uur minder aan hun studie dan twintig jaar geleden. Toch heeft
exclusieve studentenlol haar langste tijd gehad.

DE HOGESCHOOL HOLLAND in Diemen is zich rot geschrokken. Nooit geweten dat
studenten zich met honkbalknuppels ophouden in kringen van relschoppende
voetbalsupporters. Tot vorige week. Toen onthulde de Amsterdamse officier van
justitie A.C. Maan dat de harde kern van Ajax de veldslag op een weiland bij
Beverwijk tegen supporters van Feyenoord vorig jaar heeft voorbereid in de
studentenkroeg van de hogeschool, De Kooi. Twee van de raddraaiers studeerden
aan de hogeschool en hadden de rest geIntroduceerd. De emancipatie schrijdt
voort, verzucht hogeschoolvoorlichter Petra van der Kwast. 'Studenten zoeken
alle domeinen van de maatschappij op om zich te ontspannen.'

Achteraf kan ze zich het groepje wel herinneren. Zo kwamen ze op 19 maart 1997
in De Kooi tv kijken, de wedstrijd Atletico Madrid-Ajax. Ajax won met 3-2, maar
de fans waren niet tevreden. Onder invloed van alcohol en een pilletje leefden
ze zich uit op de inventaris van de studentenkroeg. Stoelen en glazen vlogen
door de lucht en een barkeeper kreeg klappen. 'De studenten is een Kooiverbod
opgelegd en we hebben de regels voor introduces verscherpt', zegt Van der Kwast.
Schertsend: 'Wisten wij veel dat studentenlol synoniem kan zijn aan
voetbalgeweld.'

Wat is er toch met de student gebeurd? Het type Pieter Stastok uit Hildebrands
Camera Obscura ('van het academieleven kent hij niets dan de collegekamers en de
thee's der professoren') lijkt van de aardbodem weggevaagd.

Zeg ontspanning en de student streept in marktonderzoeken een waslijst van
wekelijkse activiteiten aan, die hem/haar in niets onderscheidt van werkende
leeftijdgenoten. Voetbalgeweld komt in de rijtjes niet voor, net zomin als voor
de lol Pindarus lezen of op zoek gaan naar de wetten van de quantummechanica in
ruil voor nul studiepunten.

Wel: vrienden ontmoeten. Muziek luisteren (vooral top-40, pop, disco). Koken.
Computeren. Sporten. Lezen. Chatten op Internet. Winkelen. Dansen. Cafebezoek.
Video kijken. Een tochtje maken met auto of motor.

Doe-het-zelven. Actiegroep. De natuur in.

Hooguit brengen studenten hun vrije tijd vaker door in 'georganiseerd verband'.
Beleggen met studiegenoten. Met gelijkgestemde medestudenten de islamitische
gebedsruimte van de hogeschool bezoeken. Of op vrijdagavond met vriendinnen uit
de collegebanken skeeleren in het Vondelpark. Tien tot dertig procent van de
studenten was in 1997 lid van een studentenvereniging. (Dat verschilt per stad).

De homo studiosus is een gewone burger geworden. Een pragmaticus die calculeert
en consumeert als leeftijdgenoten met een baan. De trendwatchers van het
studentenleven kunnen daar niet omheen. De student stelt hoge, materiele eisen
aan het leven, weet socioloog/theoloog Bert Barends die als strateeg bij Job
Company wervingscampagnes bedenkt voor bedrijven als TNO, DSM, Philips en de
Hema. 'Hij wil naast zijn studie ook verre reizen maken, een stereotoren op zijn
bureau en een magnetron in de keuken.' Studenten wensen als volwaardige burgers
aangesproken te worden, ervaart Kitty Schieck, die voor reclamebureau De
Personeelzaak de succesvolle HES-campagne bedacht - 'als jij soms denkt dat je
met je HES recht hebt op een DIK SALARIS en een GROTE LEASEBAK klopt dat'.
Studeren is geen doel meer, maar een middel, concludeert accountmanager Karin
Redert van KPMG Ebbinge Campus. 'We krijgen steeds vaker scholieren aan de
telefoon die willen horen met welk diploma ze de beste banen kunnen
bemachtigen.'

De verklaringen voor de hang van studenten naar een normaal burgermansbestaan
zijn legio.

Zo is studeren niet meer voorbehouden aan de elite. Maar nog belangrijker is dat
de doorsnee-student zich anno 1998 in drie werelden tegelijk beweegt, waarvan er
slechts een 'onder studenten' is. Hij woont meestal nog thuis. Hij werkt negen
uur per week om zijn studiebeurs te spekken. En hij steekt iedere week 27 uur in
de studie, zo wijst onderzoek van het Sociaal en Cultureel Planbureau uit. Dat
was in 1975, voor de invoering van tempobeurs en twee-fasenstructuur liefst acht
uur meer: 35 uur per week.

Zo bezien lijkt studeren steeds meer op een verlengde middelbareschooltijd. De
trendwatchers beamen dat. Hoe vaak hoort Bert Barends van Job Company niet dat
studenten overvallen worden door het feit dat ze opeens afstuderen. 'Dan is het
paniek', zegt Barends. 'Ze zijn na het VWO direct gaan studeren en hebben hun
middelbareschoolleventje voortgezet. De tentamens met een overzichtelijke
hoeveelheid stof haalden ze vanzelf. Tot de vier jaar voorbij zijn. Dan
realiseren ze zich ineens dat er nog een levenskeuze gemaakt moet worden: wat
wil ik worden, wat ga ik doen?' Dit overkomt met name universitaire studenten
die kiezen voor een studie met een groot arbeidsmarkttekort en die geen stage
hoeven te lopen. Barends: 'Zulke studenten hadden er baat bij gehad als ze meer
aan zelfontplooiing hadden gedaan. Door vooraf aan de studie een jaar te reizen
of te werken. Of door actief te zijn in een studievereniging of het
vrijwilligerswerk.'

Aan die Bildung ontbreekt het studenten nogal eens. Dat is niet het geval bij de
toptien die Redert van KPMG Ebbinge maakt. Zij selecteert vooral op potentieel.
Dat wil zeggen: de afgestudeerde, 22-jarige studenten die de selectieronden
doorkomen, moeten zich onderscheiden in persoonlijkheid ambitie, hoogwaardige
vakspecialisatie, leiderschapskwaliteit, strategisch inzicht, analytisch
denkvermogen en sociale vaardigheden.

Redert: 'En dat blijken allemaal kandidaten die zonder uitzondering naast de
studie actief zijn geweest in het studentenleven. Met sport, een
studentenvereniging, een studievereniging, een debatingclub, noem maar op. Ze
doen dat wel heel berekenend. Zo van: als ik er energie in steek what's in it
for me?'

En de relschoppende hogeschoolstudenten? Die zijn afgestudeerd, zegt Van der
Kwast, en de arbeidsmarkt opgegaan. Zo ook Ajax-aanhanger Michel (23). Hij heeft
als bedrijfseconoom werk gevonden bij ABN Amro en noemt zijn achternaam liever
niet. Wel wil hij kwijt dat hij niet meer voor de lol uit vechten gaat met maten
van de F-side. 'Toen ik student was, kon dat nog. Wie kon je wat maken? Dat was
ook de thrill - met zijn allen kak hebben aan de rest van de wereld. Maar nu is
dat anders. Als mijn baas me in verband brengt met voetbalrellen waarbij een
dode viel, kan ik het verder wel vergeten.'

Gezoem van een GSM. Aan de andere kant van de lijn een mannenstem met Amsterdams
accent. Michel zucht. Roept dan door de hoorn met een schuldbewuste blik: 'Eh,
nee. Echt niet. Ik ga al naar de wedstrijd met mijn schoonvader. Tijden
veranderen he.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              30 of 146 DOCUMENTS

                                NRC Handelsblad

                                October 15, 1998

Tale of Two Cities

SECTION: opinie; Pg. 9

LENGTH: 500 words


AMSTERDAM IS BEHALVE een lastige ook een slordige stad. Rommel op straat,
graffiti op deuren en muren, verkeersgedrag met een junglesmaakje. Niet langer,
als het aan de nieuwe hoofdcommissaris Jelle Kuiper ligt. Hij heeft het
Amsterdamse politiekorps instructies gegeven om systematisch op te treden tegen
de alledaagse verloedering. Zonder pardon een bon volgens een speciaal ontworpen
campagnegidsje.

In New York werkt het, zo geven zelfs sceptische liberalen toe: zero tolerance,
het beleid van geen geduld met de alledaagse verloederingen van de grote stad.
Na jaren van onveiligheid en dreiging doet de metropool volgens sommige
waarnemers aan als een oase. Zelfs in de topless bars draagt men nu een bikini.
De harde opvattingen van burgemeester Giuliani zijn niet altijd even sympathiek,
maar resultaat valt hem niet te ontzeggen.

Er is echter een complicatie. In zijn nieuwjaarsrede wees Kuiper dit jaar een op
Amerikaanse leest geschoeid zero-tolerancebeleid nog categorisch af.
'On-Nederlands', noemde hij dit. De vraag is waarom wat nog geen jaar geleden
ongewenst was, nu opeens voorrang moet krijgen. De nieuwe korpschef zwalkt wel
meer, bijvoorbeeld als het om de benodigde politiesterkte gaat. De vragen over
zijn aanpak worden onderstreept door ouderwetse bonje in de hoofdstedelijke
beleidstop, de zogeheten driehoek van openbaar ministerie, burgemeester en
politiechef.

HOOFDOFFICIER VAN justitie Vrakking stelt het niet op prijs dat hij het
offensief van Kuiper uit de krant heeft moeten vernemen. Burgemeester Patijn
toonde zich eerder niet verrukt van de wens van zijn hoofdcommissaris om de
omstreden jeugdkampementen opnieuw in te richten. Burgemeester en hoofdofficier
kwamen eerder zelf trouwens in aanvaring over het optreden tegen
drugsprostituees. Nee, dan Giuliani. Die werkte zijn eerste hoofdcommissaris weg
omdat hij te veel met de eer ging strijken.Zo eenvoudig gaat dat in Nederland
niet, zoals de recente crises in Rotterdam en Groningen illustreren. Overigens
is ook Patijn van mening dat de publieke ruimte moet worden terugveroverd,
getuige zijn eigen offensief tegen het straatplassen.

Het initiatief van Kuiper verdient het dan ook niet te worden weggehoond. Maar
er is ook geen reden de ogen te sluiten voor de risico's, die Kuiper in januari
nog zelf zo duidelijk onderkende.

Het werkt averechts wanneer de burger wordt lastiggevallen omdat hij z'n hondje
in strijd met de politieverordening uitlaat (een historisch voorbeeld) terwijl
er in zijn buurt lustig wordt gedeald, vernield en gevochten. De theorie is dat
deze delicten juist afnemen wanneer het kleine wangedrag niet wordt getolereerd.
Maar dit verband is niet een automatisme. Waar het om gaat is dat de gewone
burger de politie als een steun ervaart om ook zelf wat meer stelling te nemen
tegen de verloedering en zich niet gekoeioneerd voelt. Zero tolerance is geen
doel in zichzelf.

Delicten ; Recht ; Criminaliteit ; Politie ; Politiek en Staat ; Openbaar
Bestuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              31 of 146 DOCUMENTS

                                NRC Handelsblad

                                October 15, 1998

Versailles in Vaals

BYLINE: JOEP HABETS

SECTION: agenda; Pg. 35

LENGTH: 709 words


Op de Vaalserberg slaat de verwarring toe. Is dit het Drielandenpunt? Wat we als
zodanig herkennen van afbeeldingen op briefkaarten en een postzegel, is bij
nadere beschouwing de markering van het hoogste punt van Nederland. Althans, van
wat voorheen het hoogste punt was. Even verderop heeft Staatsbosbeheer na enige
verbouwingswerkzaamheden aan de Vaalserberg een nog hoger hoogste punt
geschapen. Het allerhoogste punt in de omgeving stijgt op een paar stappen
afstand ver boven alles uit een uitzichttoren op Belgische bodem.

Ook de treffend vormgegeven ontmoeting van drie landen in roestvrij staal met
twee leeuwen en een adelaar in buxusstruikjes, blijkt niet het Drielandenpunt te
zijn. Uiteindelijk vinden we het minst geprononceerde maar wel echte
Drielandenpunt. Dat vraagt om een viering met gepast ritueel. Met een voet in
Duitsland en een voet op vaderlandse bodem eet ik een reep Belgische chocolade.
Leek Vaals geen wereldbestemming op een regenachtige dag buiten het seizoen, we
zijn nu meer dan tevreden. Wie had dat kunnen denken, twee hoogste punten, een
allerhoogste punt en drie Drielandenpunten!

We dalen de Vaalserberg af en bereiken onze bestemming voor de nacht, hotel
Kasteel Bloemendal. Voor het kasteel wappert een vlag met de bekende toekan. Is
dit een Van der Valk hotel? Kennen we de hotels uit deze keten als neo-rustieke
mega-landhuizen met enorme dakkappen, veel schoon metselwerk en decoratieve
fonteinen in de hal, hier staan we voor een monumentaal gebouw van klassieke
allure. Aan het eind van de achttiende eeuw is het gebouwd door Joseph Moretti
en ooit was het een klooster van de zusters van het Heilig Hart, waar mijn tante
Belly ter kostschool ging. De toekan deelt zijn plaats op het voorplein met een
heiligenbeeld. Van het klooster is het een en ander gesloopt. Met respect voor
het hoofdgebouw dat restte, zijn twee vleugels aangebouwd. Het heeft de
stedenbouwkundige geinspireerd tot een contravorm in de tegenoverliggende
flatgebouwen. Dit is Vaals niet, dit is klein Versailles.

Binnen is het ruim en sfeervol. De hal met zwart-witte marmeren vloer is stemmig
aangelicht. Hier heerst op deze zaterdagavond nog de levendigheid van een Grand
Hotel. Op onze verkenningstocht door gangen en langs zaaltjes komen we langs
vazen met bloemen, vazen met lampen, kasten en zitjes, soms echt oud, vaak in
pseudo-klassieke stijl.

Retro-innovatief zijn de Louis Quinze barstoelen. In het souterrain versmelten
kleine exposities over het rijke Roomse kloosterleven - mijn tante Belly blijkt
opgevoed in een geur van heiligheid - en Vaals in vroeger dagen met de
verkooptentoonstelling van Zilverfabriek Voorschoten. Een zwaar verzilverde
kapset kost f450 maar er is ook een bonbonschaaltje voor f32.

De kamer is groot, oogt luxueus en is van de elementaire gemakken goed voorzien.
De kleurstelling is in wit, creme, groen en rozerood, met hier en daar wat
gebloemd. Het afgeleefde dat de Van der Valk hotelkamers soms aankleeft, is hier
afwezig. Zonder ontbijt kost een overnachting f145. Het Villeroy & Boch servies
mag tweede keus zijn, de verhouding tussen prijs en kwaliteit in Kasteel
Bloemendal is voorbeeldig. Dit is het Amstel Hotel voor de gewone man.

Wie voor het varkenshaasje met twaalf schaaltjes groente naar deze Van der Valk
gaat, is op het verkeerde adres. Ook de restaurantkaart heeft hier meer
pretenties dan bij de andere vestigingen van het concern. We kiezen vissoep met
fruits de mer, eendenleverpate met Sauternesgelei in perkament gebakken
roodbaars en gegrilde tarbot met champagnesaus. Het kaasbordje waarmee de
maaltijd eindigt, verdient alle lof. Er is wat van gemaakt, met notenbrood en
sla en mosterdijs. Ook het gevarieerde appeltoetje met appelchips en stroopsaus
doorstaat de toets der kritiek al is de bavarois onwaarschijnlijk granny-groen.
Met de andere gerechten is het minder goed gesteld. De eendenleverpate gaat
vergezeld van smakeloze spekjes. En is dit tarbot? De vis moet langdurig zijn
mishandeld - tweemaal ingevroren, sufgegrild? - om zo beroerd te kunnen smaken.
De rest is beter, maar het houdt niet over. Wel zien alle gerechten er zeer
verzorgd uit. Ze ogen als echte gastronomische creaties. Maar niets in Vaals is
wat het lijkt.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              32 of 146 DOCUMENTS

                                NRC Handelsblad

                                October 15, 1998

Kunst voor de gewone man; Academie Minerva in Groningen bestaat 200 jaar

BYLINE: DOOR ONZE CORRESPONDENT KARIN DE MIK

SECTION: kunst; Pg. 10

LENGTH: 950 words


Academie Minerva in Groningen viert deze maand haar 200-jarig bestaan. Vandaag
vindt de officiele opening plaats van de manifestatie 'Minerva 200' op de Grote
Markt.

Kunst in contact brengen met de 'gewone' man en vrouw loopt als een rode draad
door de verschillende manifestaties die rondom het 200-jarig bestaan van de
Groninger Academie voor Beeldende Kunst Minerva plaatsvinden. 'Kunst moet volop
in de samenleving staan', vindt artistiek directeur Peter Leijdekkers van de
kunstacademie. Zo staan docenten en studenten vier zaterdagen op de markt om de
nieuwe producten van Minerva als video's en computergraphics, onder de aandacht
van het winkelend publiek te brengen. Kunstenaars zijn tenslotte kleine
zelfstandigen, die hun waar aan de man moeten brengen, stelt Leijdekkers. Dat
idee zit ook achter het plan om negen studenten etalages in te laten richten van
onder meer de Primafoonzaak, V&D, een modezaak en een lampenwinkel. Een grote
overzichtstentoonstelling van 25 oud-studenten van Minerva wordt niet gehouden
in een museum, maar in een flatgebouw. In de Veldspaatflat in de Groninger wijk
Vinkhuizen worden vijftien leegstaande woningen ingericht met werk van onder
andere Arnout Mik, de fotografe Ellen Kooi Britta Huttenlocher, Ellen
Zwarteveen, Wim Bosch, Alexandera Rouppe van der Voort en grafisch vormgever
Fokke Draaijer. De Fries, die weer is neergestreken in zijn heitelan, ontwierp
de huisstijl van Het Louvre en hem is gevraagd hetzelfde te doen voor het Fries
Museum. Vinkhuizen is een saaie wijk die door kunstuitingen opgevrolijkt zal
worden, verwacht Leijdekkers. 'Kunst kan een effect op de leefbaarheid van de
wijk hebben.' Bewoners zijn volgens hem enthousiast over kunstenaars als
tijdelijke buren.

Minerva zetelde de afgelopen 200 jaar op 23 locaties in de stad Groningen en op
een in Leeuwarden. De Japanse locatiekunstenaar Kawamata plaatste 24 schaftketen
op de oude academielocaties.

Studenten van Minerva en de Amsterdamse Rietveldacademie richtten ze in als
eigen kunstwerk. Vanmiddag worden de bouwsels op de Grote Markt geplaatst. Het
'debat' met de samenleving gaat de jarige academie op 13 november deels aan met
leken. Voor het congres met als titel 'De kunstacademie van de 21e eeuw' nodigde
Leijdekkers onder anderen de Zuid-Afrikaanse theoloog Charles Villa-Vicencio
uit, die verbonden is aan de Afdeling Onderzoek van de Commissie voor Waarheid
en Verzoening. 'Hij staat op het kruispunt van culturen nu de apartheid is
afgeschaft. We zijn benieuwd welke visie hij heeft op de ontwikkeling van de
samenleving en de betekenis van kunst daarin.'

Academie Minerva werd in 1798 opgericht door vijf kunstlievende burgers in
Groningen en was daarmee de eerste burgeracademie van Nederland. De school kreeg
de naam 'Academie voor Teeken-, Bouw- en Zeevaartkunde'. Schone kunsten waren er
vervlochten met techniek en ambachten. De burgerij wilde de samenleving
verfraaien en versieren, want schoonheid droeg bij aan een harmonieuze
maatschappij. Hadden studenten van de Koninklijke Academies de taak om
staatsieportretten van de vorst en diens activiteiten te verbeelden studenten
van Minerva wijdden zich onder meer aan het in beeld brengen van hoogtepunten
uit de geschiedenis van de stad. Op de academie heerste een sfeer van traditie
en ambacht. Er was veel aandacht voor het klassieke tekenonderwijs, kleur- en
lijnperspectief en organische vormgeving. De kunstacademie maakte deze eeuw
lange tijd deel uit van de HTS. In 1964 werd Minerva zelfstandig. Hoewel de
schilderafdeling nog steeds belangrijk is, kregen vanaf de jaren zeventig andere
kunstuitingen meer nadruk.

Minerva profileert zich vanaf de jaren tachtig met een aparte afdeling Nieuwe
Mediakunst en de opleiding 'computergraphics', die minister Ritzen de opleiding
in 1991 toewees. In 1988 werd het instituut Media-GN opgezet, een
onderwijscentrum waar afgestudeerde studenten en docenten zich kunnen
specialiseren in computerkunst. Het aantal 'mediastudenten' op Minerva groeit
gestaag. De tweede fase computergraphics telt vijftien studenten, die ieder een
eigen studio hebben waar naar Leijdekkers oordeel 'vernieuwende visuele
communicatie' ontstaat. Rene Bosma en Arno Coenen die vorig jaar afstudeerden
aan deze tweede fase voeren met succes digitale geluidsmediashows op, onder meer
in discotheken. Leijdekkers denkt dat computer- en videokunst de beladenheid die
er nog rond 'kunst' hangt, zal wegnemen. 'Veel jonge kunstenaars zijn niet bezig
met kunst, maar met verbeelding en beeldmanipulaties.' Hij verwacht dat beelden
die met digitale technieken worden gemaakt, een steeds grotere rol gaan spelen
in de communicatie tussen kunstenaar en publiek.

Minerva (720 studenten), onderdeel van de Hanzehogeschool en in 1989 gefuseerd
met Academie Vredeman de Vries in Leeuwarden, is de enige kunstacademie in het
Noorden. Om haar positie te versterken zette Minerva dertien jaar geleden een
voor ons land uniek samenwerkingsprogramma op met het Instituut voor
Kunstgeschiedenis van de Rijksuniversiteit Groningen. Onderling worden
lesprogramma's uitgewisseld. Studenten kunstgeschiedenis leren bijvoorbeeld in
de praktijk hoe een ets wordt gemaakt en studenten van Minerva leren hun werk
theoretisch te onderbouwen. Docent Katalin Herzog van de Universiteit legt
geregeld atelierbezoeken af bij Minerva-studenten van de tweede fase
schilderkunst. Leijdekkers: 'We hopen dankzij deze samenwerking een sterker
profiel als opleiding te krijgen. Zeker in het licht van de reorganisatie van
het kunstonderwijs waarbij voor 25 miljoen gulden moet worden bezuinigd.'

Directeur Peter Leijdekkers van kunstacademie Minerva in Groningen (Foto Sake
Elzinga)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              33 of 146 DOCUMENTS

                                NRC Handelsblad

                                October 13, 1998

Lagerhuis stemt in met steunplan Japanse banken

BYLINE: DOOR ONZE CORRESPONDENT HANS VAN DER LUGT

SECTION: bin; Pg. 3

LENGTH: 556 words


Het Japanse Lagerhuis is vandaag akkoord gegaan met een wetsvoorstel voor de
vorming van een speciaal fonds om het aangeslagen bankwezen van het land op de
been te helpen. Er komt 60 biljoen yen (937 miljard gulden) in het fonds. De
totstandkoming ervan volgt na een compromis tussen regeringspartij LDP en de
oppositie. De oppositie heeft zich lang verzet tegen het gebruik van
staatsgelden voor de banken.

De 60 biljoen yen zal worden gebruikt voor herkapitalisatie van verzwakte
banken, tijdelijke nationalisatie van banken die geen overlevingskansen hebben
en bescherming van deposito's van de gewone burger.

Het plan zal worden gefinancierd via uitgifte van obligaties en via de kas van
de centrale bank. Premier Keizo Obuchi noemde het plan gisteren het 'tweede wiel
aan de wagen' van de operatie voor revitalisering van de financiele sector. Het
eerste wiel bestaat uit de wetten die gisteren het Hogerhuis zijn gepasseerd en
die voorzien in de afhandeling van faillissementen in deze sector. Vragen
blijven nu nog open over de selectie van banken die voor herkapitalisatie in
aanmerking komen en de bereidwilligheid van banken om geld te aanvaarden. Dit
voorjaar stuitte een plan voor herkapitalisatie op onwil bij de banken omdat
acceptatie een erkenning van zwakte is. De grootste oppositiepartij de
Democratische Partij, had zich tot het laatst toe fel verzet tegen de plannen
van de regering. Twee kleinere oppositiepartijen konden de avances van de
regering echter niet langer weerstaan, waardoor het oppositiefront onder leiding
van de Democraten uiteenviel. Onderhandelen met de oppositie is nodig omdat zij
een meerderheid in het Hogerhuis heeft. Het verzet van de Democratische Partij
is niet zozeer gericht tegen het gebruik van geld voor redding van de banken,
maar zij wil dat tegenover de financiele injectie opening van zaken komt over de
chaos bij de banken en duidelijkheid over de verantwoordelijkheid.

In het voorstel van de regering was dit niet voldoende geregeld, betoogde
partijvoorzitter Naoto Kan tot gisteravond: 'De regering vindt het voldoende als
alleen zij weet wat er gebeurt.'De regering heeft ook reden om zo min mogelijk
openheid van zaken te geven. Juist vandaag kwam de krant Yomiuri met het bericht
dat het ministerie van Financien al sinds 1996 op de hoogte is van praktijken
bij de Long Term Credit Bank (LTCB) om schulden te verbergen bij
brievenbusondernemingen. De regering wilde deze zomer nog geld in de LTCB pompen
om de bank te redden, maar dit plan faalde wegens fel verzet van de oppositie.
Vervolgens moest afgelopen maand een dochteronderneming van de LTCB
faillissement aanvragen. Daarop kwamen plots verhalen in de openbaarheid over
ruim veertig brievenbusondernemingen waarin 'slechte leningen' van de LTCB zijn
verstopt. De Yomiuri citeert nu een ex-directeur van de LTCB die zegt dat zowel
Financien als de belastingdienst de praktijken in 1996 goedkeurden. De LTCB had
zodoende niet het idee iets fout te doen, aldus de man. Deze verhalen waren
nimmer naar buiten gekomen als de regeringsplannen voor herkapitalisatie van de
LTCB waren uitgevoerd.

Vergelijkbare problemen kwamen eerder dit jaar ook naar boven nadat het
effectenhuis Yamaichi de poorten sloot.

Financiele markten ; Financien ; Overheidsfinancien ; Economie ; Nationale
Economie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              34 of 146 DOCUMENTS

                                NRC Handelsblad

                                October 6, 1998

De teloorgang van het gezond verstand

BYLINE: KAREL VAN WOLFEREN; KAREL VAN WOLFEREN IS UNIVERSITEITSHOOGLERAAR
VERGELIJKING POLITIEKE EN ECONOMISCHE INSTITUTIES AAN DE UNIVERSITEIT VAN
AMSTERDAM. DIT IS EEN BEKORTE VERSIE VAN DE OPENBARE LES , DIE HIJ VANMIDDAG
HEEFT GEGEVEN.KAREL VAN WOLFEREN

SECTION: bui; Pg. 5

LENGTH: 5192 words


Dit zijn geen tijden voor zelfingenomenheid. Recente onheilsprofetieen over de
Westerse beschaving zijn waarschijnlijk opnieuw onjuist, zoals ze in het
verleden al zo vaak zijn geweest. Maar we moeten er zelf voor zorgen dat ze niet
bewaarheid worden. Geen samenleving is ooit zo paradijselijk geweest dat ze geen
gevaren kende. Het zou dus dwaasheid zijn te denken dat we thans in zo'n
paradijs leven. Zo mogen we niet onze schouders ophalen over de indruk die veel
krantenlezers hebben - en die de afgelopen tien maanden is versterkt - dat de
elites die over ons lot beschikken niet goed weten wat ze doen.

De collectieve visie van de mens is tamelijk troebel vergeleken bij de tijd
waarin de Koude Oorlog de politieke zekerheden bepaalde. Maar er valt vrij
duidelijk een wijdverbreid besef aan te wijzen dat we iets waardevols dreigen
kwijt te raken. We mogen daar niet voor terugschrikken. Het is politiek
verstandig onze vijanden te onderkennen; ons gevoel tekort te komen
rechtvaardigt dat.

De mens wordt dezer dagen niet bedreigd door revolutionaire dogma's die
grootscheeps bloedvergieten moeten rechtvaardigen. Onze vijand is een andere dan
die welke onze politieke beschaving gedurende het grootste deel van de nu
aflopende eeuw heeft ondermijnd. Natuurlijk vormen gemakkelijk verkrijgbare
nucleaire, chemische of biologische massavernietigingswapens in de handen van
fanatieke, revanchistische groeperingen, een potentiele bedreiging.

Ook kan de ernstige economische ontwrichting her en der in de wereld leiden tot
militair avonturisme dat de inhoud van de voorpagina's drastisch zou kunnen
wijzigen. Maar in ons midden ontwaar ik een minder tastbare dreiging die
enerzijds schadelijker kan zijn, maar waartegen u en ik anderzijds zelf wel iets
kunnen ondernemen.

Onze tegenstander is zeker geen product van boze opzet. Integendeel, hij is het
gevolg van de wens om goed te doen. Hij is pretentieloos, gaat gekleed in een
zakelijk pak. Hij dankt zijn bestaan, ironisch genoeg, aan sociale
organisatiemethoden die wijd en zijd als rationeel gelden. In laatste instantie
zouden we kunnen zeggen dat onze vijand een product is van het maar al te
menselijke verlangen naar zekerheid.

We zijn het erover eens dat er een nauw verband dient te bestaan tussen intentie
en gevolg van ons handelen. Maar de mensheid is onbedoeld bezig de controle over
dit verband te verliezen, juist ten gevolge van velerlei afzonderlijke pogingen
om beter geordende en veiliger politieke, sociale en economische omstandigheden
te scheppen.

Om onze vijand een naam te geven beschikken we over de oude begrippen
'bureaucratisering' en de meer verfijndere vorm van gebureaucratiseerd bestuur,
'technocratie'. U kent ze van nabij. U herkent bureaucratisering in de
gedaanteverwisseling die een organisatie ondergaat wanneer ze een omvang bereikt
waarbij ze zich niet meer laat besturen door hen die zich haar oorspronkelijke
doelstellingen herinneren. En u hebt allen gemerkt dat bureaucratisering ons
oordeelsvermogen aantast, omdat optreden op grond van regelgeving de plaats
inneemt van het handelen uit persoonlijk begrip van de complexe situaties die
zich kunnen voordoen.

De meeste mensen zullen het bijvoeglijk naamwoord 'bureaucratisch' vooral
associeren met 'bestuur door overheden'. Overheidsbureaucratieen zijn niet
geliefd, omdat ze de mensen met wie ze omgaan wel moeten behandelen als
onpersoonlijke 'gevallen' en niet als individuen. Maar van
overheidsbureaucratieen valt eigenlijk weinig te vrezen; althans niet in een
democratie waar druk vanuit de samenleving hen flexibel houdt en waar ze
verantwoording moeten afleggen tegenover de burgerij.

De ironie wil dat onze tegenstander veel meer armslag heeft gekregen dank zij
een diep geworteld anti-bureaucratisch sentiment dat zich over de
geindustrialiseerde wereld heeft verspreid in het kielzog van theorieen over
economische regelgeving a la Reagan-Thatcher.

De traditie van geromantiseerd individualisme in de Verenigde Staten helpt een
beeldtaal in stand houden van bemoeizieke regelgevers die het ondernemende
mensen moeilijk maken. Een beeldtaal waarin de staat een vampier is die
bedrijven en huishoudens het bloed uitzuigt, symboliseert de hysterische reactie
tegen de staat die onder meer kon ontstaan doordat mensen een heel belangrijk
gegeven uit het oog zijn verloren, namelijk dat je geen democratie kunt hebben
zonder een staat.

De staat kan ons als enige beschermen tegen de nukken en vooroordelen van een
samenleving. Een simplistisch pleidooi voor een 'terugtredende overheid' gaat
voorbij aan de veel dreigender gevolgen van ongereguleerde
bedrijfsbureaucratieen.

Onze eigenlijke vijand is de bureaucratisering van de reusachtige oligopolien
die de zogeheten 'particuliere sector' vormen. Zonder bureaucratie zou
maatschappelijke orde ver te zoeken zijn. Maar als we spreken van
bureaucratisering, bedoelen we een doorgeschoten bureaucratie. Door de
toegenomen macht van bedrijfsbureaucratieen beginnen corporatieve normen,
voortkomend uit strikt opportunistische overwegingen, geleidelijk door te
dringen in de samenleving als geheel. Ze nemen de plaats in van ethische en
maatschappelijke beginselen die vroeger voor sociale samenhang zorgden. Dit
soort normen krijgt de schijn van onontkoombaarheid waar het leven van de meeste
mensen in toenemende mate wordt beoordeeld en beschouwd in relatie tot grote
organisaties.

Maar waarom zouden we ons daar juist nu over opwinden? De voortschrijdende
bureaucratisering hield een eeuw geleden ook al denkers als Friedrich Nietzsche
en de grondlegger van de moderne sociologie Max Weber bezig. Welnu, onze vijand
is complexer. De geavanceerde bureaucratie is versmolten met een ander sociaal
verschijnsel dat ook al lang bestaat en waarvoor veel gewaarschuwd wordt: de
steeds verder voortschrijdende commercialisering van de samenleving.

Door een commercialisering die zelfs onze diepste beleving en meest gekoesterde
instituties trivialiseert door ze tot handelswaar te maken, krijgt de
bureaucratisering een extra venijnig karakter. Het lijkt wel of we zijn
overgeleverd aan een proces dat pas kan stoppen wanneer letterlijk alles te koop
is - de ultieme vermaterialisering van het leven.

Bureaucratisering en vermaterialisering liggen in een lijn: een sterk
vermaterialiseerde samenleving is sterk gebureaucatiseerd. Het een drijft op de
mode als richtlijn voor het gedrag, het ander op formules. Tegenstanders van
vermaterialisering worden als slaapverwekkend ervaren: hun waarschuwingen zijn
sinds jaar en dag irritante cliche's en ze zetten niet aan tot actie.

Immers, wie de wezenloze massacultuur die hieruit voortvloeit niet aanstaat, kan
die cultuur negeren. Maar de laatste tijd heeft de vermaterialisering zich diep
in de maatschappelijke structuren ingevreten als gevolg van de omvang die de
bedrijfsbureaucratische macht haar verleent. Denkt u aan de weinige kolossale
ondernemingen die de dienst uitmaken in de amusementsindustrie, en aan de
recente concentraties in de uitgeverswereld.

Wat dit tweeledige verschijnsel zo gevaarlijk maakt is dat het in zijn
totaliteit door niemand gecontroleerd wordt. Het bevordert dat we vergeten
waarom wij dingen doen. Naarmate het meer sociaal territorium verovert, nemen
formalistische procedures de plaats in van verantwoordelijkheid en
aansprakelijkheid in het menselijk verkeer.

Door elkaar over en weer te versterken hebben bureaucratisering en
vermaterialisering verdere uitwassen doen ontstaan: nieuwe verschijnselen zoals
de 'McDonaldisering van de samenleving' om een term van een eigenzinnige
Amerikaanse socioloog te hanteren. Deze uitwas in het bijzonder maakt de kleine
dingen van het leven voorspelbaar door de potentiele rijkdom aan ervaringen te
reduceren tot een klein aantal standaardkeuzen in eten, amusement, huisvesting
en kleding. Hij is gemakkelijk te herkennen aan zijn verontmenselijkende
uitwerking, zoals dineren aan de lopende band en de automatisering van de klant.

De vermaterialisering van het leven heeft het politieke landschap veranderd. Dit
heeft, tezamen met de algemene verbreiding van corporatief nuttigheidsbejag,
geleid tot een conventie in de politiek, die in de Verenigde Staten ver is
voortgeschreden en die te omschrijven is als de dubbele vermaterialisering van
de politiek.

Kandidaten voor een politieke functie moeten zichzelf via commerciele kanalen
'verkopen' in verkiezingscampagnes die vrijwel geheel zijn ontdaan van politiek
relevante discussie maar die handenvol geld kosten. Om aan dat geld te komen
maken zij zichzelf tot handelswaar ten dienste van zakelijke belangen.Het
merendeel van de ongeveer een miljard gulden die zijn opgegaan aan de meest
recente Amerikaanse presidentsverkiezingen, was afkomstig van grote industriele
bedrijven en van Wall Street. Met dat geld verschaffen grote ondernemingen zich
subtiele instrumenten voor politieke intimidatie.

Het zal niemand zijn ontgaan dat in de Westerse democratieen economische
overwegingen het primaire richtsnoer in politieke kwesties zijn geworden.
Politieke theorievorming is vrijwel verdwenen. Economische beweegredenen vormen
de basis voor de overgrote meerderheid van alle beleidsbeslissingen.

De twijfels, die het gevolg zijn van zijn van het temperament van onze tijd,
verdragen zich slecht met politiek idealisme. Bovendien wordt het politiek
bestel van de Westerse bondgenoten in de Koude Oorlog sinds lang als min of meer
uitgekristalliseerd beschouwd en niet of nauwelijks vatbaar voor hervorming. En
dus richt aller aandacht zich op de economie. Daarbij komt dat economie, anders
dan politiek, als een wetenschap geldt.

Economie wordt gezien als een stelsel van utilitaire waarheden, vrij van
politiek gekleurde smetten. Door dit als politiek vermomde economisme heeft de
macht van de technocratie zich kunnen vestigen, wat weer heeft geleid tot een
sluipende aantasting van de democratie, doordat het publiek minder dan voorheen
een stem had in de besluitvorming over zaken van algemeen belang. Technocratisch
bestuur zorgt ervoor dat de burgers hun greep op het politieke proces
kwijtraken. Zij keren zich beledigd van de politiek af en laten zo nog meer
macht aan de technocraten over.

Ik wind me hierover op, omdat ik al decennia lang een samenleving bestudeer
waaruit vrijwel alle aansprakelijkheid verdwenen is. En het belangrijkste gevolg
hiervan is dat een heersende elite onder zulke omstandigheden volstrekt uit het
oog verliest waarmee ze bezig is, en onkundig blijft van de gevolgen van wat ze
heeft aangericht.

Nergens anders is de samenleving zo doortrokken van corporatieve normen als in
Japan. De McDonaldisering van de Japanse samenleving is vergevorderd. De
bureaucratisering van het zakenleven is al zo ver dat we mogen spreken van een
geconsolideerd 'bestuurlijk autoritarisme'. In geen ander groot,
niet-dictatoriaal geregeerd land ontbreekt het zozeer aan politieke
aansprakelijkheid. Geen enkele instantie binnen het Japanse politieke bestel is
in staat zich effectief op de hoogte te stellen van het hoe en waarom van het
algehele beleid.

De Romeinse satirist Juvenalis heeft in het verband van ons onderwerp de
cruciale vraag gesteld: wie zal de hoeders hoeden? Japan biedt het meest
schrijnende voorbeeld van hoeders die door niemand worden gehoed. En deze op een
na grootste industriele mogendheid, die de macht heeft de economie van andere
landen sterk te beinvloeden, werkt al vele jaren aan een nu doelloos programma
van ongebreidelde expansie van haar industriele productiecapaciteit, waarvan het
oorspronkelijke doel allang door iedereen vergeten is. Zwakke pogingen van
politici om dit mechanisme te beteugelen hebben in het begin van de jaren '90 de
vrijwel totale machteloosheid van het parlement aan het licht gebracht. Thans
wordt een nieuwe poging gedaan, en we kunnen de betrokken politici daarbij
alleen maar geluk toewensen, omwille van Japan en de rest van de wereld.

Instituties die verantwoording kunnen afdwingen, creeren een zelfbewust publiek
en dwingen machthebbers zich te bezinnen op hun beleid. Omdat dit soort
interactie in Japan vrijwel niet bestaat, is dat land een laboratorium voor de
bestudering van onverantwoordelijke machtsuitoefening. Het Japanse systeem is
een levensgrote waarschuwing tegen lichtvaardig denken over aansprakelijkheid.

De meeste westerlingen geven zich geen rekenschap van die aansprakelijkheid,
omdat in hun democratieen de controlerende instituties in het verleden redelijk
goed hebben gefunctioneerd. De politieke opvattingen in Europa en de Verenigde
Staten gaan er in het algemeen van uit dat degenen die het in regering of
bedrijfsleven voor het zeggen hebben grosso modo begrijpen wat de gevolgen van
hun optreden kunnen zijn, en dat de controle op hun handelen afdoend is. Dit
zijn thans dubieuze veronderstellingen.

Machtige instanties in de samenleving, die niet aan overheidsregels zijn
gebonden, kunnen een groot deel van ons leven bepalen. In de Westerse
industrielanden hebben ze voor nieuwe economische onzekerheid gezorgd, in de
Verenigde Staten voor veel nieuwe werkloosheid en groeiende
inkomensongelijkheid. En denk bovendien eens aan de domper die door de giganten
van de amusements- en informatie-industrie op de bronnen van de burgerlijke
cultuur is gezet. Kortom, in grote delen van de Westerse wereld verkeert het
publiek domein niet in een goede gezondheid.

De technocratische bestuursvorm staat vijandig tegenover zelfstandige geesten
die bereid zijn om zowel na te denken over onverwachte vraagstukken als nieuwe
vragen te stellen. Want wat de technocratische bestuursvorm technocratisch maakt
is het uitgangspunt dat alle vragen die de moeite waard zijn al zijn gesteld. De
technocraat die oplossingen moet vinden voor sociaal-politieke of economische
problemen meent dat die problemen bekend zijn. Hij kan maar in een richting
zelfstandig denken. En omdat hij maar in een richting denkt, lost de technocraat
doorgaans geen chronische crises op - hij zijn al blij als hij ze in de hand
weet te houden.

Technocratisch bestuur bevordert een intellectuele gezapigheid die ijver voor de
goede zaak afdempt en politiek initiatief smoort. Het is geneigd tot wanbestuur
dat nooit wordt gecorrigeerd. En Japan leert ons dat bureaucratische macht in
een geavanceerde technocratie vrijwel niet meer in staat is om gemaakte fouten
recht te zetten.

Maar kijk ook eens naar het beleidsapparaat in Washington dat de Russen op het
hart drukt vast te houden aan de economische hervormingen die zijn uitgedacht
door Amerikaanse en internationale technocraten, terwijl het al jaren volstrekt
evident is dat hun remedies tot rampspoed hebben geleid.

In Moskou uitte president Clinton onlangs nog de vurige hoop dat de Russen met
onwankelbare volharding zouden blijven streven naar een economie volgens
Anglo-Amerikaans recept, terwijl diezelfde Russen op straat hun meubilair staan
te verkopen omdat ze door dit scheppingsproces vooreerst van geld en voedsel
verstoken zijn. Technocraten zien alleen de fouten van de ander. Ze ontkennen
dat er aan het begin van een misgelopen proces impliciete politieke beslissingen
hebben gestaan die zij zelf hebben onderschreven.

Technocratie is in volle bloei op de jaarlijkse G-7-conferenties, waar van
tevoren opgestelde en aan het mediacircus uitgedeelde communique's de plaats
innemen van een inhoudelijke discussie. Zo staan de deelnemers aan het
euro-experiment op het punt een bestuursapparaat te consolideren dat wel eens
het grootste monument voor de technocratische bestuursvorm uit de geschiedenis
zou kunnen worden, wanneer ze een groot brok soevereiniteit afstaan aan een
politiek onbeproefde instelling, de Europese Centrale Bank. Ze kunnen dat doen
op grond van de wijdverbreide, belachelijke veronderstelling dat het beheer van
geld op een politiek neutrale manier kan geschieden - een veronderstelling die
zich verschuilt achter het morele voorschrift om wat heet een 'verantwoord
financieel beleid' te voeren. Keynesiaanse stimulerende maatregelen worden op
voorhand als onverantwoord beschouwd. Dit is technocratie van het zuiverste
water.

Er bestaan geen plannen om een federale Europese regering op te zetten rondom
die gezamenlijke bank, en Europeanen op hoge machtsposities hebben gezworen dat
ze nooit een Europese staat willen. Dat sluit aan bij de geldende
technocratische gedachte dat je zonder gevaar de staat kunt afschaffen en het
garanderen van orde en recht kunt overlaten aan een 'zelfregulerende markt'
zonder grenzen. Wie daar even over nadenkt, beseft dat een markt alleen kan
fungeren als er een hecht verankerd juridisch raamwerk bestaat dat de
activiteiten en excessen van die markt aan banden legt. Omdat de wereld als
geheel zo iets overduidelijk niet heeft, kun je de wereld niet als een markt
laten fungeren.

De technocraten van internationale organisaties zijn conceptueel gehandicapt.
Met als recente uitzondering de Wereldbank - die nu rapporten publiceert waarin
staat 'Instituties zijn waardevol' - houden de technocraten instituties
opzettelijk buiten hun gezichtsveld. Zo gaan IMF-functionarissen naar Indonesie,
Thailand en Zuid-Korea met formules en recepten onder hun arm, maar zonder het
flauwste benul van wat er in die landen omgaat.

Op grond van de feiten is de conclusie onontkoombaar dat machthebbers die mede
vorm geven aan onze toekomst het zicht kwijt zijn op wat ze doen. Kolossale,
mondiale kapitaalstromen bepalen mede de economische orde in geavanceerde
industrielanden, maar onttrekken zich aan elke politieke controle. Deze stromen
- gevoed door speculatiedrift - staan los van industriele investeringen en
handelsakkoorden, en zijn veel omvangrijker dan alles wat ooit vertoond is. Het
effect dat ze hebben lijkt, net als dat van het gebureaucratiseerde
commercialisme, onontkoombaar, want beide worden belichaamd of vertegenwoordigd
door mensen aan wie nooit vragen worden gesteld.

Ik heb reeds gezegd dat de mensheid thans niet wordt bedreigd door
revolutionaire dogma's die grootscheeps bloedvergieten moeten rechtvaardigen.
Maar de technocraten die heden ten dage de wereld leiden vanuit hun Amerikaanse
en Europese hoofdkwartieren - samen met een klein gevolg van nu zwaar
beschuldigde technocraten in Oost-Azie - laten zich leiden door een ideologie
die zij zelf niet als zodanig erkennen. Deze ideologie wordt meestal aangeduid
met de term 'Washington-consensus', een doctrine die deregulering en open
kapitaalmarkten predikt, en die alle landen van de wereld belooft dat zij
welvarend kunnen worden als ze zichzelf bevrijden van alle regels die het
internationale zakenleven beknotten.

De prominentste aanhangers van de Washington-consensus zijn het Amerikaanse
ministerie van Financien, Wall Street, de Londense City en het IMF. Ze worden
gesteund door de ministeries van Financien in de meeste OESO-landen.

Taal en leerstellingen van deze consensus vinden brede navolging onder
Amerikaanse en Europese beleidsmakers en worden sinds jaar en dag als het
economisch evangelie uitgedragen door de pers. Een in het oog vallende
eigenschap van de Washington-consensus is dat zijn aanhangers elkaar steeds weer
verzekeren dat er geen alternatief bestaat. En die mantra blijven ze opdreunen
ondanks de rampzalige gevolgen ervan.

De machtige technocraat Alan Greenspan heeft het glad bij het verkeerde eind als
hij concludeert dat de methoden van kredietverstrekking die in Japan, Korea en
Taiwan zijn gehanteerd ten behoeve van een collectief doel en versterking van de
industrie, op fundamentele misvattingen berusten. Al een jaar of tien geleden
heb ik geconcludeerd dat de bestuurders van 's werelds grootste industriele
mogendheid niet willen weten hoe 's werelds tweede industriele mogendheid in
elkaar steekt. Ze zijn er als de dood voor.

Misschien verkiezen regerende elites en opinieleiders een heerlijk leven in
onkunde boven het genante geploeter wanneer men zijn zekerheden op losse
schroeven zet en denken ze daarbij aan het gezegde 'waar onkunde zo heerlijk is,
is 't dwaasheid wijs te zijn'.

Het verdwijnen van de echte politieke aansprakelijkheid schept ruimte voor
politiek theater. En de alomtegenwoordigheid in onze samenleving van de media
maakt het politieke theater tot de overheersende factor ten koste van een
serieuze discussie over inhoudelijke zaken.

Hoe moeten we onszelf nu wapenen voor een gevecht met onze tegenstander? Een
veldslag tegen grote commerciele organisaties is in deze nadagen van de eeuw
niet te winnen. Zulke organisaties zijn voorlopig niet weg te denken. Maar wel
is het mogelijk om iets te doen aan de politieke omstandigheden die ze hebben
veroorzaakt door de schadelijke gevolgen van de verbreiding van hun corporatieve
normen tegen te gaan.

Om de samenleving een nieuwe krachtige injectie met gezond verstand te geven,
zouden we moeten nadenken over de totstandbrenging van een Europees publiek
domein. Het ontstaan van zo'n domein zou automatisch leiden tot een nieuwe roep
om politieke aansprakelijkheid.

Liberale denkers hebben de gewone burger overgeleverd aan het commercieel
belang. Ze hebben hem aan zijn lot overgelaten in een maatschappij die
langzamerhand weer een feodaal karakter krijgt, naarmate de invloed van de
zakelijke oligopolieen groeit ten koste van het publiek domein. Een Europees
publiek domein kan dit proces wellicht terugdraaien doordat het lagere echelons
nieuw leven inblaast met nieuw ontdekte vragen.

Wat betreft de inhoud van het debat in het publiek domein heb ik onze
instituties gestolde geschiedenis genoemd. Voor onze doeleinden is een
wereldvisie vanuit het denkbeeld van instituties dan ook het meest vruchtbaar.
De meeste mensen die zich in hun dagelijks leven laten leiden door het gezond
verstand houden er dan ook zo'n visie op na. Ik wil zelfs zo ver gaan te zeggen
dat als we onze instituties serieus hadden genomen toen we de realiteit moesten
beoordelen, we nu niet met een crisis in Azie zouden zitten, en waarschijnlijk
evenmin met een crisis in Rusland.

Wie iets van instituties begrijpt, brengt ze niet in gevaar zoals de
Republikeinse Partij door haar steun aan Kenneth Starrs pseudo-justitiele
kruistocht het Amerikaanse presidentsambt in gevaar brengt. Begrip van
instituties maakt ons bewust van institutionele horigheid: de omstandigheid die
optreedt wanneer we niet kunnen ontsnappen aan een door mensen teweeggebrachte
toestand.

Om een groter begrip van de 'gestolde geschiedenis' te kweken, moet er een
campagne worden gevoerd voor het herstel van geschiedenis als een belangrijk,
verplicht vak op school. Om weer op koers te komen dienen we terug te keren naar
een moment voordat de projectmatige constructie van het economisch handelen het
collectieve bewustzijn van de Westerse politieke elite begon te koloniseren en
de kans kreeg alle 'onwetenschappelijke' discussie over het menselijk bestaan
opzij te ellebogen. We moeten in dat verband het bestaan van een onnodige,
zelfgeschapen intellectuele armoede erkennen die is ontstaan doordat men
zogeheten 'amateurs' stelselmatig uit het debat over politieke en economische
kwesties heeft trachten te weren. Het zou goed zijn twee gewoonten te
heroverwegen die het praten over onze tegenstander in de weg staan. We zouden
minder schamper moeten doen over het begrip samenzwering. De gedachte dat
heersende elites bestonden uit samenzweerders is met het marxisme uit de mode
geraakt. Maar vooral de Japanse situatie toont aan dat het voor de
verwezenlijking van politieke doeleinden niet nodig is ze bewust na te streven.
En bovendien zijn ongerichte tendensen die aansluiten bij de belangen van sterke
elementen in een politieke cultuur niet zomaar om te keren, ook niet wanneer de
potentieel schadelijke karakter van zulke tendensen bekend is en tot omkering
noopt.

Als vuistregel kan gelden dat we - bij afwezigheid van mechanismen om
verantwoording af te dwingen - iets dat eruitziet als een samenzwering ook als
een samenzwering beschouwen totdat het tegendeel blijkt.

Een tweede gewoonte betreft het precaire onderwerp de Verenigde Staten, die
gevorderde symptomen van de onderhavige verschijnselen vertonen. De Verenigde
Staten fungeren veelal als broedmachine voor halfbakken denkbeelden die uit
Frankrijk of elders vandaan komen, maar die pas op de campus van Amerikaanse
universiteiten virulent worden en van daaruit de wereld veroveren. Tijdens de
Koude Oorlog was een zeer kritische analyse van al wat Amerikaans was niet
geaccepteerd en werd al gauw gebrandmerkt als anti-Amerikaans. De Westerse
wereld kon zich de tweespalt die het gevolg zou zijn van die scepsis jegens de
Verenigde Staten niet veroorloven. Dit zwijgen bewijst ons thans een kwade
dienst. Dit moet echter niet worden opgevat als een uiting van anti-Amerikaans
sentiment. Integendeel.

De Verenigde Staten hebben de politieke beschaving deze eeuw al ten minste
tweemaal gered, ten koste van vele Amerikaanse levens. Zoals wij hier bijeen
zijn kunnen we dan ook alleen maar dankbaar zijn en blijven voor de rol die zij
hebben gespeeld. Maar juist vanwege die rol - en nadat Frankrijk en
Groot-Brittannie er tijdens de Suez-crisis van 1956 op pijnlijke wijze aan
werden herinnerd dat ze een aan Washington ondergeschikte rol spelen op het
internationale toneel - nemen de Verenigde Staten in de periode na de Koude
Oorlog een alleenheerserspositie in, waarmee zij zich thans geen raad weten.

De Verenigde Staten zijn niet langer geschikt om de wereld te leiden. Het feit
dat er geen Europa opdoemt dat de hegemonie kan overnemen mag ons niet blind
maken voor dat onvermogen.

De Amerikaanse wereldpolitiek sinds de Koude Oorlog is de gevangene van
provinciale binnenlandse partijpolitiek. Amerikaanse beleidsmakers interesseren
zich nauwelijks voor de complexe wereld die ze geacht worden te leiden. Hun
motieven dienen kritisch te worden bezien. De Europese media zouden de motieven
en de staat van dienst van hun Amerikaanse tegenhangers eens moeten onderzoeken.
Het moet duidelijk worden dat hetgeen het Atlantisch Bondgenootschap bijeen
hield niet tevens datgene is wat de politieke beschaving bijeen dient te houden.

Het thans slinkende optimisme ten aanzien van het Westen, gebaseerd op het
denkbeeld van de markt als messias, is opgekomen als een reactie op de
anti-Westerse impulsen vanuit het intellectuele leven sinds de jaren '60; een
reactie tegen de aanval op de Westerse traditie zelf. Dit optimisme, met zijn
ophemeling van wat William Pfaff heeft genoemd 'nihilo-kapitalisme', is
kleurloos en a-historisch gebleken. Maar dit politiek en moreel onvruchtbare
nieuwe kapitalisme, dat ook het triomfalistische Washington omvat, vormt een
cynisch contrapunt bij het verlies aan vertrouwen in de Westerse traditie.

Fundamentele twijfel aan deze traditie is en was een endemische intellectuele
ziekte in de Westerse wereld van de twintigste eeuw. Maar voor wie er niet vanaf
kunnen komen, bestaat er wellicht genezing, of althans tijdelijke verlichting,
als zij tot de conclusie kunnen komen dat de politieke beschaving onze
bescherming waard is.

Voor de ware enthousiasteling bestaat er een omvangrijk moreel grondgebied dat
tegen twijfel kan worden geimmuniseerd. Een strijd tegen iets dat we als
fundamenteel verkeerd beschouwen, verschaft ons het Archimedische steunpunt
buiten onze wereld van waaruit we die intellectueel en moreel kunnen opheffen.

De aansprakelijke democratische institituties die samen de politieke beschaving
vormen, zijn geen willekeurige facetten van een politieke orde zonder morele
pretenties, omdat ze in een klein uithoekje van het aardoppervlak zijn ontstaan.
Van oorsprong zijn ze een Europees product dat zich heeft gehandhaafd omdat de
macht van de Verenigde Staten bescherming bood tegen de barbarij van de
twintigste eeuw. Maar er zijn goede redenen om met kracht te pleiten voor
aansprakelijk te stellen instituties en effectieve democratie, en om die te
blijven voorhouden aan de burgers van landen die minder door de Westerse
beschaving zijn beinvloed.

Men zou wellicht kunnen concluderen dat de politieke beschaving juist vanwege
alle onheilsprofetieen is blijven bestaan. De verrichtingen waardoor ze is
behouden en verfijnd, zijn zowel het werk van burgers geweest als van hun
krachtige politieke vertegenwoordigers die naar de pessimisten luisterden en
maatregelen namen om de ondergang af te wenden. Maar pessimisme kan ook fataal
zijn.

Theorieen over verval en een in de kern aangetaste beschaving kunnen
zelf-katalyserende reacties oproepen. Fatalisme is een van de kwalijkste
toestanden van het menselijk gemoed.

Waar we waarschijnlijk uiteindelijk behoefte aan hebben is de terugkeer naar de
vooruitgangsgedachte. Deze luisterrijke gedachte, die zijn wortels vindt in het
geloof van de oude Grieken, verschilt van niet-Westerse idealen over deugd,
kennis en materiele vooruitzichten door de implicatie dat de gehele mensheid van
haar verworvenheden kan profiteren. Bezield als ze is met het vermogen ons op te
vrolijken diende de vooruitgangsgedachte het intellectuele fundament voor
talrijke achttiende- en negentiende-eeuwse denkers, met als gevolg een sterk
geloof in de mogelijkheid om door bewust streven maatschappelijke verbetering te
realiseren.

De vooruitgang waarin we moeten geloven is niet de grootscheepse metamorfose die
voortkomt uit de revolutionaire verbeeldingswereld. Ook is het niet de
schijnvooruitgang die ons wordt voorgehouden door de Washington-consensus, die
berust op de misvatting dat onbelemmerde markten de groei van een middenklasse
stimuleren die weer de democratie zou ondersteunen. In werkelijkheid zijn er
geen aanwijzingen voor de juistheid van dit geloof. Eerder pleit er veel tegen.

Wanneer we de vooruitgangsgedachte loskoppelen van het begrip economische groei,
zoals gemeten met de standaard-indicatoren en de daaraan inherente illusies en
ficties, dan zou ze weer plausibel kunnen worden. Bij een beter begrip van de
terugval, vertegenwoordigd door onze tegenstander, kan er weer een
vooruitgangsgedachte ontstaan in een nieuwe, levensvatbare gedaante die kan
dienen als een rechtgeaard stuk politiek gereedschap. De onheilsprofetieen zijn
geenszins onontkoombaar. Een alternatieve beschaving die in staat is de teugels
van het Westen over te nemen bestaat niet.

Het beeld van de geschiedenis als een cyclische opeenvolging spreekt ons sterk
aan, geinspireerd als het is op de metafoor van geboorte, groei, jeugd,
volwassenheid, verval, ziekte en dood zoals wij die beleven. Beschavingen die in
stand werden gehouden door een imperialistisch rijk hebben zulke cycli ook
aantoonbaar doorgemaakt. Dat dwingt ons echter te geloven dat deze metafoor ook
geldt voor een politieke beschaving die niet van een imperialistische mogendheid
afhankelijk is. Als de politieke beschaving ten onder gaat zal het komen door
collectieve gezapigheid, en niet door reusachtige, onpersoonlijke en niet door
mensenhand te beteugelen krachten.

Foto: De ministers van Financien van de G-7 bepalen het lot van de
wereldeconomie. (Foto Reuters)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              35 of 146 DOCUMENTS

                                NRC Handelsblad

                                October 6, 1998

Clinton tussen volk en congres

BYLINE: HARRY VAN WIJNEN

SECTION: opinie; Pg. 7

LENGTH: 1304 words


Hoe hoog zijn republikeinse vijanden de brandstapel ook hebben gemaakt om zijn
impeachment te rechtvaardigen, president Clinton blijft vooralsnog verzekerd van
de steun van het Amerikaanse volk.

De argumenten die zijn politieke tegenstanders de afgelopen weken voor het
openen van een afzettingsprocedure hebben aangevoerd, weigeren indruk te maken
op de kiezers die zij vertegenwoordigen. De waarderingscijfers die week in week
uit bij de opiniepeilingen over Clintons beleid tevoorschijn komen, zijn sinds
de publicatie van het onderzoeksrapport van de bijzondere aanklager Starr
opmerkelijk hoog gebleven en vertonen de laatste weken eerder nog een zekere
stijging.

De New York Times ging veertien dagen geleden in zomaar een stad in de staat
Ohio op zoek naar het oordeel van de gewone man en vond daar vrijwel niemand die
van mening was dat president Clinton het veld zou moeten ruimen. Hoewel de
plaatselijke elite van Canton waar de krant de meningen peilde zich op het
standpunt stelde dat Clinton de eer aan zichzelf moest houden (Democraten) dan
wel moest worden afgezet (Republikeinen), vond de New York Times onder kappers,
bloemisten, winkelbedienden, huisvrouwen, garagemonteurs en ander eenvoudig volk
vrijwel niemand die het daarmee eens was. Veruit de meeste ondervraagden vonden
dat de politici in Washington en vooral de media al veel te veel aandacht aan de
zaak-Lewinsky hadden besteed en de pekelzonden van de president buiten
proporties hadden opgeblazen. Wat Clinton had gedaan, was in de ogen van de
ondervraagde Cantonians geen misdaad: een groot deel van de Amerikanen doet
hetzelfde en liegt er ook over. Van iemand die het zo ver gebracht had als
Clinton konden de ondervraagden zo'n leugen wel door de vingers zien. 'Anders
zou hij nooit president zijn geworden.' Zo beschouwd was Clinton een gewone
politicus, ja, door en door normaal. De New York Times presenteerde die visie in
de kop boven de reportage als de 'common view'. Zoveel begrip voor Clinton, ook
van kiezers die in 1996 niet op hem hadden gestemd, had de krant kennelijk niet
verwacht. De verslaggevers verzwegen namelijk niet dat ze enige moeite hadden
moeten doen om nog een paar gewone kiezers te vinden die het officiele
Republikeinse impeachment-standpunt onderschreven.

De afwijkende mening van de gewone kiezer uit Canton/Ohio zei niets anders dan
wat uit recente opiniepeilingen al lang en breed is gebleken, maar de New York
Times was daardoor vermoedelijk niet overtuigd. Het orgaan van het
establishment, dat niet dagelijks contact heeft met de 'common view', leek het
pas te geloven nadat ze de gewone man zelf had gesproken.

Intussen begint de Republikeinse meerderheid in het Congres langzaam maar zeker
tussen twee vuren te raken, sinds ook de Republikeinse oud-president Gerald Ford
zich tegen een impeachment van Clinton heeft uitgesproken.In de New York Times
van jongstleden zondag spoorde de voormalige president, die 24 jaar voor de
Republikeinen in het Huis van Afgevaardigden heeft gezeten, de Republikeinse
Congresmeerderheid (zijn partijgenoten) aan op grond van constitutionele en
nationale overwegingen van impeachment af te zien en te volstaan met een
berisping. Geen berisping die Clinton zou kunnen weglachen, maar een
terechtwijzing die de president zou moeten ondergaan in het volle besef dat de
Amerikaanse volksvertegenwoordiging zijn wandaden afkeurt en onder de erkenning
dat hij die afkeuring heeft verdiend. Ford heeft daarvoor een scenario bedacht
dat stichtend theater belooft en toch alle betrokken partijen in hun eer laat.
De dag des oordeels die hij daarvoor heeft gesuggereerd is de Amerikaanse versie
van Prinsjesdag, de verenigde vergadering van het Congres waarvoor de president
zijn jaarlijkse rede over de State of the Union houdt. In plaats van de
traditionele ovatie van de volksvertegenwoordigers te krijgen, wordt de
president onthaald op een tevoren overeengekomen, door beide partijen
onderschreven scherpe verklaring van ongenoegen ('rebuke'), waartegen geen
verweer mogelijk is. Door zich te onthouden van reactie aanvaardt de president
de verantwoordelijkheid voor de aldus geensceneerde terechtwijzing. Als het zo
zou gaan, zou de hoogheid van het Congres als constitutionele instelling van het
volk worden onderstreept, de waardigheid van het presidentschap in stand worden
gehouden en symbolisch een eind worden gemaakt aan een onverkwikkelijke affaire
die de Amerikaanse politiek (meer dan het Amerikaanse volk) ongezond lang heeft
geobsedeerd. In plaats van bij zijn haren naar de politieke guillotine te worden
gesleept zou Clinton op die manier het vege lijf kunnen redden, op voorwaarde
dat hij het hoofd buigt voor de vertegenwoordiging van het Amerikaanse volk. Die
prijs kan nooit te hoog zijn voor een normalisering van het staatkundige leven,
om niet te zeggen voor de heling van het land.

Doordat de opwinding over de affaire-Lewinsky sinds januari van dit jaar met de
Amerikaanse politiek en de media op de loop is gegaan, lijkt een collectieve
debriefing van de politiek-culturele elite daar een noodzakelijke voorwaarde om
het beleid van de president ooit nog in perspectief te kunnen zien. De politieke
journalist Joe Klein, auteur van de succesvolle, verfilmde politieke roman
Primary Colors, merkte enkele weken geleden op de Amerikaanse televisie op, dat
het overschaduwende effect van het schandaal intussen zo groot is geworden, dat
er bijna geen mensen meer zijn die nog willen geloven dat de president gewoon
elke dag zijn werk doet en belangrijke beslissingen neemt die zowel voor de
Amerikanen als voor heel de wereld van grote betekenis zijn. Op een enkele
uitzondering na (staatsbezoek, topconferentie of een toespraak tot de VN) is
geleidelijkaan, maar ten onrechte, de indruk ontstaan dat de regering van
Clinton alleen nog maar bezig is de aanklacht van Starr en de
schandaalberichtgeving te weerleggen. Maar het nieuws over een eventuele
impeachment is niet meer van de televisie te branden. In de honderden talk-shows
die de Amerikaanse nationale televisiestations en de zes nieuwszenders van de
kabeltelevisie (met hun ontelbare regionale en lokale varianten) dagelijks
uitzenden, is er de afgelopen weken maar een thema geweest dat de 'talking
heads', de politieke deskundigen op de televisie, heeft beziggehouden: de
affaire van de Amerikaanse president met de stagiaire van het Witte Huis. Alle
andere onderwerpen moeten daarvoor wijken.

In het zojuist verschenen septembernummer van Press/Politics , een uitgave van
de Kennedy School of Government van Harvard (Cambridge, Mass.) worden
onderzoekscijfers vermeld die de bizarre omvang van die totaal ontspoorde
aandacht voor 'sex, lies and videotapes' illustreren. Volgens Paul Begala, een
lid van de staf van president Clinton, die een recent onderzoek aanhaalt, hebben
de meest bekeken praatprogramma's op de televisie in de eerste drie weken na de
publicatie van het Starr-rapport 41 procent van de zendtijd gewijd aan
commentaren op de affaire-Lewinsky. Met de tientallen politieke talk-shows van
de weken daarna was dat cijfer aanzienlijk hoger, soms wel twee keer zo hoog.
Televisie gaat in de VS allang niet meer over politieke feiten op grond waarvan
het publiek zich een mening kan vormen, maar voornamelijk over de mening van
'deskundigen'. De meesten daarvan hebben een onbewimpelde afkeer van Clinton. Er
zal een leger historici aan te pas moeten komen dat het ernstig verstoorde
evenwicht in de politieke voorlichting aan het publiek moet herstellen, om
eindelijk de vele zoekgeraakte regeringsbesluiten die in de oploop om het
Lewinsky-schandaal onder de voet zijn gelopen weer aan het licht te brengen.

Seksualiteit ; Maatschappij ; Sociaal Cultureel ; Rechterlijke macht ; Recht ;
Justitie ; Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              36 of 146 DOCUMENTS

                                NRC Handelsblad

                                October 2, 1998

Omstreden Franse Senaat worstelt met zijn bestaan

BYLINE: DOOR ONZE CORRESPONDENT MARC CHAVANNES

SECTION: opinie; Pg. 7

LENGTH: 733 words


Na tien uur vergaderen heeft de Franse Senaat vannacht een nieuwe voorzitter, de
op een na hoogste functie in de Franse staat, gekozen. Volgens premier Jospin is
de Senaat 'een anomalie in de Westerse democratieen'.

PARIJS, 2 OKT. De Franse Senaat heeft een nieuwe, jongere voorzitter. Het is de
neo-gaullist Christian Poncelet (70). Zijn voorganger Rene Monory (75) trok zich
vannacht tijdens een tien uur durende procedure terug nadat hij bij de eerste
stemming tweede was geworden. Centrum-rechts verloor daarmee voor het eerst
sinds dertig jaar de een na hoogste functie in de Franse staat.

De verrassende uitkomst van de strijd illustreert opnieuw de verdeeldheid van de
klassiek rechtse partijen, die sinds de verkiezingsnederlaag van '97 steeds meer
uit elkaar drijven. De neo-gaullisten bezetten met Jacques Chirac en Christian
Poncelet de twee hoogste posten in het land. De regering is in handen van een
breedlinkse coalitie onder leiding van premier Lionel Jospin. Grote verliezers:
de eens door Valery Giscard d'Estaing (president van Frankrijk van '74 tot '81)
bij elkaar gebrachte centrum-democraten (UDF, leider nu: FranCois Bayrou) en
liberalen (van Alain Madelin).

De Senaatsvoorzitter vervangt de president wanneer deze niet meer kan regeren.
Hij speelt bovendien een rol in het wetgevingsproces. De regering bepaalt of een
wetsontwerp eerst door de Senaat of door de Assemblee Nationale wordt behandeld,
maar de Senaat, die voor tweederde bestaat uit leden van de rechtse partijen,
kan de linkse regering flink hinderen. De voorzitter speelt verder een sturende
rol bij het lanceren van commissies die enquete-rapporten kunnen opstellen die
voor de regering nogal eens lastig zijn.

Premier Jospin wil de Senaat dringend hervormen, en met name de wijze waarop
deze wordt gekozen. Hij heeft de Senaat 'een anomalie in de Westerse
democratieen' genoemd. Jospin doelt daarmee op de verkiezing via een college van
kiesmannen waarin alle 40.000 burgemeesters en andere lokale en regionale
volksvertegenwoordigers zitting hebben. Zij kiezen eens in de drie jaar een
derde van de senatoren, die dus voor negen jaar zitten.

Toen vorige week zondag een dergelijke verkiezing plaatshad veranderde er bijna
niets. De aanzienlijke winst van links, die Jospin vorige zomer aan de macht
bracht, werd in het geheel niet weerspiegeld. Dankzij de provinciale basis van
het 50.645 man sterke kiescollege, waarin een dorp met 100 inwoners even zwaar
telt als een stad met 3 miljoen, behield rechts 223 van de 231 te verdelen
zetels. De regering wil meer weging van inwonertallen en meer evenredige
vertegenwoordiging in het systeem brengen. Maar de huidige Senaat, die door de
regering niet naar huis gestuurd kan worden, moet de voorstellen mede
goedkeuren.

Met de vertrekkende Senaatsvoorzitter, Rene Monory, verliest de Franse politiek
een schilderachtige figuur. Deze oud-garagist bouwde een klein keizerrijk op
bestaande uit alle mogelijke politieke functies. Met het vertrouwen dat hij de
'gewone man' inboezemde bracht hij het tot de ministerschappen van Economie en
Onderwijs. Nu rest hem 'zijn' toekomst-themapark Futuroscope in de bietenvelden
bij Poitiers.

Zijn opvolger Christian Poncelet staat bekend als een zo mogelijk nog
gemoedelijker politicus die met zijn wortels in de Vogezen een verleden van
christelijk vakbondswerk en links gaullisme heeft weten uit te buiten om nu net
genoeg overlopers aan te trekken uit de centrumpartijen en links. Hij wil weer
'een centrum van ideeen' maken van de Senaat, die bij het Franse publiek eerder
bekend staat als een goed betaald tehuis voor oudere politici uit de regio.

Het gevecht om de leiding van de Senaat illustreert dat klassiek rechts zich
weinig illusies maakt over snelle terugkeer aan de macht en zich voorlopig
hardhandig hergroepeert. De Alliance, het samenwerkingsverband van president
Chiracs neo-gaullisten (RPR), de centristen (UDF) en de liberalen, dat eerder
dit jaar in het leven werd geroepen om de ontbinding van rechts tot staan te
brengen, functioneert voorlopig niet.

Men is het over weinig eens, zeker niet over de vraag 'wel of niet samenwerken
met Le Pen?'. De lakmoestest voor de politieke stromingen, die Jacques Chirac in
1995 naar het presidentschap hebben gevoerd, wordt de opstelling van een
gemeenschappelijke lijst voor de Europese verkiezingen van volgend jaar.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              37 of 146 DOCUMENTS

                                NRC Handelsblad

                                October 2, 1998

'Brok in de keel'-televisie

BYLINE: JAPKE-D. BOUMA

SECTION: cs; Pg. 22

LENGTH: 666 words


Lang Leve de Kampioen, Ned.3, 21.13-22.00u.

Als je heel goed luistert, kun je ze soms horen - de verhalen die mensen in
stilte met zich meedragen. Programmamaker Michiel van Erp heeft het talent die
verhalen zichtbaar te maken. Dat liet hij al zien in zijn twee vorige reeksen
Lang Leve de Vereniging en Lang Leve Nederland - waarin hij met ragfijne
precisie het leven van alledag portretteerde. Ook zijn nieuwste serie Lang Leve
de Kampioen neemt weer een kijkje achter de faCade van alledag. Over hoe gewone
Nederlanders zich staande proberen te houden in de wereld van competitie en
concurrentie.

In elke aflevering brengt hij steeds twee levens in kaart. De trefwoorden zijn
'vergane glorie', 'gemiste kansen', en 'blijven hopen op betere tijden'. De
geportretteerden hebben met elkaar gemeen dat zij hun lot met een overweldigend
optimisme te lijf gaan. Het levert ontroerende televisie op.

Zoals bijvoorbeeld in de eerste aflevering, het verhaal van Fred en Anneke van
der Walle. Fred was in een vorig leven kraanmachinist, vrachtwagenchauffeur en
vorkheftruckbestuurder. Maar op een gegeven moment werd hij te oud voor het vak
en maakte zijn werkgever hem duidelijk dat hij beter iets anders kon gaan doen.
Freds tragiek is, dat hij de volledige impact van die hint onder ogen heeft
gezien.

Hij weet dat hij met slechts drie jaar lagere school weinig kans maakt op de
arbeidsmarkt. Hij weet dat de tijd dringt voor het opstarten van een nieuwe
carriere, en hij weet dat hij daarin weinig meer van zijn zwijgzame vrouw hoeft
te verwachten dan devotie en een rotsvast vertrouwen. De manier waarop hij
desondanks met een bewonderenswaardige verbetenheid probeert zijn fatale koers
te verleggen, brengt de kijker een brok in de keel.

Lang Leve de Kampioen volgt het echtpaar op hun eerste schreden op het pad naar
een toekomst als cosmeticaconsulent. Bedoeling is dat het tweetal middels
thuis-parties make-up gaat verkopen aan familie, vrienden en bekenden. Het
principe is dat van een kettingbrief, hoe meer verkopers ze in eigen kring weten
te interesseren voor het systeem, hoe meer omzet ze draaien. Op de achtergrond
fungeert Frank Francken, directeur van de methode, als stimulator. 'We hebben er
'miljonairen' bij', poneert hij veelbetekend tijdens een briefing. 'Consulenten
die 80 tot 90 duizend gulden PER MAAND omzetten.' In de veelbetekende stilte die
hij laat vallen luisteren Fred en Anneke ademloos toe.

Ondertussen wordt pijnlijk duidelijk dat Fred die fortuinlijke status nimmer zal
bereiken. We zien hem druk doende met een schriftelijke cursus make-up. Met een
hartverscheurende onhandigheid oefent hij op zijn vrouw. Hij is al tevreden met
drie tot vier ton op zijn rekening, zegt hij.

Van Erp schetst de situatie met louter subtiliteiten. Hoe de gasten voor hun
thuisparty, nauwelijks komen opdagen. Hoe Anneke ongeduldig in de open
deuropening staat, om te kijken waar ze blijven. Fred, die het slechte weer de
schuld geeft. En de gelatenheid waarmee hij even later in de deuropening de rook
van zijn sigaret de stromende regen inblaast.

Niet meer dan penseelstreken zijn het, waarmee Van Erp de tragedie verbeeldt.
Maar als het allemaal afgelopen is, staat het hele plaatje er op. Het is
eigenlijk onvoorstelbaar dat dit gelukt is zonder dat Van Erp stelling heeft
genomen, zonder de geportretteerden belachelijk te maken, en zonder hen te
minachten om hun benijdenswaardige naiviteit.

'Als je in een kleine auto rijdt, ben je niks', vat Fred samen, zijn huidige
autootje verloochenend waar hij en zijn al even corpulente echtgenote
tenauwernood in passen. Hij wijst op de glimmende zwarte bolide van zijn baas,
de Mercedes L.R. die het bedrijf succesvolle verkopers in het vooruitzicht
stelt. 'Dat is de auto waar ik voor wil werken. Ik wil hem volgend jaar hebben',
zegt hij. 'Dat is heel goed mogelijk', knikt zijn baas zonder een spier te
vertrekken.

Als je heel goed luistert, kun je een Nipkowschijf horen komen aanrollen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              38 of 146 DOCUMENTS

                                NRC Handelsblad

                                October 1, 1998

Russische oude garde heeft geen nieuwe instrumenten

BYLINE: HUBERT SMEETS; HUBERT SMEETS IS REDACTEUR VAN NRC HANDELSBLAD.

SECTION: opinie; Pg. 9

LENGTH: 1397 words


De hervormers faalden, vertegenwoordigers van de oude, communistische garde in
Rusland nemen sluipenderwijs de posities in, die ze na 1991 moesten opgeven.
Hubert Smeets meent dat dit gevolgen heeft voor de koers van het land, maar er
is geen sprake van een wisseling van de wacht.

Paranoia waart stiekem door de stad. Het is de onvermijdelijke contra-indicatie
van elke 'crisis' in Rusland. Politiek en economie zijn er nu eenmaal alchimisch
met elkaar verbonden. Bijna niemand in Moskou kan geloven dat het feitelijke
faillissement van de 'grootse macht' die Rusland nog steeds denkt te zijn een
louter financiele oorzaak heeft. En zij die nog wel enigszins naief willen zijn,
worden dagelijks gebombardeerd met zoveel angstaanjagende berichten dat ze van
goeden huize moeten komen om optimist te blijven. Want wat moet je van het
politieke leiderschap in Rusland denken als een commentator van het invloedrijke
televisieprogramma Itogi de ogenschijnlijke windstilte in de politieke arena zo
uitlegt: 'De president weet niet wat er in de staat gebeurt. Er was geen orde in
het land, het is er niet en het zal er niet zijn. Welkom in Rusland.' En van het
besluit kort daarop van ex-premier Viktor Tsjernomyrdin om zich niet kandidaat
te stellen voor de vacante Doema-zetel in het aardgas-district Jamalo-Nenetsk
omdat het parlement volgens hem niets voorstelt en hij 'niet van plan is aan
hufters te laten zien dat het volk hem steunt'?

Een kleine greep uit een weekje jobstijdingen, althans naar Westerse maatstaven.
Procureur-generaal Joeri Skoeratov onderzoekt de rol die de centrale bank medio
augustus bij het begin van de 'crisis' heeft gespeeld. De krant Segodnja (van
Berezovski's concurrent Vladimir Goesinski) alarmeert de lezers een dag later
met een artikel onder de kop: 'Het leger is klaar voor de oorlog, de
burgeroorlog'. De officieren hebben een paar maanden geen salaris ontvangen. En
de soldaten, toch al permanent het slachtoffer van 'dedovsjina' (de permanente
treiterijen van hun meerderen die ze niet zelden met de dood moeten bekopen),
hebben honger. Als de wedde (vier- tot zesduizend gulden per officier) niet snel
wordt uitbetaald, gaan ze de Transsiberische spoorlijn met tanks blokkeren, weet
de geheime dienst. De frustraties over de privileges van de speciale
politie-eenheden OMON en SOBR, die strijd leveren met de 'georganiseerde
misdaad' en daarmee drie keer zoveel verdienen als gewone legerofficieren,
moeten er nu eens uit. Dat is andere koek dan de dagelijkse acties van onder
anderen wetenschappers, leraren, en verpleegkundigen.

Premier Jevgeni Primakov heeft de militairen inmiddels betaald. Maar volgens
generaal/gouverneur Aleksandr Lebed van Krasnojarsk blijft 'de toestand serieus'
omdat verschillende legeronderdelen zich 'verschillend' gedragen. Echt geld voor
al deze andere debiteuren onder het gewone volk is er hoe dan ook niet. Zelfs
voor de aandelen van het olieconcern Rosneft, zo ongeveer het laatste
kroonjuweel van de staat dat verkocht zou moeten worden, is geen belangstelling.
De veiling is weer uitgesteld.

De directeur van het nationale energiebedrijf JES, de zogeheten 'jonge
hervormer' Anatoli Tsjoebais, voorspelt ondertussen een koude winter. In Toela
wordt de kachel van de stadsverwarming pas op 15 oktober aangestoken, omdat de
bankrekening van het energiebedrijf is geblokkeerd. In Kamtsjatka, Jakoetie en
andere regio's in het verre oosten van Rusland zal dat evenmin snel gebeuren. De
'situatie is er catastrofaal', meldt energie-minister Sergej Generalov
onbekommerd. Wat moet dat volgende week woensdag worden als vakbonden en
oppositie hun 'nationale protestacties' in het land houden om Jeltsin tot
aftreden te dwingen?

Of dat allemaal nog niet genoeg is, komt het Westen nu eens niet met geld over
de brug. Hoewel naar eigen zeggen uit protest tegen de benoeming van minister
van financien Michail Zadornov, is de werkelijke reden vermoedelijk dat
vice-premier Aleksander Sjochin vorige week al na tien dagen de pijp aan Maarten
heeft gegeven. Sjochin heeft een beetje rondgekeken in het Witte Huis, een paar
gesprekken gevoerd met het IMF en zijn conclusie getrokken. Sindsdien dondert
IMF-vertegenwoordiger Martin Gilman in Moskou bijna dagelijks dat de resterende
tranche van 36 miljard gulden niet zal worden uitgekeerd, zolang Rusland zich
niet bekeert tot het monetarisme en het geen belastingen weet te innen. Jeltsins
adviseur Aleksandr Livsjits, tevens kandidaat om Sjochin op te volgen, weet
waarom. In onversneden gevangenisjargon concludeert hij: 'We hebben iedereen
besodemieterd, niet alleen Rusland maar ook het buitenland.' Niet voor niets
heet de nieuwe prijsindicatie OeJe ('voorwaardelijke rekeneenheid', lees:
dollars) in de volksmond al OeJo ('voorwaardelijk verneukt').

En toch. Toch is ook nu de crisis in Rusland weer een variant op Martinus
Nijhoff: er gebeurt niet wat er gebeurt.

Dat blijkt ten eerste uit de wijze waarop de zogeheten functionarissen die
'verantwoordelijk' waren voor de 17de augustus (de dag waarop de vorige regering
de roebel liet devalueren en een moratorium op de staatschulden afkondigden)
wegkomen. De ontslagen president van de centrale bank, Sergej Doebinin,
bijvoorbeeld heeft volgens de Novaja Gazeta een plaats in de directie van de
gasgigant Gazprom aangeboden gekregen. Of hij daar net zoveel verdient als bij
de bank (1,2 miljoen roebel, dat wil zeggen bijna honderd keer meer dan het
modale loon) is vooralsnog onduidelijk. Maar de sanctie zou zwaarder hebben
kunnen zijn.

Een tweede aanwijzing is het politieke positiespel dat de laatste weken wordt
gespeeld. Alle partijen zoeken voorzichting naar een plek in het nieuwe spectrum
van de macht. Dat proces verloopt heel langzaam. De nationaal-communistische
leider Gennadi Zjoeganov heeft vooralsnog geen haast. Er staan in 1999
verkiezingen voor de deur. Maar de verhoudingen verschuiven daardoor wel. Als
Zjoeganov eist dat de leiding van de staatsomroep terwille van de pluriformiteit
wordt vervangen, is Leiden niet in last. Dat hij zelfs een kandidaat in petto
heeft (dezelfde man die in augustus 1991 ook de leiding van de tv had en
maandagmorgen 19 augustus 1991 de mislukte staatsgreep keurig begeleidde met het
'Het zwanenmeer' van Tsjaikovski) zorgt evenmin voor opwinding. Omgekeerd
kondigt de Most-groep van Goesinski even onbeschroomd aan dat de
sociaal-liberale politicus Grigori Javlinski voortaan de man is waarop dit
media-concern met televisiekanalen en kranten gokt. Een uitgebreid verslag uit
het ziekenhuis, waar Javlinksi herstelt van een hartaanval en nu rustig kan
werken aan zijn eigen 'uitweg uit de crisis' programma, moet het illustreren.

Op regionaal niveau wordt dit model vrij nauwkeurig gekopieerd. Met de rug naar
het centrum in Moskou grijpt menig gouverneur zijn kans om af te rekenen met de
jeltsinisten in zijn omgeving.

Rest de vraag of dit een contra-revolutie is of een klassiek Russisch proces.
Het is beide. De oude garde kan, dankzij het falen van de 'jonge hervormers' in
de afgelopen jaren, sluipenderwijs de posten weer innemen die ze na de zogeheten
'tweede Russische revolutie' van 1991 moest opgeven. Dat heeft uiteraard
gevolgen voor de koers van Rusland. Die zal introverter worden. Maar het is een
wisseling van de wacht die een minder ideologische basis heeft dan ons door de
combattanten wordt voorgehouden. De kern van de omslag is namelijk dat andere
mensen op de stoelen van het establishment zijn gaan zitten.

In de woorden van professor Aleksej Nalepin, adjunct-directeur van het Russische
culturele fonds dat wordt gefinancierd door cineast en Oscar-winnaar Nikita
Michalkov: 'Jullie denken dat het er toe doet wie de macht heeft: rood of wit.
Maar voor Rusland maakt dat minder uit. Natuurlijk, toen de macht tijdens
Gorbatsjov witter van kleur werd, moest de oude rode klasse lijden. Nu wordt de
macht weer wat roder. Maar een tragedie is dat niet. De oude geschoolde en
bureaucratische middenklasse, die in 1991 de macht verloor aan de nieuwe
zakelijke middenklasse, herovert nu terrein. De reactie van de verliezers zal
geen effect hebben. De houding van het lompenproletariaat is veel belangrijker'.
En dat maatschappelijke segment is Primakov nu, op kosten van de toekomst, aan
het afkopen.

Tekening: Frits Muller

Financiele markten ; Financien ; Sociale economie ; Economie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              39 of 146 DOCUMENTS

                                NRC Handelsblad

                               September 26, 1998

Selectie; Televisie; Zondag

SECTION: rtv; Pg. 27

LENGTH: 1010 words


ACTUALITEITEN

Duitse verkiezingen. Ihre Wahl '98. Duitsl.1, 17.45-19.56u.

ARD/ZDF-Bonner Runde. Duitsl.1, 20.20-21.00u en Duitsl.2, 20.20-21.00u.

Bundestagswahl '98. Duitsl.2, 17.45-20.20u.

Frontal: Die Diskussion. Duitsl.2, 21.30-22.30u.

ZDF spezial - Deutschland hat gewahlt! Duitsl.2, 22.45-23.30u.

Nova. Vandaag uitgebreid aandacht aan de Duitse verkiezingen. Ned.3,
23.28-00.19u.

DOCUMENTAIRES

Eine kolumbianische Tragodie. Reportage over de provincie Chocoin Colombia. Er
wonen een miljoen mensen, voormalige zwarte slaven en indianen, die in vrede met
elkaar leven. Vanwege de enorme bodemschatten die het gebied rijk is wil de
regering er echter een economisch bolwerk van maken. Duitsl.1, 15.05-15.35u.

A very singular man. Portret van Sir Edward Heath, een van de meest
controversiele Britse premiers van deze eeuw. BBC2, 18.45-19.45u.

Hot doc. De Nederlandse journalist Koen Scharrenberg is specialist op het gebied
van criminaliteit op Internet. Bij wijze van experiment wilde hij nagaan of je
via Internet een aanslag kunt plegen op bijvoorbeeld een groot regeringsleider.
Dit blijkt niet eens zo ingewikkeld te zijn. Afl.: The good, the bad and the
internet. Belg.2, 20.25-21.20u.

Absolute truth. Documentaireserie over de geschiedenis van de Rooms-Katholieke
Kerk aan de vooravond van het derde christelijke millennium. In de jaren '60
stond de kerk voor een dilemma: moest ze meegaan met dit tijdperk van protest en
bevrijding en een fase van hervorming en modernisering inzetten of niet? Afl.:
Conspiracies. BBC2, 21.00-21.50u.

The Nazis - A warning from history. Documentaireserie over de opkomst van Hitler
en het nazisme. Hitler en de nazi's waren bijzonder populair en veel gewone
burgers hielpen de Gestapo. Afl.: Chaos and consent - The Nazi rule of Germany.
Herh. BBC2, 22.00-22.50u.

Heart of the matter. Reportageserie. Viagra is binnenkort verkrijgbaar in
Groot-Brittannie en wordt door velen gezien als het middel tegen impotentie. Bob
Guccione, oprichter van het mannenblad Penthouse, meent dat Viagra een nieuw
tijdperk aankondigt waarin de man de macht heeft. Afl.: Up for it! BBC1,
00.30-01.20u.

DRAMA

Hertenkamp. 6-delige Nederlandse dramaserie van Pieter Kramer. Gespeeld door De
mug met de Gouden Tand. Afl. 4.

AMUSEMENT

Maximum Bob. Amerikaanse dramadyserie. Zie TV-Vooraf. BBC2, 23.00-23.45u.

SPORT

Studio sport. Verslag van de WK halve marathon in Zwitserland, tennis (Davis
Cup-ontmoeting tussen Nederland en Ecuador) en wielrennen (Vuelta). Ned.2,
12.10-17.27u.

MUZIEK

Opera compact. De opera Pelleas et Melisande wordt toegelicht door de bas Lieuwe
Visser. Ned.2, 11.00-11.30u.

Reiziger in muziek. Han Reiziger ontvangt de Turkse pianist Fazil Say,
jazz-zangeres Abbey Lincoln en de Finse jazzgroep Trio Toykeat. Ned.3,
11.00-12.00u.

De grote componisten. Documentaireserie over leven en werk van componisten.
Afl.: Richard Wagner. Belg.2, 22.10-23.10u.

KUNST

De plantage. Rechtstreekse uitzending vanuit het Trusttheater, waar de
toneelprijzen worden uitgereikt. Ned.3, 17.00-18.00u.

Dode dichters almanak. Met vanavond 'Eyes into the well' van W.H. Auden. Ned.3,
0.19-0.23u.

FILMS

.Ronja rovardotter / Ronja de roversdochter (Tage Danielson, 1984, Zweden). Voor
kinderen vanaf een jaar of negen, maar ook voor volwassenen, is deze verfilming
van Astrid Lindgrens boek een verrukkelijk sprookje met betoverde wouden en
goedmoedige struikrovers en een niet-moralistische parabel over kinderen en
ouders. Ned.3, 9.00-11.00u.

North Shore (William Phelps, 1987, VS). Surfscenes vormen attractie apart in
tienerescapisme dat geijkte paden intelligent bewandelt. Surfer uit Arizona
(Matt Adler) leert op Hawaii lokale cultuur en een meisje (Nia Peeples) kennen.
SBS6, 13.35-15.10u.

The Hallelujah Trail (John Sturges, 1965, VS). Westernkomedie. Burt Lancaster
dient whiskeytransport te verdedigen tegen dorstige Indianen en tegen Lee
Remick, die zich sterk maakt voor geheelonthouding. BBC1, 15.25-17.45u.

.Battle of Britain (Guy Hamilton, 1969, Engeland). Grootscheepse oorlogsfilm
over luchtaanval van nazi's op Engeland in de zomer van 1940. Vliegenierspakken
bemoeilijken herkenbaarheid van all-star cast, onder wie Laurence Olivier,
Robert Shaw, Michael Caine. RTL5, 20.30-22.50u.

The Puppet Masters (Stuart Orme, 1994, VS). Slap aftreksel van Invasion of the
Body Snatchers. Donald Sutherland ondekt dat de bevolking van Iowa wordt
beheerst door buitenaardse parasieten. Veronica, 21.00-23.00u.

Clockwork Mice (Vadin Jean, 1995, Engeland). Ouderwetse, menslievende
heart-warmer waarin idealistische leraar (Ian Hart, bekend van Land and Freedom)
zich ontfermt over getroubleerde tiener op een school voor onaangepaste kinderen
op het Britse platteland. BBC1, 22.55-0.30u.

Shaft (Gordon Parks, 1971, VS). Harde actiethriller met Richard Roundtree als
zwarte detective zou resulteren in twee vervolgfilms en een televisieserie. Met
een korte introductie in Moviedrome. BBC2, 23.45-1.25u.

.Force of Evil (Abraham Polonsky, 1948, VS). Superieure misdaadfilm, naar Ira
Wolferts roman 'Tucker's People', is doordesemd met grimmige grotestadspoezie en
biedt allegorische analyse van sociaal en moreel verval. Corruptie van advocaat
Garfield leidt tot ondergang van zijn broer. Met een korte introductie in
Moviedrome. BBC2, 1.25-2.55u.

.Head over Heels (Joan Micklin Silverm 1979, VS). Fraai geacteerde romantische
komedie naar Ann Beattie's roman 'Chilly Scenes of Winter'. John Heard probeert
oude liefde Mary Beth Hurt te heroveren. Ook met Peter Riegert. BBC1,
1.30-3.05u.

Paroles et musique (Elie Chouraqui, 1984, Frankrijk/Canada). Gelikt relatiedrama
van voormalige assistent van Claude Lelouch. Platenbaas Catherine Deneuve
bezwijkt voor charmes van popzanger Christophe Lambert. Maandag, TV5,
13.00-15.00u.

En nagesynchroniseerd:

Christine (Pierre Gaspard-Huit, 1958, Frankrijk/Italie). Duitsl.1,
15.35-17.15u.; How To Murder Your Wife (Richard Quine, 1964, VS). Duitsl.1,
1.10-3.05u.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              40 of 146 DOCUMENTS

                                NRC Handelsblad

                               September 26, 1998

De held van de wraaktelevisie

BYLINE: JAPKE-D. BOUMA

SECTION: rtv; Pg. 29

LENGTH: 644 words


'Als uit een zweterige pogo-kelder anno 1977 weggelopen', zo typeerde de Britse
krant The Guardian de komiek 'Dennis Pennis' in 1995. Met zijn psychedelisch
oranje geverfd haar, een luid rood, hopeloos zittend jasje, hinderlijke gedrag
en Woody Allen-bril met jampotglazen.

Stomverbaasd reageerden de Britse kijkers op dit vreemde wezen toen zij hem voor
het eerst bij de BBC ontwaarden. Maar hun verbazing werd mogelijk nog groter,
toen zij erachter kwam waar de deftige publieke omroep hem voor betaalde: het
dodelijk beledigen van Hollywoodsterren en andere beroemdheden. Hij blonk er in
uit.

Zo sprak Pennis tot Cher: 'Heeft iemand je ooit verteld dat je er nog steeds
fantastisch uitziet... en dat nog meende ook?'

Hij liet de onthutste kijker bulderen van het lachen, zelfs de critici,
beschaamd over zoveel onbeschoftheid, konden het niet nalaten te glimlachen.
'Sterrenslachter', werd hij al snel liefkozend gedoopt, en Pennis droeg zijn
eretitel met verve. Hij groeide uit tot een moderne Robin Hood die namens het
gewone volk niet zozeer de rijkdommen, als wel de waardigheid van de rich and
famous roofde.

Dennis Pennis was de creatie van de Britse komiek Paul Kaye die zich voor de
gelegenheid een akelig authentiek Amerikaans accent aanmat. Zijn jachtterrein
bestond uit de 'press junkets' en premiereparties waar 's werelds beroemdheden
zich aan het volk vertoonden. Dennis was er een verademing. Hij dissoneerde
prettig met het legertje ja-knikkers en lakeien waarmee de sterren zich
gewoonlijk omringen.

Aanvankelijk kwamen de beroemdheden als vliegen op de stroop op zijn exotische
verschijning en BBC-microfoon af. Maar de lol ging er al snel af als zij een van
Pennis' brutaliteiten naar het hoofd geslingerd kregen.

Tegen Michael Jackson: 'Overweeg je om nog meer kinderen te nemen of ben je bang
dat je dan gearresteerd zult worden?' Tegen Mel Gibson: 'Braveheart was een
opkikker voor mijn sexleven. Tijdens de voorstelling heb ik met het hele publiek
geslapen.'

Verbluft waren de groten der aarde, om zoveel gebrek aan eerbied, sprakeloos, om
zoveel onhebbelijkheid. Maar vooral woedend. Dat waren eigenlijk de meesten. Dat
het juist deze debiele nerd moest zijn die hun publieke executie voltrok.

Kevin Costner moest door zijn eigen bodyguards in bedwang worden gehouden na een
ontmoeting met Pennis, maar ook Hugh Grant, Madonna en zelfs Prinses Anne wist
hij tot grote woede te brengen. 'Het is nooit mijn bedoeling geweest mensen te
beledigen', verdedigde hij zich in een interview. En ook die opmerking was
natuurlijk weer heel erg grappig.

'Revenge television' oordeelde de Britse pers over zijn optreden. Paul Kaye
weersprak dat niet. Hij gaf grif toe het af en toe heerlijk te vinden de sterren
een lesje te leren. 'Hoezo zijn deze mensen zo bijzonder?', zei hij ooit in een
interview. 'De meeste van hen hebben nog nooit in een klassieke film geacteerd.
Het sterrendom was nimmer zo eenvoudig te bereiken als in deze tijd. Dat
deprimeert mij. Ik hoop dat ze betere mensen worden nadat ze een beetje
vernederd zijn.'

Paul Kaye was zo goed in zijn werk, dat hij er na een jaar mee op kon houden. Al
snel begonnen woedende 'collega'-journalisten fooien te verstrekken aan portiers
die Dennis buiten de deur wisten te houden. Ook de sterren leerden al snel hem
gracieus te ontwijken. 'Ik mis de dagen waarin niemand wist wie ik was', sprak
hij spijtig in die tijd. Hij trok zijn conclusies en hing zijn pak aan de
wilgen.

Als eerbetoon aan een bijzonder fenomeen herhaalt BNN nu Kayes capriolen. 'We
konden ons geluk niet op, toen we erachter kwamen dat geen enkele Nederlandse
omroep hem nog had aangekocht', vertelde hoofdredacteur televisie Laurens
Drillich vorige maand tijdens de perspresentatie van BNN.

Niet bekend

Foto: Paul Kaye als 'Dennis Pennis'. (Foto Richard Kendal, BBC)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              41 of 146 DOCUMENTS

                                NRC Handelsblad

                               September 23, 1998

Rusland verdient wel degelijk hulp

BYLINE: JAN VAN OLDEN; JAN VAN OLDEN IS DIRECTEUR VAN HET CENTRUM VOOR
INTERNATIONALE JURIDISCHE SAMENWERKING IN LEIDEN.

SECTION: opinie; Pg. 8

LENGTH: 1252 words


Op de dag dat de Russische roebel instortte en Rusland in de ergste politieke en
economische crisis belandde sinds het aantreden van president Jeltsin, vond in
Leiden de zoveelste meerdaagse bespreking plaats tussen Russische en Nederlandse
wetgevingsspecialisten, dit keer over het meest recente ontwerp van het nieuwe
derde deel van het Russisch Burgerlijk Wetboek.

Dat deel gaat over het 'intellectuele eigendom', een onderwerp dat
internationaal nogal gevoelig ligt en dat men graag voor het einde van dit jaar
in de Doema had willen laten behandelen en goedkeuren. Of dat na de recente
ontwikkelingen ook daadwerkelijk zal gebeuren, staat nog te bezien.

Wie de recente discussies in deze krant tussen de columnisten Eduard Bomhoff en
Roel Janssen heeft gevolgd, waar vorige week ook Heldring zich in mengde, zal
geneigd zijn te zeggen dat die bespreking verspilde moeite is geweest en
weggegooid geld. De huidige chaos in Rusland roept inderdaad al gauw de reactie
op van: geen hulp meer en laat ze het zelf uitzoeken. Volgens Bomhoff kan alleen
een sterke man uitkomst bieden omdat die in ieder geval voor belastinginkomsten
kan zorgen. Heldring is nog sceptischer en zegt dat Rusland pas weer rijp is
voor hulp als de voorwaarden voor een rechtsstaat zijn vervuld. Tegelijk zegt
hij weinig hoop te hebben dat een man als generaal Lebed een dergelijk verlicht
inzicht heeft. Toch is onder deze hopeloze omstandigheden niet elke vorm van
hulp zinloos.

Meer dan tien jaar ervaring met internationale juridische samenwerking heeft tot
de overtuiging geleid dat de ontwikkeling van goede wetgeving, van een goed
opgeleide rechterlijke macht, een goede advocatuur en goede juridische
opleidingen allemaal noodzakelijke - helaas geen voldoende - voorwaarden zijn
voor verdere sociale en economische ontwikkeling. Heldring noemde dat in deze
krant (8 september) 'bijna een open deur', maar ik wil er op wijzen dat wat nu
een open deur is nog niet zo lang geleden als een novum werd gezien.

Het is nog maar sinds kort dat recht en juridische instituties als belangrijke
onderdelen van het ontwikkelingsproces worden gezien. Tot het einde van de Koude
Oorlog werd in de discussies over recht en ontwikkeling vooral gesproken over
mensenrechten en over de vraag of aan een land wel of geen ontwikkelingshulp
mocht worden gegeven. Pas vanaf 1985 ontstond binnen het samenwerkingsprogramma
met Indonesie ruimte voor projecten gericht op ontwikkeling van juridische
instituties en van juridisch onderwijs. Maar de echte doorbraak kwam pas toen de
programma's voor samenwerking met Oost-Europa en de landen van de voormalige
Sovjet-Unie zich gingen ontwikkelen. Het waren begin jaren negentig het
Nederlands Helsinki Comite en het Centrum voor Internationale Juridische
Samenwerking die in Oost-Europa en in landen van de voormalige Sovjet-Unie
begonnen met een paar bescheiden projecten op het gebied van mensenrechten en
wetgeving. Inmiddels zijn die uitgegroeid tot een indrukwekkende hoeveelheid
activiteiten op talloze uiteenlopende gebieden zoals het Burgelijk Wetboek in
bijvoorbeeld Rusland en andere GOS-landen en Eritrea, administratief recht in
Georgie, rechterstrainingen in Mongolie, 'court administration' in Kirgizie en
faillissementsrecht in Indonesie.

Nu is het maar de vraag of we daar terecht zo trots op zijn. Helpt het allemaal
wel? Duidelijk is inmiddels wel geworden dat die Nederlandse adviezen het
ontstaan van het 'gangsterkapitalisme' niet hebben kunnen voorkomen: Berezovski
en zijn kornuiten kennen God noch gebod. Daar helpt geen wetboek tegen. Toch
moet het belang van zoiets als een burgerlijk wetboek niet onderschat worden. In
Rusland hebben voorstanders van het moderne burgerlijk recht wel eens gezegd dat
het Burgerlijk Wetboek 'de Constitutie van de gewone man' is, omdat het de
regels geeft voor heel veel gewone dagelijkse handelingen als kopen (ook op
afbetaling) en verkopen, huren en verhuren en lenen en schenken. Het belang van
de regels voor al dat soort afspraken zal duidelijk zijn. Het probleem is
natuurlijk dat het niet alleen om de regels gaat, maar ook om de handhaving
ervan.

Indonesie is het voorbeeld van een land waar de regels - in feite het oude
Nederlandse BW-er in principe wel waren, maar waar het onder andere misliep
omdat een serieuze onafhankelijke rechterlijke macht, die de regels handhaaft,
ontbrak. Onder die omstandigheden wordt het economisch verkeer een jungle waar
je alleen kunt overleven als je de eigenschappen van een Tarzan hebt. Vroeg of
laat gaat het systeem aan zijn eigen rechteloosheid en corruptie ten onder.

In landen als Rusland en Georgie, waar inmiddels met buitenlandse ondersteuning
nieuwe wetgeving is ingevoerd, gaat men nu de tweede fase in en richt men zich
op de voorwaarden die nodig zijn om die wetgeving daadwerkelijk toe te passen en
te handhaven. Nederland kan helpen bij de verspreiding van informatie, bij het
schrijven van de nodige toelichtingen op de nieuwe wetten, het organiseren van
trainingen en soms bij het opzetten van nieuwe instituties die voor de
handhaving nodig zijn.

De opbouw van een rechtsstaat is een lang proces en er moet heel veel gebeuren
voor het ergens op begint te lijken, maar helemaal 'theoretisch' zoals Heldring
het noemde in zijn column is het toch niet. Nog onlangs bleek tijdens een
symposium in Leiden, waar rechters, advocaten en wetenschappers uit Rusland,
Nederland en uit andere Westerse landen over de impact van het nieuwe Russische
Burgerlijk Wetboek op de rechtspraktijk in Rusland discussieerden, hoe de nieuwe
spelregels daar langzaam maar zeker terrein winnen. Het is verrassend en
bemoedigend om te zien wat er ondanks de ene na de andere politieke crisis aan
de top, op het niveau van wetgeving en rechtspraak ontwikkeld wordt.

Het is trouwens opvallend dat een land als Rusland zich juist tot Nederland
wendt voor zijn juridisch advies. Wat maakt ons land zo aantrekkelijk? Dat ligt
in de eerste plaats aan een paar gewilde juridische 'exportproducten': het
Burgerlijk Wetboek van 1992 en de sinds kort de snel in populariteit stijgende
Wet Algemeen Bestuursrecht. Het is een merkwaardige ervaring om bij de president
van de Hoge Raad van Mongolie op bezoek te zijn en daar concrete vragen over
deze recente stukken wetgeving voorgeschoteld te krijgen. Nederlandse juristen
zijn ook veel gevraagd omdat ze doorgaans hun talen goed spreken en
internationaal georienteerd zijn. Een derde factor is dat de Nederlandse stijl
van samenwerken die niet is gericht op het opdringen van oplossingen of - nog
erger - van een rechtssysteem, maar die uitgaat van een meer bescheiden rol van
de adviseur. Zo'n adviseur brengt wel zijn ervaring in, maar geeft geen directe
oplossing. Het feit dat in Nederland zelf op juridisch gebied ook zoveel aan het
veranderen is levert in deze internationale samenwerking juist een vergelijkend
voordeel op: in zekere zin is Nederland ook een 'transitland'.

Het zou een onvergeeflijke historische fout zijn als het Westen nu de deur dicht
zou doen en zou toestaan dat Rusland zich uit zijn aarzelende omhelzing losmaakt
en terugkeert in zijn isolement. Juist internationale juridische samenwerking
kan helpen de Russische vensters naar de wereld open te houden. Terwijl op
zolder gevochten wordt kan Nederland goed werk doen door de benedenverdieping
alvast op orde te brengen.

Foto: De nieuwe spelregels winnen terrein. (Foto Flip Franssen)

Wetgeving ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              42 of 146 DOCUMENTS

                                NRC Handelsblad

                               September 18, 1998

Geschiedenis van het weer; Duizend jaar donder en bliksem

BYLINE: ATTE JONGSTRA

SECTION: boeken; Pg. 16

LENGTH: 1483 words


J. Buisman: Duizend jaar weer, wind en water in de Lage Landen. Deel 3:
1450-1575. Onder redactie van A.E.V. van Engelen. Van Wijnen. 808 blz. [f] 69,50

'Rusland heeft twee generaals die het kan vertrouwen. Generaal Janvier en
Generaal Fevrier.' Het is niet de betrouwbaarste bron waarin we deze woorden van
tsaar Nicolaas I aantreffen (het satirische Punch Magazine uit 1853). Maar ze
kloppen wel: in het barre Russische winterweer zijn al vele vijanden
vastgelopen. Het waren de veldheren Janvier en Fevrier, die Napoleon tot op het
bot verkleumd, naar de Berezina en verder terugdreven. Dat Hitler krap
honderdvijftig jaar later zijn Russische campagne moest opgeven is aan dezelfde
legeraanvoerders te danken, krachtig bijgestaan door hoge ondergeschikten met de
namen Octobre, Novembre en Decembre. Ieder op eigen wijze strijdend, met een
persoonlijke wapencocktail van regen, wind, hagel, vorst en sneeuw.

Tegen een leger valt te vechten, tegen elementaire krijgsheren is niet op te
boksen. Voor de laatste stelling vinden we vele bewijzen in J. Buismans Duizend
jaar weer, wind en water in de Lage Landen. Na de eerste twee delen, over de
periode 764 tot 1450, blijkt in het derde deel opnieuw het weer een
onomstotelijke factor in de strijd tegen de vijand. Karel de Stoute heeft in
1467 de grootste moeite met de Luikse opstandelingen onder de stortregenachtige
generaal Octobre. De koude strateeg Fevrier legt ijs in de Zuiderzee, zodat
Gelderse bendes vanuit Harderwijk in 1504 Weesp kunnen overvallen. Het door
Karel V belegerde Metz wordt in 1552 bijgestaan door de sneeuw-, kwakkel- en
vervolgens vorsttroepen van Novembre. Berucht ook is de manier waarop de door
tsaar Nicolaas genoemde en meedogenloze generaals Karel de Stoute hebben
nabehandeld.

Karel sneuvelt in januari 1477 bij Nancy, maar op het slagveld kan men hem niet
vinden. Als tenslotte een merkwaardig lijk wordt aangetroffen - duidelijk anders
dan de andere overschotten: ingegroeide teennagel, haren en vingernagels
ongeknipt, litteken in de hals, schouder met karbonkelsporen - herkent men aan
deze karakteristieken de Bourgondische vorst. Zijn gezicht is echter
vastgevroren aan de grond, bij het losrukken gaan zijn trekken verloren en ook
de wolven hebben al aan hem gevreten. Een gure winter.

Dat brengt ons op wat Buisman over dieren meedeelt. Afgezien van doorsnee wolven
(die bij het juiste weer en de juiste omstandigheden in toenemende populaties
voorkomen: zo weet ergens een hondsdol exemplaar de Vlaamse stad Gent binnen te
dringen, om daar mensen ziek te bijten) meldt hij dat op 24 augustus 1538 nooit
eerder vertoonde 'aardwolven' te Dortmund worden gesignaleerd (breit mit korten
steertekens), die ondergrondse voorraden aanleggen van geroofd graan. Het blijkt
de aziatische hamster te betreffen, door dorstige zomers tot landverhuizen
aangezet.

Grois dier

Mooi is wat Buisman over de tournee van olifant Soliman meldt: 'In 1482 loopt
iedereen in Keulen uit voor ein grois dier, desgleichen in diesen Landen nie
gesehen was'. Ook in Holland wordt het dier tentoongesteld. Waarom lezen we dit
een boek over het weer? Buisman bewaart de clou tot zijn gegevens over het jaar
1484. Er steekt een 'roekeloze' storm op tijdens het Zuiderzeetransport van
Amsterdam naar Naarden, waarna de olifant helemaal bij Enkhuizen dood en
verdronken aan land wordt getrokken. Tenslotte zijn er luchtdraken
(waarschijnlijk Noorderlicht), en de pot- en vinvissen, die ook in de jaren
1450-1575 al op de Nederlandse kusten stranden en daar in het kader van
volksgeloof en overlevering weinig goeds beloven.

J. Buisman toont zich, als in de voorgaande delen, in zijn derde boek van
Duizend jaar weer, wind en water in de Lage Landen opnieuw een precies,
verantwoord en gedetailleerd chroniqueur. Smakelijk ook, want hij schuwt de
woordspeling niet. Buismans compilatie van historisch weer beslaat nu al rond de
2100 pagina's en hij moet nog tot 1998. Maar kennelijk heeft zijn Herculische
arbeid hem de humor niet doen verliezen. Natuurlijk ligt de nadruk op
uitmiddelpuntige zaken. Dat het in 1450 of 1575 mooi weer is, kun je kort
vertellen. Maar dan hebben we het over de zakelijkste medelingen in Buismans
kroniek. Dat Duizend jaar weer al meer dan tweeduizend bladzijden lang zo'n
verrukkelijk lees- en bladerboek is, is aan iets anders te danken. De anekdotiek
natuurlijk in de eerste plaats. Maar het is vooral de superieure hand van de
chroniqueur, die de zee van gegevens de zee laat en er tegelijkertijd niet in
verdrinkt. Ook de lezer houdt het hoofd boven water in de vloed die Buisman over
hem uitstort, dankzij helder geschreven uiteenzettingen over deelonderwerpen als
varkenshouderij (in het bos, waar de eikels vallen), napolitaanse schurft,
pishuis- en vuilnisproblemen in Den Haag, vuurwapenverbod bij de jacht,
beeldenstorm, zweetziekte, pestgolven, het groei- of groendillema, de
introductie van de kastanjeboom, mijnbouw, eet- en tafelmanieren, of het einde
van de wereld.

'Ik sta voortdurend tussen de gewone mensen', schrijft Buisman in het woord
vooraf bij zijn derde deel. Ik geloof dat in deze weerman een warm hart klopt
voor juist die gewone mensen. De lezer krijgt een gevoel van warme sympathie
voor de samensteller van Duizend jaar weer. Ondanks alle gegevens over prelaten,
graven, hertogen, koningen en keizers, lijkt het Buisman inderdaad begonnen te
zijn om een beeld te geven van wat al die weersgesteldheden betekenden voor de
gewone man in het dagelijks leven. Misschien zou hij alle
hoogwaardigheidsbekleders liever hebben weggelaten, ware hij niet gestuit op het
dillemma van elke volkshistorieschrijver: slechts aan de hand van juist die
historische grootheden zijn gegevens bekend.

Vriesdood

Dankzij de postume vriesdood van Karel de Stoute weten we van vorst, dankzij een
reis van de moeilijk 'gewoon' te noemen Erasmus dat het op zaterdag 11 september
1517 onbedaarlijk stormde: 'Wat een tocht! Ik meende in mijn kleren redelijk
beschermd te zijn, maar het geweld van de wind ging overal doorheen'. Maarten
Luther wordt op 2 juli 1505 overvallen door een bui met bliksem, die vlak bij
hem inslaat (Hilf du S. Anna, ich will ein Monch werden!), uit het reisdagboek
van Albrecht Durer weten we dat het op 14 november 1520 stormde te Emmerik. Aan
de hand van zulke mededelingen vinden we bij Buisman indrukwekkende
reconstructies van de gevolgen van weer, wind en water voor de gewone man. Is
het Pater 'praten als' Brugman die ons vertelt van die ene, barre winter, hij
kan het blijkbaar rustig bij de haard gezeten navertellen. Bij de gewone
middeleeuwer bevroor het brood op tafel en werd de wijn in ijsblokjes
rondgedeeld, tot alles op was en men het loodje legde.

Het weer is er, net als de dood, voor iedereen en soms komen ze tegelijk.
Egyptische zandstormen, Siberische koudegolven vol 'eijssinghe en grouwel' (het
door de Spanjaarden belegerde Haarlem lijkt in een poollandschap te liggen),
tempeesten, bloedregen, vuurklompen aan de hemel. De natuur biedt veel
verrassingen.

Opvallend is het grote aantal stormvloeden in de periode 1450-1575, met
overstromingen die onnoemelijk veel schade aanrichten, sommige meer dan de
beruchte St. Elisabethsvloed uit deel 2. Zo kunnen we de ongelijke strijd volgen
die Reimerswaal tegen het water voert (en die uitmondt in stadsverdrinking),
maar in heel kaartgroen Nederland smijt de zee zichzelf over de landerijen. De
gevolgen zijn trouwens nog lang na het droogvallen merkbaar. Verzilting treedt
op, zodat de Amsterdamse bierbrouwers bij voorbeeld moeten overschakelen op
duinwater uit de Overveense poel met de beroemde naam Kraantjelek.

Miasmen

Opvallend ook in Buismans derde deel is de toegenomen aandacht voor ecologische
kwesties. Wat Simon Schama uitgebreid beschreef in zijn Landschap en herinnering
vinden we bij Buisman terug: de ecologische schade die de intensieve
varkensbeweiding in mastbossen aanricht, en de milieumaatregelen daartegen van
de plaatselijke bewindvoeders. We lezen over 'vuile mist' (middeleeuwse smog),
over Zeeuwse miasmen, watervervuiling (niet alleen in Den Haag), de
milieueffecten van mineraalwinning in de open lucht, etcetera. Bij die passages
waan je je bijna in het heden en lijkt er niets veranderd.

Gewetensvol somt Buisman zijn bronnen op. Noten aan de voet van elk hoofdstuk.
Verwijzingen. Kaartjes. Statistieken. Lijstjes. Maar voor wie daar overheen wil
lezen openbaart zich een spiegel van het gewone leven in een vervlogen tijd, die
vaak heel gewoon lijkt. Weer is er voor iedereen, voor Buismans Duizend jaar
weer, wind en water geldt hetzelfde. Bont en gevaarlijk als sommige Russische
generaals leveren de elementen, eeuw in, eeuw uit, rijke stof voor nog vele
delen van J. Buisman, 'dwelc niemant en laect, want zijn handen hebben dit al
gemaect.'

Foto: Wateroverlast in Schipluiden, deze week Foto Leo van Velzen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              43 of 146 DOCUMENTS

                                NRC Handelsblad

                               September 10, 1998

Prominenten vegen vloer aan met monarchie

BYLINE: DOOR EEN ONZER REDACTEUREN

SECTION: bin; Pg. 3

LENGTH: 465 words


ROTTERDAM, 10 SEPT. 'Een inventarisatie van alle denkbare argumenten om de
monarchie af te schaffen en de republiek te stichten.' Zo karakteriseert
samensteller Tom Rooduijn een bundel met artikelen tegen de monarchie die vanaf
morgen in de boekhandels ligt. Het eerste exemplaar wordt vanavond in Amsterdam
aangeboden aan 'een hooggeplaatst persoon van koninklijke bloede'. Aansluitend
heeft een debat over het boek plaats.

In het boek De Republiek der Nederlanden. Pleidooien voor het afschaffen van de
monarchie vegen prominente Nederlanders de vloer aan met de constitutionele
monarchie met kracht van staatsrechtelijke, psychologische, morele en politieke
argumenten. Rector-maginificus Pieter Akkermans van de Erasmus Universiteit in
Rotterdam laakt het ondemocratische karakter van de monarchie, niet alleen ten
opzichte van het volk dat het staatshoofd niet kan kiezen maar ook ten opzichte
van het staatshoofd zelf, dat nooit zelf om de functie heeft gevraagd.

Psycholoog Jaap van Heerden ziet in het geloof in een staatshoofd dat al zijn
onderdanen liefheeft en graag ontmoet een teken van 'infantilisme'. Van Heerden:
'De oorsprong hiervan ligt in de kleutertijd, vermoed ik: de aansprekende
gedachte dat er altijd op het beslissende moment een goede fee is, of een
dappere prins of een edelman, die in het slachtoffer een van zijn onderdanen
herkent.'

Emeritus-hoogleraar cardiologie Ad Dunning schrijft dat als het om genetisch
bepaalde erfopvolging gaat, zich onder het gewone volk net zo goed
troonpretendenten bevinden als onder de leden van de Oranje-dynastie. Dunning:
'In de allereerste plaats blijken ze buitenechtelijke nakomelingen in vrijwel
elke generatie te hebben, die genetisch dichter bij Willem van Oranje staan dan
de huidige familie.'

Het idee voor het samenstellen van het boek werd in het najaar van vorig jaar
geboren bij Tom Rooduijn, journalist bij NRC Handelsblad, en Joris Abeling, de
in februari dit jaar overleden oud-medewerker van deze krant. De publicatie van
het boek is geinspireerd door de oprichting in 1996 van het zogenoemde
Republikeins Genootschap, waarin een kleine groep vooraanstaande ondernemers,
bestuurders en publicisten is verenigd onder voorzitterschap van Pierre Vinken,
voormalig topman van Elsevier. Begin dit jaar werd tevens het Nieuw Republikeins
Genootschap opgericht in Rotterdam door twee studenten economie. Enkele auteurs
in het boek zijn lid van een van deze genootschappen.

Rooduijn: 'De oprichting van deze genootschappen hebben tot een overdreven
aandacht in de media geleid, vermoedelijk als gevolg van het taboe dat op het
onderwerp rust. Dit boek beoogt niet de monarch te verdrijven zoals in 1917 in
Rusland. Wel hopen we de discussie op een wat meer rationele manier te kunnen
voeren.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              44 of 146 DOCUMENTS

                                NRC Handelsblad

                               September 9, 1998

Verzet en Internet

BYLINE: MAARTEN HUYGEN

SECTION: bui; Pg. 4

LENGTH: 658 words


In haar programma Bij Violet heeft Violet Valkenburg twee gasten tegelijk en als
ze onderling sterk verschillen, levert het een slingerende conversatie op waar
geen voortgang in zit.

Gisteravond moest Violet meanderen tussen verzet en internet, tussen voormalig
anti-apartheids-activiste Connie Braam en internetjournalist Francisco van Jole.
Ze hadden niets gemeen. Connie Braam wortelt in de moderne tijd van rationele
vooruitgang en heldere tegenstellingen, terwijl Van Jole zich dagelijks in een
postmoderne, elektronische stratosfeer bevindt waar namen, ideeen en
identiteiten speelbytes zijn geworden. Hij weet niet eens hoe zijn elektronische
correspondentievriendin Corrie in het echt heet. Doet er ook niet toe.

De inmiddels 49-jarige Connie Braam is na de afschaffing van de Apartheid verder
in het verleden gedoken. Ze onderzoekt hoe de moderne tijd van de
industrialisatie het agrarische bestaan van haar voorouders verscheurde. Een
familiekroniek wordt het.

Braams moment van grootste glorie, de verkiezing van Nelson Mandela, is tevens
het einde van haar levenswerk. Ze herinnert zich hoe ze in haar toenmalige
buurt, de Rivierenbuurt, door iedereen werd gefeliciteerd. Ze woonde tegenover
de tramremise waar ooit de Februaristaking begon, zeven jaar voor haar geboorte.
Ze vindt dat ze met haar werk die traditie van verzet tegen racisme en fascisme
heeft voortgezet. In Zuid-Afrika had ze leden van het ANC helpen onderduiken.
Dat was nieuw voor me. Valkenburg vroeg waarom de ANC'ers een Nederlandse voor
dat werk hadden ingezet. Dat kwam, zei Braam, omdat de Zuidafrikanen wisten dat
onderduiken in Nederland een bekend begrip was door de oorlog. Kennelijk wisten
ze niet dat Jan Modaal toen de gevaren van onderduik niet aandurfde. Politieke
activisten proberen dat al jaren goed te maken door zich na de oorlog onder
veiliger omstandigheden te verzetten.

Wat Braam ook deed in Zuid-Afrika (het kwam nauwelijks aan bod), ze heeft niet
echt de vruchten van de overwinning kunnen proeven. Ze woont buiten het land
waar geschiedenis werd gemaakt. Inmiddels is het onderscheid tussen goed en
kwaad, links en rechts in Zuid-Afrika vervaagd, zoals elders in de wereld.
Winnie Mandela bleek verscheidene moorden op haar geweten te hebben maar toch is
Braam haar blijven verdedigen. Allemaal interessante kwesties maar Valkenburg
was meer geinteresseerd in Van Jole en internet.

De wereld van mensen die niet een uurtje maar hele dagen zijn ingeplugd, is
kleiner dan ze zelf beweren. Ze hebben hun eigen codes en hobbies. Het doet
denken aan een motorclub, dezelfde pioniersgeest en reislust op een goed
geveerde zitting. Verveling of het uitstellen van onaangename taken drijft
mensen ook op internet, wat dat betreft lijkt het op tv.

van Jole heeft permanent een cameraatje op zichzelf gericht dat op zijn homepage
is te zien. Iedereen kan hem daar bekijken. Dat betekent dat hij er netjes moet
uitzien, ook als hij thuis werkt. Hij kan via andere homepages zien of vrienden
thuis zijn. Hij hunkert naar sociale dwang maar dan zonder verplichtingen, want
hij kan alles met een druk op de knop afzetten. 'Ik word niet lastig gevallen
door mensen waar ik geen zin in heb. Ik kan kluizenaar zijn zonder de nadelen
ervan', zegt hij. Vrienden en kennissen die je kunt uitzetten als ze gaan
vervelen, willen we dat niet allemaal? Jammer dat zij er niet zijn als je ze
echt nodig hebt.

Dat de wereld ook niet zo snel verandert, bleek uit de lange documentaire over
het Amsterdamse Barlaeusgymnasium van Hans Polak, gisteravond. Alle plannen,
richtlijnen, fusies en studiehuizen ten spijt bestaat het nog steeds, hoera.
Leraren doceren er met vuur Herodotus en Plato en leerlingen maken schitterende
muziekuitvoeringen. Het is nog rommeliger geworden. Meisjes zijn in sexy kleren
over hun banken gedrapeerd en gedurende de eerste en laatste uren zijn de
klassen opmerkelijk leeg. Ook daar moet het leuk blijven.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              45 of 146 DOCUMENTS

                                NRC Handelsblad

                               September 5, 1998

Haagse slaapkamertaferelen

BYLINE: JAAP BOERDAM

SECTION: opinie; Pg. 6

LENGTH: 1000 words


Hoeveel seksuele contacten moet een Nederlandse politicus er op nahouden? Als
het aan het CDA-Kamerlid Hillen ligt slechts een. Met moeder de vrouw of de
huisman thuis, en diep onder de dekens. Want al het andere is overspel en dat is
in Hillens ogen een smadelijk bewijs van wilszwakte. 'Mensen die op dit vlak te
verleiden zijn, zijn dat ook op ander gebied', luidt zijn analyse na acht jaar
participerende observatie in de Haagse wandelgangen. Hij zag daar, na afloop van
menig debat als de laatste trein richting provincie vertrokken was, talloze
collega's zonder enige schroom met elkaar de koffer induiken. Vooral bij de
paarse tegenstanders was dit soort gezelligheid mateloos populair.

Bah en boeh, vindt Hillen.

Heeft hij gelijk?

Als we het makkelijke morele oordeel laten voor wat het is, roepen de
bevindingen van Hillen een aantal interessante vragen op. Allereerst het
veronderstelde verband tussen opwinding en standvastigheid, tussen seks en
ruggengraat dus. Klopt het dat veel van het eerste weinig van het tweede tot
gevolg heeft? De medische wetenschap heeft tot nu toe de kerk van Rome op dit
punt geen gelijk kunnen geven. En ook vanuit de psychologie bereiken ons geen
alarmerende berichten dat de mate van sociale aanpassing correleert met de
seksuele activiteit van proefpersonen. Zowel bij mannen als bij vrouwen vertonen
de scores op dit punt een buitengewoon grillig patroon. Daar valt statistisch
dus niets over te zeggen. Maar dan hebben we het wel over gewone burgers. Hillen
heeft het over Nederlandse parlementariers en die vormen een zeer bijzondere
steekproef.

Door de ijzeren fractiediscipline, die onder paars strakker en strakker werd
aangehaald, is het voor de meesten van hen onmogelijk om langer dan een
vergadering aan een eigen standpunt of oordeel vast te houden. Men dient zich
neer te leggen bij de politieke haalbaarheid van de dag, en daar heeft de
individuele volksvertegenwoordiger niets over te zeggen. Wie onder deze
omstandigheden goed wil functioneren moet een kameleontische persoonlijkheid
ontwikkelen. Aanpassen is overleven. Deze evolutionaire dwang is binnen de
paarse partijen zo toegenomen dat een verband met het promiscue gedrag in de
wandelgangen wellicht toch aangetoond kan worden. Daarvoor is het nodig een
derde variabele in de analyse te betrekken. Dat is de mate van sociaal
isolement.

Uit onderzoek naar religieuze sektes blijkt dat daar veelwijverij eerder regel
dan uitzondering is. In Gods kleinste gemeentes stroomt het water rijkelijk over
de akker en geldt de vleselijke eenwording met de leider als de enige proeve van
het ware geloof. Hoe verder weg van de normale gemeenschap, des te vreemder zijn
de eisen die hieromtrent gesteld worden. Vooral aan de vrouwelijke leden.

Maatschappelijk isolement en een sterke conformeringsdwang vormen in de praktijk
dus een sociaal explosief mengsel. Als er een beetje charismatisch leiderschap
aan toegevoegd wordt, kan een onbeheerste promiscuiteit het gevolg zijn.

Met deze theorie kan men heel goed de gebeurtenissen in het Oval Office
verklaren. Om er de Nederlandse politieke verhoudingen mee te verhelderen is het
nodig dat de waarnemingen van Hans Hillen met meer details aangevuld worden.
Essentieel is of de seksuele aandacht in de Tweede Kamer zich concentreert op
sterke persoonlijkheden. Zijn de overspelpatronen stervormig en nemen bij
voorbeeld de fractievoorzitters daarbij een centrale positie in? Of niet, en
vertoont het relatieveld een meer ongerichte matrixstructuur waarin de
wisselende contacten een grote mate van toevalligheid bezitten, zowel in de
fracties als tussen de fracties?

Als dit laatste het geval is kan de sekte-theorie terzijde geschoven worden. Dan
valt het gelukkig mee met het maatschappelijk isolement onder de Haagse Stolp,
en hoeft er geen sprake te zijn van wilszwakte of infantiele adoratie.
Integendeel, het overspel zou dan heel goed begrepen kunnen worden met behulp
van een andere populaire sociologische theorie, waarin het liefdesavontuur een
heel wat positievere rol vervult. Dat is de theorie waarin promiscuiteit gezien
wordt als uitdrukking van iemands sociale mobiliteit. Rita Kohnstamm is daar een
aanhangster van. 'Wie afkomstig is uit een huis-, tuin- en keukenmilieu en in
zo'n politieke glamourwereld verzeild raakt, krijgt gemakkelijk te maken met
ontwrichting van bestaande relaties', zo luidde haar commentaar afgelopen
maandag in deze krant, toen haar visie gevraagd werd op het onderzoek van
Hillen. Toegegeven, ook Kohnstamm klinkt lichtelijk verontwaardigd door alleen
maar oog te hebben voor het bedrogen thuisfront, maar je kunt met dezelfde
theorie het gedrag van de Kamerleden ook veel zonniger interpreteren.
Promiscuiteit is dan een vorm van nieuwsgierigheid naar al die andere mensen om
je heen. Het is de erotische versie van het sociale netwerken en het brengt je
op plaatsen waar je tot voor kort alleen maar van mocht dromen. Moderne politici
zijn netwerkers pur sang en het zou naief zijn te veronderstellen dat hun
belangstelling voor de medemens ophoudt zodra het licht uitgaat. Netwerken is
een volcontinue roeping voor iedereen die in de samenleving vooruit wil komen.
Daar zijn risico's aan verbonden, vanzelfsprekend, maar voor een echte
ondernemer begint het avontuur pas buiten het eigen huis, de eigen tuin en het
eigen bed.

Hoeveel erotische contacten moet een Nederlandse politicus er dus op nahouden?

Heel veel, als we de laatste theorie aanhangen.

Als we een wat pessimistischer mensbeeld hebben, spreekt de eerste theorie meer
tot de verbeelding en is elk seksueel contact in Den Haag verdacht.

Het laatste woord is aan de wetenschap. Het verkennende onderzoek van Hillen
moet snel uitgebreid wordt met een gedegen netwerkanalyse waarin de structuur
van de Haagse liefdesbanden blootgelegd wordt. Mocht zo'n onderzoek om privacy
redenen niet mogelijk zijn, dan kunnen we alleen maar hopen dat Jacques Wallage
snel aan zijn memoires begint.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              46 of 146 DOCUMENTS

                                NRC Handelsblad

                               September 1, 1998

Het blijft lachen met Bart

BYLINE: JAPKE-D. BOUMA

SECTION: kunst; Pg. 9

LENGTH: 681 words


Bart de Graaff vindt het begrip 'voorzitter' nog steeds een 'kansloos woord'.
Maar de tijd dat hij daar grappen over kon maken, is eigenlijk voorbij. Hij is
gewoon voorzitter, of hij dat nou leuk vindt of niet.

Zijn omroep BNN wierf 67.000 tientjesleden, kreeg van voormalig staatssecretaris
Nuis (media) een aspirant C-status, en 8,2 miljoen gulden aan belastinggeld.
Gisteren was het tijd voor de laatste fase: op het heilige gras van de Amsterdam
Arena nog wel: de presentatie van de programma's die de kersverse publieke
omroep het komend seizoen zal brengen. Bart de Graaff kan niet meer terug.

Hij leek het zich voor het eerst te realiseren. Hoewel de promotiecassette het
ontstaan van BNN in hetzelfde rijtje plaatste als de geboorte van Christus, de
ontdekking van Amerika en de eerste mens op de maan - betoonde de
omroepvoorzitter zich bescheiden.

'We hebben een grote bek gehad de afgelopen jaren en dat moet ook wel, anders
red je het niet, maar ik hoop dat we een eerlijke kans krijgen. Wij moeten dit
wieltje ook nog maar uitvinden.'

Zijn bescheidenheid leek gepast. Het 55 minuten durende programma dat BNN
wekelijks op zondagavond van 21.00 tot 21.55 uur zal gaan brengen, wijkt weinig
af van hetgeen De Graaff al aan melige lolbroekerij heeft laten zien bij
Veronica in zijn programma's B.O.O.S en BNN. De programma's waarmee BNN zich als
publieke omroep had kunnen profileren, het verplichte aandeel aan kunst, cultuur
en informatie, is dermate 'laagdrempelig' ingevuld, dat mag worden getwijfeld
aan BNN's betrokkenheid bij deze thema's.

Zo is 'kunst' volgens BNN Kunst met Peren: clipjes van drie tot vier minuten
waarin bijvoorbeeld een bodypaint-sessie wordt getoond, of een videojockey die
live clips maakt tijdens een houseparty. De uitleg bij de beelden verschijnt in
kleurige kadertjes in beeld, zoals op de Amerikaanse popzender MTV gebeurt.

In de eerste aflevering van het door BNN als actualiteitenprogramma
aangekondigde Repo, bekijkt De Graaff, verkleed als warlord de mogelijkheden om
Belgie in te nemen. Dit naar aanleiding van een grap die minister van Defensie
Frank de Grave had gemaakt tijdens de installatie van het nieuwe kabinet.

In het programmaonderdeel De Kraan gaat Bart de Graaff het land in op zoek naar
de gewone man en antwoorden op vragen als: 'hoe vaak per week bedrijft u de
liefde', 'waar kijkt u graag naar op tv', en 'wat vindt u leuk'. Het beloofde
'niveau' moet vooral letterlijk genomen worden: de vraaggesprekken worden vanuit
een hoogwerker van 60 meter hoogte gehouden.

Creativiteit kan de programmamakers niet ontzegd worden. Uitschieter is de
bijzonder grappige BBC-reeks Very Important Pennis waarin de Amerikaanse
stand-up comedian Paul Kaye getooid met een rood kapsel en belachelijke bril
Hollywood-sterren lastigvalt op premiere party's. Ook het 'dierenprogramma' van
'dr. Sabelhout' belooft leuk te worden. Met Peer Mascini in de rol van
verstrooide professor die de grootste onzin uitkraamt over niet bestaande
diersoorten.

Maar, had daar nou een aparte publieke omroep voor moeten worden opgericht?

BNN vice-voorzitter Gerard Timmer wijst erop dat er ook aandacht zal zijn voor
serieuze zaken en dat BNN zich nog moet ontwikkelen in het strengere genre.
'Misschien gaan we in de toekomst een keer naar Bosnie of Liberia.' Hij noemt in
dit kader ook de BNN-thema-avonden waarvan de eerste in samenwerking met de
stichting Warchild zal worden gemaakt. Maar De Graaff wil best de hand in eigen
boezem steken. 'Je moet wel humor gebruiken', verdedigt hij zich. 'Anders kijkt
men niet. Mensen zijn immuun geworden voor alle shit in de wereld.'

Net zoals bij alle publieke omroepen, zal het Commissariaat voor de Media ook
gaan bekijken of BNN voldoet aan de mediawet. Als dit het geval is, mag de
omroep in het jaar 2000 als C-omroep verder gaan. Het ledental moet in dat geval
150.000 bedragen.

De Graaff wil serieus genomen worden. 'Ik wil niet dat het alleen maar 'Bartje'
blijft. Ik wil niet dat mensen denken als ze me zien, 'dat wordt lachen'. Ik ben
ook gegroeid.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              47 of 146 DOCUMENTS

                                NRC Handelsblad

                               September 1, 1998

De vrije markt is ook niet alles

BYLINE: MENNO TAMMINGA; MENNO TAMMINGA IS REDACTEUR VAN NRC HANDELSBLAD.

SECTION: opinie; Pg. 7

LENGTH: 1005 words


Sinds de liberale en financiele revolutie van de jaren negentig neemt jan en
alleman deel aan de jacht op het snelle geld. Maar er hoeft maar iets te
gebeuren of men zoekt een goed heenkomen en de beurzen kelderen. Menno Tamminga
wijst op de neveneffecten van het geloof in de vrije markt: kuddegeest en
overdrijving.

De prijzen van productieve bezittingen, zoals aandelen van bedrijven, lijken
losgeslagen wrakhout op de internationale financiele markten. De koersen van
culturele eigendommen bereiken juist nieuwe hoogtepunten.

Tachtig miljoen gulden betaalt de nieuwe stichting Nationaal Fonds Kunstbezit
voor Piet Mondriaans laatste schilderij, Victory Boogie Woogie. Het geld voor
deze aankoop moet nog worden verdiend door De Nederlandsche Bank, die volgend
jaar 110 miljoen gulden uit haar winst over 1998 zal schenken aan de stichting.
Het is kennelijk speculatiedrift in het nationaal belang met koninklijke
instemming: de majesteit en de minister-president waren bij de officiele
overdracht van het schilderij gisteren aanwezig.

De koersen van aandelen zijn de afgelopen weken daarentegen het slachtoffer van
een financiele paniek die traditioneel samenhangt met en volgt op periodes van
overmatige speculatie. Of het nu land of vastgoed is, kunst of kitsch, aandelen
of tulpenbollen, van tijd tot tijd neemt massapsychologie het over. Dan lijken
de bomen niet alleen tot in de hemel te groeien, hele volksstammen weten zeker
dat het zo is, of laten zich daarvan overtuigen. Aangevuurd en opgejaagd door
zonnige economische vooruitzichten, de winst van de buurman, een gestage
rentedaling, stijgende bedrijfswinsten en het gevoel dat na de val van de Muur
de hele wereld is bekeerd tot het marktdenken, hebben beleggers en speculanten
aandelen gekocht alsof hun leven ervan afhangt. En soms is dat ook zo, gezien
het fanatisme waarmee bijvoorbeeld Amerikaanse babyboomers voor hun
pensioenvoorziening sparen door aandelen te kopen.

Vroeger belegde alleen de maatschappelijke elite, maar door de popularisering
van bezitsvorming slurpt ook de gewone man de fiscaal aantrekkelijke genoegens
op van beleggen en speculeren aan Beursplein 5 (effectenbeurs) en Rokin 65
(optiebeurs). Over dergelijk financieel hedonisme hoor je liberale columnisten
overigens nooit klagen.

Zelfs gewone Nederlanders kunnen nu profiteren van de bereidwilligheid van
banken en andere financiers om met geleend geld de beursvloer op te gaan. Van de
twee miljoen beleggende Nederlandse huishoudens doet 13 procent aan
aandelenlease: geld lenen om aandelen te kopen en vermogen opbouwen. De
spaarcenten van het legioen van kleine beleggers zijn een kleine bijdrage aan de
ontzagwekkende financiele wolk die boven de wereld hangt.

Kleine en hele grote particuliere beleggers doen 't. Pensioenfondsen en
verzekeraars doen 't. Bedrijven met overtollig kasgeld doen 't. En banken doen
't met hun eigen kapitaal, met andermans kapitaal en met het krediet dat alle
eerder genoemde partijen kunnen krijgen om wat extra effecten te kopen.

De omvang van deze financiele wolk is vele malen groter dan de economische
handelsstromen op de wereld. Alleen de omzet van vreemde valuta's is zo'n
twintig keer zo groot als de handelsstromen van goederen rechtvaardigen. Steeds
meer geld jaagt achter te weinig bezittingen en projecten aan en exorbitante
prijsopdrijving volgt. De geldbeheerders schuimen de wereld af op zoek naar net
iets betere rendementen voor zichzelf en voor hun klanten en dat leidt, gegeven
de menselijke natuur en de explosief gestegen informatiestromen, tot
kuddegedrag.

Geldbeheerders die niet instappen op de nieuwe kansen lopen het risico een dief
van hun eigen portemonnee en die van hun klanten te zijn. Welke financier wil
zijn baan riskeren? Het aanbod van kapitaal schept zijn eigen vraag. Wie waren
er eerder in de snel groeiende economieen buiten Japan, Europa en Noord-Amerika,
de zogeheten emerging markets? De beleggers die willen investeren, of de lokale
beslissers en managers die gemakkelijk en goedkoop kapitaal willen aantrekken?

De financiele kudde die zich op deze markten stortte, heeft zich na de
Azie-crisis weer teruggetrokken. Politieke wanorde, zoals de afgelopen weken in
Rusland, maakt een vlucht naar de uitgang extra aantrekkelijk. Beleggers
beschouwen deze voormalige ontwikkelingslanden als een groep en de meeste maken
geen onderscheid tussen Indonesie, Rusland en Brazilie.

Het Internationaal Monetair Fonds (IMF), dat sinds de Tweede Wereldoorlog
financiele brandhaarden moet blussen, wordt ingehaald door de liberale en
financiele revolutie van de jaren negentig. Het IMF stamt uit de tijd toen vaste
verhoudingen de economische wereld regeerden, en bankiers en ministers uit
dezelfde sociale klasse werden gerecruteerd. In tijden van crisis konden zij met
elkaar om de tafel gaan zitten om een oplossing te forceren. Dat is met
tienduizenden mannen en vrouwen op drie continenten achter beeldschermen en
miljoenen achter hun teletekst niet haalbaar. In de dealingrooms staat in tijden
van crisis een premie op snel handelen: nu de effecten de deur uit. Over een
kwartier is de markt wellicht leeg en zijn de effecten waardeloos.

De kuddegeest en de neiging tot overdrijving zijn onlosmakelijke elementen van
marktwerking, al staan deze karakteristieken niet vermeld in de grote en kleine
lettertjes van het liberale gedachtegoed dat mondiaal aan de winnende hand leek.
Zeker: vrije markten zijn op lange termijn efficiente sluizen tussen spaargeld
en productieve investeringen. Markten hebben echter niet alleen de heilzame
werking uit de leerboeken. Zij hebben ook een massale vernietigende kracht. Zij
zaaien paniek en in hun grenzeloze overdrijving ontkiemen op onregelmatige
tijden de krachten die het hele systeem dreigen te vernietigen.

Tot nu toe heeft het kapitalisme zich gered. De verplichte tekst op
beleggingsaanbiedingen in Nederland luidt: In het verleden behaalde resultaten
bieden geen garantie voor de toekomst.

Tekening: Frits Muller

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              48 of 146 DOCUMENTS

                                NRC Handelsblad

                                August 26, 1998

Westerse visie op politieke realiteit in Rusland is onjuist

BYLINE: HUBERT SMEETS; HUBERT SMEETS IS REDACTEUR VAN NRC HANDELSBLAD.

SECTION: eco; Pg. 17

LENGTH: 1393 words


Onder Boris Jeltsin zijn nieuwe voorwaarden geschapen voor de oude
communistische nomenklatoera om zich te handhaven en ondertussen de economische
verhoudingen geheel naar eigen snit te reconstrueren, meent Hubert Smeets. Het
Westen heeft het echter niet willen zien.

In een paar jaar tijd de staat afschaffen en de kosten van de operatie
afwentelen op de buitenstaanders. Zelfs de meest radicale neoliberalen en/of
marxisten hadden daarvan niet durven dromen. Wie een jaar geleden op dit
scenario tienduizend dollar zou hebben ingezet, zou zijn uitgelachen. Het ging
volgens velen juist goed met emerging market Rusland. Nu weet menigeen dat je
toen beter tienduizend dollar had kunnen vergokken bij een totalisator dan
beleggen op de beurs van Moskou.

Is dat erg? Is dit slechts klein leed voor naieve spaarders? Of zijn wij ook in
breder verband betrokken bij de implosie van de Russische staat?

Volgens menig financieel expert in het Westen - varierend van de Europese
Commissie tot supranationaal bankier Duisenberg - is relativeringsvermogen
geboden. Tot nu toe is er van uitstraling immers geen sprake. Bovendien, wat
stelt Rusland nou nog voor? De economie is niet groter dan de Nederlandse. De
beurs in Moskou is hooguit vergelijkbaar met die van Brussel. En de bevolking is
er kleiner dan die van China, India, Amerika, Indonesie en Brazilie. Eigenlijk
is Rusland voor ons alleen nog maar een grondstoffenparadijs. Die cira 175
miljard dollar buitenlandse schuld, die de Russische staat het laatste decennium
op zich heeft genomen, heeft dus een serieus onderpand. Met andere woorden, het
is al mooi meegenomen dat de nieuwe premier Viktor Tsjernomyrdin de binnenlandse
schuld van 40 miljard dollar misschien ooit eens terugbetaalt, zoals hij
gisteren heeft aangekondigd.

Is Rusland een nieuw soort India, zoals Vara-voorzitter Marcel van Dam acht jaar
geleden met zijn actie Help de Russen de winter door al aanvoelde? Als dat
inderdaad zo is, zal het faillissement van Rusland het regeerakkoord van Paars
II niet bedreigen. Maar ik zou m'n hand er niet voor in het vuur steken, zoals
ik ook het omgekeerde niet durf te garanderen.

Daarmee is de crisis in het Oosten echter nog niet afgelegd. De ontmanteling van
de Russische staat dwingt ons namelijk wel degelijk tot enige openhartige
zelfreflectie, een houding waartoe velen sinds de val van de Muur in Berlijn
helaas niet bereid zijn gebleken. De grote ideologische overwinning in de Koude
Oorlog heeft de visie op Rusland, het hart van het vijandige 'socialistische
kamp', al die jaren zo diepgaand beinvloed dat ze ons juist nu parten speelt.

Deze blikvernauwing heeft zich gemanifesteerd vanaf het moment dat de
Sovjet-Unie door de knieen zeeg. Van de ene op de andere dag is president Boris
Jeltsin toen omarmd als de man die Rusland op democratisch-kapitalistische
grondslag zou gaan hervormen en daarbij buitenlandse hulp nodig had. Alle
gebeurtenissen in Rusland zijn sindsdien beoordeeld met een meetlat waarin
'democratisch' en 'hervormingsgezind' de voornaamste criteria voor politieke
en/of economische betrouwbaarheid zijn geweest.

'Jeltsin pal voor democratie', 'Jeltsin schakelt conservatieven uit', 'Hoop op
hervormingen nog niet voorbij' etcetera: dat waren vaak de headlines waarmee de
ontwikkelingen moesten worden samengevat.

Is de variatie in deze koppen al niet groot, de gedachte erachter is nog
beperkter geweest. Grof gezegd komt die visie op het volgende neer: alles wat in
Rusland zegt Westers te zijn, is goed - en als de Russen dat zelf nog niet
doorzien, is dat slechts een kwestie van tijd. Deze benadering verklaart de
moeite die een respectabel tijdschrift als The Economist heeft gehad om medio
jaren negentig een eerste kritische kanttekeningen bij Jeltsin te plaatsen. Ze
verklaart eveneens het gemak waarmee het woord 'conservatief' voor Rusland wordt
gebruikt als negatief adjectief door mensen die hier juist trots zouden zijn op
zo'n bijvoeglijk naamwoord, bijvoorbeeld omdat ze bij een multinationale
onderneming werken of het beste voor hebben met de overheidsfinancien dan wel de
democratie. Dat ook in post-socialistisch Rusland de wet van Lenin - 'een stap
voorwaarts, twee stappen terug' - nog steeds relevant is, is daarom enigszins
over het hoofd gezien.

Wordt hiermee logischerwijs betoogd dat er afgelopen zeven jaar weinig tot niets
is veranderd in Rusland? Nee, allerminst. Er is sinds 1991 juist veel veranderd.
Maar dat zijn wel veranderingen geweest die zich niet laten vangen in de
Westerse semantiek.

In Rusland heerstte ooit socialistische corruptie en regeert nu kapitalistische
corruptie. Dat is kwantitatief en kwalitatief een enorme metamorfose, die niet
genoeg gewaardeerd kan worden.

In de eerste plaats omdat de bedragen tegenwoordig van een andere orde zijn dan
tien jaar geleden en nu de halve wereld bestrijken en niet meer alleen de
Sovjet-Unie en bondgenoten. Brezjnevs schoonschoon Tsjoerbanov was, met zijn
frauduleuze katoenplantages in Oezbekistan, een ordinaire middenklasser
vergeleken met bijvoorbeeld voormalig minister van buitenlandse handel Pjotr
Aven, die nu leiding geeft aan een van de amper tien financieel-industriele
energieconglomeraten die de gehele Russische economie zijn gaan domineren.

In de tweede plaats omdat de corruptie toen werd gezien als een bewijs voor de
stelling dat het socialistische systeem rot was en nu wordt opgevat als de
onvermijdelijke contra-indicatie van een historische overgangstijd. Zoiets als
de 'robber barons' in de Verenigde Staten na de burgeroorlog. Kortom als signaal
voor het goede in plaats van het slechte. Corruptie, vroeger omschreven als 'van
boven', heet nu niet voor niets een 'dak hebben'.

En tenslotte omdat de machtsverhoudingen door deze kentering danig van karakter
zijn veranderd. In het 'reeel bestaande socialisme' werd de gewone burger met
repressief-politiek middelen buitengesloten. Thans wordt hij op grond van
financiele en dus veel objectievere motieven geisoleerd. Het ontbreken van
democratische zeggenschap bood toen rust en rechtvaardigde permanent de vraag
'wie is er schuldig'. De democratische verworvenheden van 1991 hebben de burger
daarentegen medeplichtig gemaakt.

Het is sinds de Koude Oorlog wellicht niet gepast, maar wie de diepgang van deze
hervormingen van Rusland wil begrijpen, zou er de klassieke Italiaanse communist
Antonio Gramsci er eens op moeten nalezen. De Britse journalist Anatol Lieven
heeft dat onlangs gedaan. In zijn boek Chechnya. Tombstone of Russian power komt
hij tot de conclusie dat de theorieen van Gramsci zo dol nog niet zijn. Zij het
dat Gramsci in Rusland op zijn kop is gezet. Volgens Gramsci woedt er een
permanente 'positie-oorlog' tussen oude en nieuwe elites, zonder dat de
economische basis direct om zeep wordt geholpen. Als de nieuwe elite voldoende
culturele bondgenoten heeft verzameld, is deze 'passieve revolutie' voltooid en
kan het proces opnieuw beginnen. Zie Indonesie. In Rusland is volgens Lieven het
omgekeerde gebeurd. Het democratische regime van Jeltsin heeft niet een nieuwe
elite op het toneel gebracht. Integendeel, het bewind heeft de voorwaarden
geschapen voor de oude elite om zich te handhaven en ondertussen de economische
verhoudingen geheel naar eigen snit te herstructureren.

'Staatsmonopoliesocialisme' is aldus staatsmonopoliekapitalisme geworden. De
elite, die deze maatschappelijke processen heeft beheerst en nog steeds
controleert, is op de keper beschouwd dezelfde gebleven. Het is geen toeval dat
er de afgelopen zeven jaar maar een serieuze minister is geweest die voordien
geen lid was van de communistische partij. Het is evenzeer logisch dat er zich
geen stabiele middenklasse heeft gevormd die het bankroet van dezer weken zou
hebben kunnen verijdelen of desnoods vertragen door wel vertrouwen te etaleren
in de eigen nationale munt.

Het Westen heeft deze ongekende transformatie gefinancierd met dollars die nu
lekker uitrusten in Zwitserland of op de Kanaaleilanden en de roebel in een
vrije val hebben gestort. De oude communistische elite heeft de afgelopen tien
jaar op krediet nieuwe maatschappelijke verhoudingen kunnen scheppen,
verhoudingen die zich niet meer zomaar zullen wijzigen. Nu nog praten over
hervormingen is dan ook lachwekkend.

Financiele markten ; Financien ; Economie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              49 of 146 DOCUMENTS

                                NRC Handelsblad

                                August 24, 1998

NEWSWEEK

SECTION: opinie; Pg. 9

LENGTH: 222 words


Het ziet er niet naar uit dat president Clinton begin september soelaas kan
bieden als hij in Rusland op bezoek is om met zijn vriend Boris Jeltsin de
crisis te bespreken. Volgens Newsweek staan Rusland dan ook zware tijden te
wachten. Meer dan de helft van de consumptiegoederen in Rusland komt uit het
buitenland.

De devaluatie van de roebel betekent dan ook dat de gewone burger het nog
moeilijker krijgt dan hij het al heeft. Een politieke chaos, zoals in Indonesie
aan de vooravond van de val van Soeharto, sluit het weekblad niet uit.

Ook heeft Newsweek een interview met vice-premier Boris Nemtsov, een van de
belangrijkste hervormers in het inmiddels ontbonden kabinet van premier
Kirijenko. Het interview, dat voor de val van Kirijenko is afgenomen, geeft een
verhelderend inzicht in de aard van de problemen in Rusland. Op de vraag of hij
niet bang is om met zijn hervormingspolitiek oligarchen als Boris Berezovski
tegen zich in het harnas te jagen, zegt Nemtsov: ' Waarom moet ik bang voor hem
zijn? Ik heb het voor het zeggen, en wie is hij eigenlijk? Slechts een kleine
oligarch.' De ironie van de geschiedenis wil nu dat Nemtsov en zijn
collegaministers hoogstwaarschijnlijk door oligarchen als Berezovski aan de kant
zijn gezet.

Handel ; Bedrijfstakken ; Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              50 of 146 DOCUMENTS

                                NRC Handelsblad

                                August 24, 1998

Gesprek onmogelijk

BYLINE: DOOR FRITS GROENEVELD

SECTION: bin; Pg. 3

LENGTH: 747 words


Ruim dertien jaar geleden, van 11 tot 15 mei 1985, bezocht paus Johannes Paulus
II Nederland met als doel het herstel van de eenheid onder het katholieke
kerkvolk alhier.

Het werd geen succes. Gedurende het bezoek braken hier en daar relletjes uit,
werd er heftig tegen de kerkvorst geprotesteerd en geageerd en zaten de
Nederlandse bisschoppen met de handen in het haar.

De bisschoppen wisten allang dat er weinig te herstellen viel, aangezien de
overgrote meerderheid van de Nederlandse priesters zich ondubbelzinnig had
uitgesproken voor kerkelijke vernieuwingen en daarmee tegen het behoudende
beleid van Johannes Paulus II.

Het opheffen van de onderlinge verdeeldheid werd ook belemmerd, doordat
progressieve katholieke theologen zoals de Nijmeegse hoogleraren Schillebeeckx
(systematische theologie) en Halkes (feministische theologie) al bij voorbaat
zorgvuldig uit de buurt van de paus werden gehouden. Ieder contact tussen hen en
hem moest vermeden worden, meenden de organisatoren van het bezoek die een
ijzeren kordon rond de paus hadden gelegd.

Enkele dagen voordat de Heilige Vader in Eindhoven voet op Nederlandse bodem
zette, hielden progressieve katholieken een grote manifestatie op het Malieveld
in Den Haag waar de gewraakte theologen wel aan het woord konden komen. Geen
enkele bisschop liet zich daar zien en zo is het tot op de dag van vandaag
vrijwel altijd gebleven.

Genoemd naar de datum van die bijeenkomst destijds bestaat de 'Acht Mei
Beweging' (AMB) nog steeds en komt ze ieder jaar bijeen. Meestal in de eerste
week van mei, maar dit jaar op 29 augustus in Maastricht, met naar verwachting
zesduizend deelnemers uit Duitsland, Nederland, Vlaanderen en Wallonie.

Voor de katholieken uit de drie landen staat in Maastricht de vraag centraal wat
de eenwording van Europa voor 'de gewone man' en voor christenmensen betekent.
Gaat het bij de eenwording uitsluitend om de economie of ook om het welzijn?

Nummer een van de Nederlandse deelnemers in Maastricht is de Amsterdamse
theoloog Henk Baars, sinds kort de voorzitter van de AMB. Hij verheugt zich op
de internationale bijeenkomst, die naar zijn verwachting weer van een 'ouderwets
kritisch gehalte' zal zijn. Maar dertien jaar na het ontstaan van de Acht Mei
Beweging ziet hij toch geen enkel lichtpunt, niets waar hij tevreden over kan
zijn.

Baars: 'Sinds 1985 is er niets verbeterd. We hebben ontzettend ons best gedaan
om met de bisschoppen in gesprek te komen, maar het lukt niet. Elke keer worden
we weer verrast door hun buitengewone hardheid. Gesprekken zijn domweg niet
mogelijk. De tragiek van de Acht Mei Beweging is eigenlijk dat we zo vreselijk
zwaartillend zijn en altijd maar weer hebben geprobeerd om met de bisschoppen
iets van overeenstemming te bereiken. Maar dat lukt niet. Altijd maar weer waren
we veel te inschikkelijk. Zo zijn we al geruime tijd, zelfs tot twee keer toe,
met bisschop Van Luyn van Rotterdam in onderhandeling geweest over de vraag of
hij eind augustus naar Maastricht zou kunnen komen, maar uiteindelijk bleek hij
toch niet te willen of van de bisschoppenconferentie niet te mogen komen. En het
uiteindelijke resultaat is dat, uitgerekend op de dag van onze manifestatie in
Maastricht, in Den Bosch de nieuwe bisschop wordt gewijd. Alsof ze in Utrecht
niet wisten dat er op 29 augustus al iets bijzonders was.'

Hoe het verder moet met het progressieve katholicisme in Nederland, weet Henk
Baars nog zo net niet. In Haarlem is hij actief in allerlei pastorale
activiteiten maar welke toekomst de kerk en een kerkelijke beweging als de AMB
nog hebben, is hem niet duidelijk. Baars: 'Ik kan aan mijn kinderen van 15 en 12
jaar in de verste verte niet uitleggen waar we in de kerk mee bezig zijn of wat
mijn werk eigenlijk inhoudt. Als je jongeren wilt trekken, moet je niet met de
geloofsleer komen aanzetten, maar zullen we het over opvoedingsvragen, over de
relatie met de ouders en over de problematiek van dood en leven moeten hebben.
Aan evenementen en manifestaties deelnemen, dat ligt de mensen nog wel. Zoiets
als EO-jongerendagen. Wil je geloof en kerk aantrekkelijk maken, dan moet dat
niet door middel van een hechtdoortimmerde geloofsleer met veel zekerheden, maar
door te wijzen op de leuke dingen die de mensen in de parochies kunnen doen. En
ook door meer evenementen te organiseren. Daar zit ik als nieuwe voorzitter nu
op te broeden. Wat er uitkomt weet ik nog niet. Daar moet ik nog het hele land
voor door.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              51 of 146 DOCUMENTS

                                NRC Handelsblad

                                August 22, 1998

De volkse reus van Europa; Klaus Dreher portretteert Duitslands 'eeuwige'
kanselier Helmut Kohl

BYLINE: MICHELE DE WAARD

SECTION: sport; Pg. 11

LENGTH: 3204 words


De campagne voor de Duitse verkiezingen op 27 september gaat vandaag zijn 'hete
fase' in. Na zestien jaar lijken de kiezers Kohl beu - maar niemand durft hem nu
al af te schrijven. Journalist Klaus Dreher schreef een biografie van Kohl als
aartspoliticus en archetypische Duitser. 'Niemand heeft zijn autoriteit. Maar
het gaat nu enkel om machtsbehoud.'

Op een avond in een Rijnlands cafe, waarbij de witte wijn rijkelijk vloeide,
probeerde Helmut Kohl zijn dompteurstalenten uit op minister Bernhard Vogel.
'Mach' de Aff' (Speel de aap), riep Kohl, die toen nog minister-president was
van de Zuid-Duitse deelstaat Rijnland-Palts. Tot grote hilariteit van het
gezelschap begon Vogel meteen op tafel te dansen. Nu is hij zelf
minister-president in het Oost-Duitse Thuringen, een baan die hij aan Kohl te
danken heeft.

Een andere keer kreeg Kohl de gehele fractie van de oppositionele SPD in
Rijnland-Palts na een feest zover, dat ze als eenden achter elkaar over een
streep waggelden die Kohl op de grond had getrokken om te bewijzen dat ze goed
tegen de drank konden.

Ook al houdt hij er een eigenzinnige omgang met zijn medewerkers en
vertrouwelingen op na, met zijn autoriteit en flair weet de rooms-katholieke
Helmut Kohl velen aan zich te binden. Al zestien jaar regeert de 'eeuwige'
kanselier in Bonn. Kohl is de machtige, volkse reus van Europa. Hij heeft Konrad
Adenauer, de eerste naoorlogse bondskanselier, allang ingehaald en loert nu op
Bismarck, die Duitsland in 1871 verenigde en negentien jaar regeerde.

In veel opzichten is Helmut Kohl (68) het archetype van de Duitser, die niets
heerlijker vindt dan wandern in het bos of nippen aan een fijn glas Riesling uit
zijn Heimat, de Palts. Nu maakt hij zich op voor de vijfde ronde. Nog een keer
wil Kohl de overwinningsroes genieten. Het kan de bittere smaak van de nederlaag
worden, want de verkiezingen op 27 september beloven 'de zwaarste' te zijn uit
de naoorlogse geschiedenis van Duitsland, zegt Kohl zelf. Nooit had hij zo'n
sterke tegenkandidaat bij de SPD als Gerhard Schroder, de lieveling van de media
die al maandenlang de opiniepeilingen aanvoert. Nooit was de Duitse bevolking
het gezicht van een kanselier zo beu.

Of bedriegt de schijn? Toonaangevende politieke commentatoren wagen het niet om
de kanselier af te schrijven. Sommige opiniepeilers sluiten een herverkiezing
van Kohl evenmin uit. Volgens de jongste enquete van het onderzoeksbureau Emnid
is de populariteit van de SPD de laatste maanden gedaald tot 41 procent; die van
Kohls CDU is opgeklommen naar 38 procent van de stemmen, mochten er vandaag
verkiezingen worden gehouden. In de verkiezingscentrale van de SPD in Bonn - de
Kampa - heeft de euforie plaatsgemaakt voor lichte nervositeit.

En de kanselier zelf? Helmut Kohl is vol vertrouwen dat het hem ook ditmaal
lukt. Alleen wie enthousiast is over zichzelf, kan anderen inspireren, is zijn
lijfspreuk. Vandaag vindt de aftrap plaats voor de 'hete fase' van de campagnes
van SPD en CDU, de klassieke laatste vijf weken voor de verkiezingen. Maar Kohl
heeft zijn zomervakantie al benut om badgasten aan de kust van de Noord- en
Oostzee voor zich te winnen. Elke stem is er een, en de helft van de kiezers
weet nog niet op wie ze zal stemmen.

Het verkiezingscircus draait op volle toeren. Van de zogenoemde
Kanzlerdammerung, het ruim een jaar geleden voorspelde einde van Kohl, is weinig
te bespeuren. Als het aantal tuinkabouters in Duitsland enige indicatie is, dan
is Kohl nu al de absolute winnaar. Met veertien verschillende kaboutertypen van
kunststof, gips en keramiek, staat hij bovenaan de politieke kabouter-barometer,
deelde het Kaboutermuseum onlangs mee. Van Gerhard Schroder bestaat er slechts
een exemplaar.

Hoe heeft Kohl het klaargespeeld om zo lang aan de macht te blijven? 'Hij heeft
als geen ander een neus voor de wensen van het volk', zegt de journalist Klaus
Dreher (68) in zijn kantoor in het Pressehaus in Bonn. 'Hij is een heel gewoon
mens gebleven. Dat is zijn grote kracht.' Zodra Kohl kan, trekt hij het
weekeinde naar zijn woning in Oggersheim bij Ludwigshafen om met zijn vrienden
naar de sauna te gaan en in het cafe zijn lievelingsgerecht Saumagen te eten;
een mengsel van groenten en vlees gewikkeld in het dunne vel van de maag. Kohl
kent er nog altijd iedereen, de dominee, de boeren, de plaatselijke politici.

Jong en dynamisch

Jarenlang werkte Dreher voor de Frankfurter Allgemeine Zeitung; vanaf 1966 was
hij politiek correspondent in Bonn voor de Suddeutsche Zeitung uit Munchen. In
de vloedgolf van biografieen, die over Helmut Kohl zijn verschenen, schreef hij
veruit de interessantste en uitvoerigste: Helmut Kohl - Leben mit Macht. Daarin
legt hij het systeem bloot waarop de macht van de kanselier berust. Dreher volgt
Kohl al vanaf de jaren zestig toen deze in Rijnland-Palts politicus was. In 1963
leerde hij Kohl kennen; zijn vader was belastingambtenaar in Ludwigshafen, zijn
moeder huisvrouw. Helmut zelf was toen nog volkomen onbekend.

Dreher, zelf een linksliberale journalist, was al gauw gefascineerd door Kohl.
Op een dag belde Kohls persvoorlichter en vroeg of Dreher hem wilde ontmoeten.
Dreher bracht een avond door met Kohl en schreef als eerste journalist van een
grote krant een uitgebreid portret. 'Kohl was jong en dynamisch; heel anders dan
die grote, dikke man die we nu kennen. Hij was hard en agressief in het debat en
hoorde typisch tot de opkomende nieuwe generatie hervormers bij de
christen-democraten. In die jaren was hij druk bezig op te klimmen tot
minister-president van Rijnland-Palts.'

Zodra Kohl gekozen werd, begon hij de achtergebleven Palts - dat nog 'achter de
maan lag' - te hervormen, weet Dreher. In het onderwijs bijvoorbeeld kreeg elke
klas een eigen leraar. 'Dat was in die tijd bijzonder vooruitstrevend in een
regio waar drie tot vier klassen het met een leraar moesten doen.' Kohl liet
ziekenhuizen bouwen en sportvelden aanleggen, hij hervormde het politieke
bestuur. Dreher vond hem niet eens zo bijzonder, wel openhartig, geinteresseerd.
'Kohl sprak niet uitsluitend over politiek. Kunst interesseerde hem en hij zette
zich in voor jonge kunstenaars.'

Kohl was toen al een Potenz, een machtig man met wie je rekening diende te
houden, zegt Dreher. Zijn snelle opkomst wekte de nieuwsgierigheid van
intellectuelen. De journalist en auteur Sebastian Haffner noemde Kohl - deels
ironisch, deels waarderend - 'het wonderkind van de CDU'.

Intussen had de jonge Kohl op de dansvloer van restaurant Im Weinberg in
Friesenheim - hij was een begaafd rock-'n-roller - de blonde Hannelore Renner
leren kennen. Ze was de kleindochter van de uitvinder van de 'Panzerfaust', een
gevaarlijk militair verdedigingswapen. Aan het eind van de oorlog was zij voor
de Russen uit Saksen gevlucht.

Vanaf haar eerste ontmoeting met Helmut waren er tweeduizend liefdesbrieven
nodig om Hannelore over de streep te trekken. Met Kohl deelt zij nog altijd de
liefde voor het orgel. Speelt Kohl tijdens een geslaagd CDU-congres met veel
plezier elektronische orgelliedjes voor zijn partijgenoten, thuis in Oggersheim
zet Hannelore graag Duitse schlagers en de 'Bossa Nova' in.

'Kohl omgeeft zich niet alleen met ambtenaren of politici', zegt Dreher, 'maar
ook met heel gewone mensen en met vrienden. Hij heeft een enorme behoefte uit
het politieke ruimteschip in Bonn te stappen. Ook als hij op reis is gaat hij
rechtstreeks op de mensen af en vraagt hij honderduit.' Juist daarom is het hem
tot nog toe steeds gelukt verkiezingen te winnen, zegt Dreher. 'Campagne voeren
kan hij als de beste. Kohl is een echte verkiezingslocomotief, een gevaarlijke
tegenstander.'

Slecht weer

Zodra Kohl het publiek toespreekt in de zin van: 'We moeten spaarzaam zijn...',
'Mijn vader zei altijd...' of 'Toen ik als kleine jongen na de oorlog terugkwam
in Ludwigshafen...', krijgen de mensen tranen in de ogen. De dood van zijn
oudere broer Walter, die als soldaat in de oorlog sneuvelde, heeft hem enorm
aangegrepen, weet Dreher. Kohl was toen veertien jaar. Aan het eind van de
oorlog moest hij in Ludwigshafen de kinderlijkjes uit het puin halen.

Kohl bereidt de bevolking voor op slecht weer en stiekem weet iedereen dat het
met hem aan het roer toch niet zo erg zal worden. Hij heeft iets dat weinigen
zichzelf toevertrouwen: hij straalt een onverwoestbaar optimisme uit. Hij zegt:
kies mij, dan gaat het beter. Nu heeft hij het geraffineerd aangepast: we
krijgen de werkloosheid niet van vandaag op morgen weg, maar als we het samen
doen, lukt het. 'Dat is precies wat kiezers willen horen.' Toch is de stemming
in Duitsland somber geworden, zegt Dreher: het systeem is op. 'Ze regeren
eenvoudig te lang. Het gaat enkel nog om machtsbehoud.'

Kohls machtssysteem is gebaseerd op persoonlijke betrekkingen met een groot
aantal mensen. De kanselier weet niet alleen wat de gewone man denkt, hij voelt
ook nauwkeurig aan hoe de stemming in zijn eigen partij is. Kohl heeft een
uitgebreid informatiestelsel - het woord spionagenetwerk gaat Dreher te ver -
waardoor hij voortijdig van alles op de hoogte is. Aan programma's of
toekomstplannen, waarvan de sociaal-democraten zo houden, heeft Kohl nooit veel
waarde gehecht. Zijn devies was altijd: als je de juiste man op het goede moment
op de juiste plaats zet, is dat voldoende om een goede politiek te bedrijven.

Al in de Palts begon Kohl zijn netwerk op te bouwen, dat hem later in Bonn aan
de macht zou helpen. Zelfs Adenauer kon niet op zo'n netwerk terugvallen, zegt
Dreher. Ambtelijke stukken leest hij vrijwel niet, in tegenstelling tot zijn
voorganger SPD-kanselier Helmut Schmidt. Zodra Kohl een rapport van een van zijn
medewerkers op de bondskanselarij krijgt, zet hij er de 'R' van ruggespraak op
en haalt hij degene erbij die het gemaakt heeft. Hij hecht aan de persoonlijke
uitleg.

Kohl is doorgaans 's morgens al voor zevenen op zijn kantoor in de
bondskanselarij aan de Rijn. Hij trekt zijn vest aan, z'n sandalen en begint te
telefoneren. In zijn ene hand heeft hij de zwart leren agenda met zilveren rand
die hij elk jaar van chemiegigant BASF krijgt, in de andere de hoorn. 'Het vele
telefoneren heeft het voordeel dat alleen hij weet wat besproken wordt. Alleen
hij is in het bezit van deze almachtige kennis.'

Veel informatie zoekt Kohl dicht bij huis. Hij hoort van zijn huisarts de
problemen in de gezondheidszorg. Op zijn vakantie-adres aan de St. Wolfgangsee,
waar hij al 27 jaar een trouwe gast is, leert hij van het Oostenrijkse model. En
in de haven bij BASF in Ludwigshafen polst hij de conjunctuur: zijn er vele
schepen beladen, gaat het goed met de economie; zijn ze half vol gaat het
bergafwaarts. De kanselier zit er met deze manier van conjunctuuranalyse niet
veel vaker naast dan menig economisch specialist.

Staat Kohl voor moeilijke keuzes zoals in 1989 bij de val van de Muur, dan
vraagt hij de broers Fritz en Erich Ramstetter, twee geestelijken uit
Ludwigshafen, om raad en maakt hij lange wandelingen door het Paltse bos. Met de
Ramstetters besprak Kohl het zogenoemde tien-puntenplan voor de hereniging van
Duitsland, een soort actieprogramma - dat Hannelore op haar draagbare tikmachine
uittypte - waarmee hij wereldgeschiedenis schreef.

Kohl heeft nestwarmte nodig en harmonie, hij verlangt trouw van zijn medewerkers
en absolute discretie. Kohl heeft een ouderwets patronagestelsel ontwikkeld: hij
beloont en bestraft, maakt en breekt politieke carrieres. Hij is de pater
familias. Hij wil van iedereen alles weten, ook hoe het thuis gaat. 'Wie de
vrouw kent, kent de man', pleegt hij te zeggen. Gaat hij met zijn medewerkers
eten, bestelt hij 'spaghetti voor iedereen' of spiegeleieren en eet iedereen wat
Kohl wil. Ook op internationaal terrein gaat Kohl zo te werk. Bij een
NAVO-bespreking vorig jaar in Madrid nam hij de borden van de kelner over en
begon ze zelf rond te delen. Tegen de staats- en regeringsleiders van de
vijftien NAVO-staten zei hij: 'Tast toe. Jullie zijn nog jonge mannen, jullie
moeten eten.' Bill Clinton, de Amerikaanse president, vond het een bewijs van
Kohls 'meesterlijke staatsmanschap'.

Loyaliteit leidt ertoe dat sommige van zijn medewerkers, die uit de Palts met
hem mee naar Bonn zijn gekomen, nog steeds met hem werken. Juliane Weber
bijvoorbeeld, de secretaresse die zijn 'persoonlijke kantoor' leidt en hem als
een leeuw tegen de buitenwereld beschermt. Juliane 'is uit hetzelfde eenvoudige
hout gesneden als de Chef', schrijft Dreher. Ze deelt zijn voorliefde voor
macrame-kunst en heeft dezelfde verzameltik als Kohl: haar bureau staat vol met
allerlei miniatuurolifanten, de kanselier hamstert bronzen penningen en kasten
vol mineralen. Juliane speelt de rol van levende 'dubbelganger', na al die jaren
kent ze Kohls handelingen en bedoelingen uit haar hoofd. In de mannengemeenschap
waarin Kohl zich beweegt, is Juliane de enige vrouw die wordt geduld, omdat ze
zijn gewoonten heeft overgenomen en een levenslustige vrouw uit de Palts is.

Kanseliersdemocratie

Dreher noemt het 'systeem-Kohl' een kanseliersdemocratie. 'Het is een systeem
dat aan een persoon is gebonden. Sinds Adenauer hebben we dat niet meer gehad.
Alle andere kanseliers hadden een meer cooperatieve stijl, ook Willy Brandt.'
Deze vorm van politiek zal met het vertrek van Kohl verdwijnen. 'Niemand heeft
zijn autoriteit. Niemand heeft de enorme integratiekracht van de 'Dikke'. Dat
moet Schroder hem eens nadoen! In zijn eigen SPD lukt het al niet iedereen op
een lijn te krijgen.'

Een typisch voorbeeld van Kohls autoriteit is de besliste manier waarop hij een
aanval op zijn positie in de partij wist af te wentelen. De enige 'coup' die in
al die zestien jaar tegen Kohl is opgezet, wist hij listig de kop in te drukken.
Het tekent de man ook, dat hij de vier rebellen politiek niet volledig
uitschakelde. Rita Sussmuth werd parlementsvoorzitter, Kurt Biedenkopf
minister-president van Saksen en Heiner Geissler is vice-fractievoorzitter van
de partij. Lothar Spath werd premier van Baden-Wurttemberg en is deze week zelfs
benoemd als economisch adviseur in Kohls verkiezingsteam.

Dreher: 'Na deze mislukte poging Kohl uit de weg te ruimen, is de CDU opgehouden
als zelfstandig instituut te bestaan. Ja, dat meen ik serieus. Er is geen CDU
meer. De partij is een kiesvereniging voor de kanselier geworden, een
jubelvereniging. De debatten die Geissler en Biedenkopf aansneden, de zakelijke
discussies bestaan niet meer. Sinds de couppoging wist iedereen, dat Kohl
machtiger is dan de partij, dat het zinloos is iets tegen hem te beginnen. Dus
hebben ze zich onderworpen.'

Vorig jaar staken de zogenoemde 'Jonge Wilden' nog de kop op, het jonge talent
in de Bondsdag en de fractieleiders en partijvoorzitters uit de Lander. Ze
waagden het openlijk kritiek te leveren op Kohl, wegens de trage hervormingen en
de matige belastingverlaging. Ook hun protest werd de kop ingedrukt. Daarna werd
het stil. 'Een misstap en ze kunnen hun carriere vergeten', zegt Dreher. 'In de
partij wacht iedereen op de dag dat Kohl weg is.'

Maar het gunstigste tijdstip om de staf over te dragen aan een opvolger, heeft
hij niet benut, meent Dreher. '1991 was een mooi moment. Hij had de verkiezingen
glansrijk gewonnen en had het land herenigd. Hij heeft toen wel overwogen op te
stappen. Maar op Wolfgang Schauble, de huidige fractievoorzitter die hij als
opvolger ziet, was net een aanslag gepleegd. Schauble kwam in een rolstoel
terecht en wist toen nog niet of hij het wel aankon. Dat is nu anders. Kohl
heeft het erbij laten zitten en is zijn baan weer leuk gaan vinden.'

Was hij toen teruggetreden, was hem roem en eer ten deel gevallen, meent zijn
biograaf. De hereniging had zich geweldloos en zonder bloedvergieten voltrokken.
En het was Kohl gelukt het wantrouwen bij de buurlanden tegen dat grote
Duitsland weg te nemen en met de euro de Europese integratie door te zetten.
'Dat zijn enorme verdiensten.'

Ook heeft Kohl voor een lange periode van stabiliteit en continuiteit in
Duitsland zelf gezorgd. Dreher herinnert aan de politiek roerige jaren zeventig.
'Kohl bedreef in Duitsland politiek met een rustige hand. In een land dat altijd
wel door iets wordt bedreigd, is dat een verworvenheid', vindt hij. 'Maar de
stabiliteit werkt ons nu op de zenuwen. Er komt te weinig tot stand. De laatste
jaren van het tijdperk-Kohl zijn geen groen blad meer.' Het kabinet regeert
moeizaam en is nauwelijks in staat nog hervormingen door te voeren.

Ander gezicht

Toch waagt Dreher het niet het einde van het tijdperk-Kohl al aan te kondigen.
Op dit moment heeft de conservatief-liberale coalitie in ieder geval een kans,
ook al valt er veel op het beleid af te dingen. 'Maar wat stelt Schroder er
tegenover, vragen veel kiezers zich af. Schroder zelf wordt algemeen
geaccepteerd, kan goed praten en straalt vertrouwen uit dat hij zowel met
ondernemers als vakbonden kan opschieten. Iedereen ziet echter ook de partij en
SPD-voorzitter Lafontaine achter hem staan. De meerderheid van de Duitsers voelt
wel voor Schroder, maar ze willen dat hij als een CDU'er regeert', grijnst
Dreher.

De kiezers willen een ander gezicht, maar geen grote veranderingen. Het zullen
daarom eerder de zwakten van de SPD zijn, die Kohl nog eens kunnen helpen. Zelf
hoopt Dreher op een nieuwe regering, die een andere manier heeft om met het volk
om te gaan. 'Er heeft geen politiek debat meer plaats, terwijl er grote behoefte
is aan een regering die eens uitlegt waarom bepaalde besluiten genomen moeten
worden. Dat doet Kohl niet meer. Hij regeert Duitsland net als zijn partij en
zegt: Liebe Leute, zo doen we het. Schluss. Dat is een groot verschil met de
stijl van de vroegere kanselier Helmut Schmidt, die tijdens de grote
Bondsdagdebatten over terrorisme voortdurend uitlegde waarom de staat handelde
zoals ze deed.'

Uit een recent onderzoek van de Vrije Universiteit in Berlijn, blijkt dat
eenderde van de bevolking weinig vertrouwen meer heeft in het democratische
systeem. Geen wonder, meent Dreher. Ze zijn wel politiek geinteresseerd, maar
hebben de indruk dat ze in het politieke steekspel zelf geen enkele rol spelen.
'Het rijk van Kohl gaat onmiskenbaar ten einde. Een politieke wisseling van de
macht is op komst. Ik twijfel er alleen aan of dat nu gebeurt. Kohl heeft de
ambitie zelf het tijdstip van zijn vertrek te bepalen. Daarom heeft hij zich
opnieuw kandidaat gesteld. Hij wil de eerste naoorlogse kanselier zijn, die zelf
zegt wanneer hij opstapt.'

Klaus Dreher: Helmut Kohl. Leben mit Macht. Deutsche Verlagsanstalt, 674 blz.,
[f] 66,70.

Foto: De Duitse bondskanselier Helmut Kohl voert een hert tijdens zijn
jaarlijkse vakantie in een huisje aan het St. Wolfgangmeer in Oostenrijk Foto T.
Pinska/Orop/Transworld De hoofdrolspelers van de komende verkiezingscampagne in
kaboutergedaante, van links naar rechts: Oskar Lafontaine (partijvoorzitter van
de SPD), Gerhard Schroder (SPD's kandidaat-bondskanselier), Helmut Kohl, Theo
Waigel (minister van Financien, leider van de CSU) en Joschka Fischer (leider
van de Grunen) Foto AP

Recht ; Politiek en Staat ; Staatsrecht ; Verkiezingen ; Politiek en Staat ;
Binnenlandse Politiek ; Politieke partijen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              52 of 146 DOCUMENTS

                                NRC Handelsblad

                                August 21, 1998

Sate eten bij een sinetron-ster

BYLINE: DOOR ONZE CORRESPONDENT FRANK VERMEULEN

SECTION: vp; Pg. 1,5

LENGTH: 1067 words


Niet alle correspondenten verlaten dezer dagen hun standplaats voor groot verlof
aan de Noordzee. De achterblijvers zoeken klein vertier. Als de laptop
dichtgaat, lokt het zonbeschenen terras. Vandaag: Jakarta.

JAKARTA, 21 AUG. In de zwoele tropennacht weerklinkt zacht soft soul van Sly and
the Family Stone met op de achtergrond het gebrom van een stapvoets rijdende
stoet auto's. Tafeltjes met plastic kleedjes worden bevolkt door hip Jakarta,
een glas vruchtensap aan de lippen en een mobiele telefoon aan het oor.

Aan een zijtak van de prestigieuze Rasuna Said-boulevard, onderdeel van
Jakarta's zakencentrum, is vorige maand een dertigtal luxe eetstalletjes
neergezet. Samen vormen deze het eerste echte terras van de Indonesische
hoofdstad. En sindsdien is het eten bij deze straatrestaurants uitgegroeid tot
een rage. Dat ligt niet aan de locatie: een bouwrijp gemaakte onherbergzame
vlakte. De investeringsstop ten gevolge van de voortslepende monetaire crisis in
Indonesie, populair verkort tot krismon, heeft ervoor gezorgd dat de nieuwe
glanzende kantoortorens die hier gebouwd zouden worden op de lange baan zijn
geschoven. Maar dezelfde krismon heeft ertoe geleid dat vertegenwoordigers van
de Jakartaanse demi-monde, op zoek naar extra inkomsten, en masse begonnen zijn
met het oprichten van informele eetgelegenheden ofwel warung (waroengs).

Net als de rest van de archipel was de Indonesische hoofdstad allang welvoorzien
met waroengs, waar de gewone man voor een bedrag van rond de 2.000 roepia (nu
ongeveer dertig cent) zijn buik kan vullen met een hele reeks traditionele
gerechten. Nu was het opzetten van een eettentje voor veel Indonesische gezinnen
altijd al een methode om wat bij te verdienen, maar eten op straat heeft de
afgelopen maanden in Jakarta een exclusieve bijsmaak gekregen.

Fotomodellen, televisiepersoonlijkheden en sterren van de Indonesische film- en
soapindustrie staan sate'tjes te roosteren of serveren vers geperste
vruchtensappen. Alleen al om te kijken naar die beroemdheden, rijden 's avonds
middenklasse-gezinnen in trage optocht langs hun waroengs. Niet alleen hier, aan
de Jalan Rasuna Said, maar bijvoorbeeld ook in de gegoede wijk Kebayoran Baru,
rond de moskee Al Azhar, waar de choreograaf Guruh Soekarnoputra, zoon van
Indonesie's eerste president Soekarno, wel drie waroengs drijft.

Anders dan die andere locaties zijn de waroengs aan de Rasuna Said-boulevard een
initiatief van het bedrijf voor Indonesiepromotie Gaung Cipta Semesta, bedoeld
als werkgelegenheidsproject. In tegenstelling tot de straatcafe's elders in de
stad heeft Warcil Pharama Rasuna, zoals het terras officieel heet, de zegen van
de gemeentelijke overheid: gouverneur Sutiyoso heeft op 18 juli het project
persoonlijk geopend. 'Bovendien heeft hij een paar dagen geleden incognito - hij
kwam op zijn Harley - gecheckt hoe de zaken hier lopen, of we wel ordentelijk en
hygienisch zijn. Later zei hij dat hij trots op ons is', zegt Wanda, de
goedlachse, half Nederlands sprekende mede-initiatiefneemster van Warcil Pharama
Rusuna.

De naam is, zoals vaker in Indonesie, een opeenstapeling van afkortingen: Warcil
staat voor warung kecil - kleine eethuisjes - en Pharama staat voor PHK, artis,
mahasiswa - werklozen, kunstenaars en studenten. Van de dertig eethuisjes zijn
er vijf eigendom van studenten, tien van werklozen en vijftien van beroemdheden.
De filmsterren worden geacht voor een tent met twee parasols vier miljoen roepia
per maand te betalen (ongeveer 600 gulden), waarmee de tenten van de werklozen
en studenten gesubsidieerd worden. Al het personeel voor onderhoud, beveiliging,
parkeren en reiniging meegerekend, biedt het project werk aan 350 mensen.

Afgezien van de naam hebben de eetgelegenheden van Warcil Pharama Rasuna weinig
gemeen met de traditionele waroengs. Vooral doordat de uitbaters zich op
uiteenlopende manieren van elkaar proberen te onderscheiden. Zo ademt de waroeng
Tokyo Rasuna van pak Asep, die eerder als manager werd wegbezuinigd bij het
prestigieuze Japanse restaurant Tokyo Garden, met zijn rood-witte lampionnen een
Japanse sfeer, net als de kaart, waarop bijvoorbeeld een steak Teriyaki
figureert voor 7.500 roepia (ongeveer 1,10 gulden). Op de kaart van Warung
Selular (mobiele telefoon) staan zaken als Missed Call (kwetiau goreng) en Call
Waiting (warme chocolademelk).

Studenten van de informatica-universiteit hopen, volgens studente Dian Nyimas,
een prinses uit het Palembangse, hun waroeng uit te bouwen tot een
Internet-cafe. Het thema van de gecamoufleerde Warung Komando van komediant Eko,
die elke zaterdagavond op prime-time een uur lang Indonesie aan het lachen
brengt op tv, is kolder. Bij hem kan men terecht voor 'Kopassus', de naam van de
gevreesde elitetroepen, wat hier echter betekent: kopi panas susu - warme koffie
met melk.

De Warcil Pharama Rasuna is in korte tijd uitgegroeid tot een plek waar mensen
komen om te flaneren, om te kijken en bekeken te worden en om te praten met
familie, vrienden of zakenrelaties. Dat zijn kortom de functies van het
klassieke terras. Omdat de beroemdheden er de voornaamste trekpleister zijn,
worden zij geacht ten minste driemaal per week aanwezig te zijn om de
nieuwsgierigheid van het publiek te bevredigen. Warung Boom van actrice Inneke
Koesherawati, zo genoemd omdat zij geldt als de seksbom (seksboemmm, zegt Wanda)
van het Indonesische witte doek, wordt in werkelijkheid gedreven door haar
moeder en zuster. Maar actrice en fotomodel Monica Oemardi, dochter van een
Tsjechische moeder en een Indonesische vader, staat elke avond zelf achter de
sate's in haar warung Warna. 'Het is een heel ander leven. Maar ik vind dit ook
leuk. Ik heb bijvoorbeeld een veel beter besef gekregen van de marktprijzen.
Vroeger kon me dat geen bal schelen', zegt Monica. De teruglopende
advertentie-inkomsten van de commerciele omroepen ten gevolge van de krismon
hebben gezorgd voor een vermindering van het aantal soaps of sinetron, zoals ze
hier heten. 'Bovendien verdienen we minder per rol', zegt Monica, 'Om het hoofd
boven water te kunnen houden, moet ik dit wel doen.'

Foto: Actrice Inneke Koesherawati onderhoudt haar gasten in Warung Boom. (Foto
Erik Prasetya); Dit is het zevende deel van een serie. Eerdere afleveringen
verschenen op 10, 15, 23 en 30 juli, 7 en 14 augustus.

Toerisme ; Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              53 of 146 DOCUMENTS

                                NRC Handelsblad

                                August 19, 1998

Twee miljoen particulieren brengen deel van spaarcentjes naar de effectenbeurs;
Beleggen met vrouwelijke intuitie

BYLINE: DOOR JOCHEN VAN BARSCHOT

SECTION: rtv; Pg. 20

LENGTH: 1153 words


In duizenden huishoudens beheersen de beurspagina's het humeur, staat de
televisie standaard afgestemd op Teletekstpagina 570 en is wat de Dow doet het
gespreksonderwerp onder het eten. Nederland belegt.

ROTTERDAM, 19 AUG. De marktonderzoekers van het NIPO wisten het vorige week te
melden: bijna een op de drie Nederlandse huishoudens belegt. Een kwart van hen
doet dat pas twee jaar of korter. Met z'n allen keken ze verlekkerd naar
aandelenkoersen die omhoog vlogen, beursindexrecords die elkaar in
sneltreinvaart opvolgden en jubelende krantenkoppen die de Nationale Beurshausse
uitriepen.

Hoe zou het er in al die beter gesitueerde Hollandse huisgezinnen de afgelopen
twee jaar aan toe zijn gegaan? De buren beleggen, dus wij moeten ook? Of kon het
niet-beleggende deel der natie tijdens de vrijdagmiddagborrel of op de
tennisclub het nieuwe jargon - winst pakken, een calloptie uitoefenen, de
underperformer lozen - niet meer bijbenen?

Het leger beleggers bestaat in elk geval uit calculerende burgers, die
knarsetandend moesten toezien dat beleggers in hun kennissenkring rendementen
opstreken van wel 10 of 20 procent, terwijl hun Sterrekening bij de Postbank een
schamele 2,75 procent rente opleverde. Hoofd beleggingen H. Sintenie van de
Rabobank Zuid-Kennemerland denkt dat dit het voornaamste motief is geweest.
'Door de lage rentestand zijn veel particulieren overgestapt op beleggen.'

Hoe het ook zo gekomen is, zo'n kwart miljoen zielen haalden de afgelopen twee
jaar hun spaargeld van de bank, zetten een deel van hun salaris opzij of haalden
hun zwart geld terug uit Belgie, om mee te kunnen doen aan de trend van het
moment: geld beleggen op de effectenbeurs. De particuliere beleggers in
Nederland zijn nu met z'n twee miljoenen, zo becijferde het NIPO.

'Veel mensen zien beleggen als een spel', zegt A. Boot, hoogleraar
ondernemingsfinanciering aan de Universiteit van Amsterdam. 'Maar een spel is
alleen leuk als je wint.' Tot nu toe heeft iedereen gewonnen, maar wat als het
beursklimaat wat minder gunstig wordt? 'Dan vinden ze het ineens geen leuk spel
meer en trekken ze zich terug.'

Als beleggers massaal hun aandelen dumpen, versterkt dat de neergang van de
beurs. 'Dat moeten ze dus ook niet doen. Ze moeten hun aandelen gewoon
vasthouden en een jaar of tien geduld hebben, dan trekt de beurs wel weer aan',
aldus Boot. Buitengewoon hoogleraar financiering en belegging F. Ballendux van
de Erasmus Universiteit betwijfelt of beleggers zo verstandig zullen zijn.
'Niemand lijkt erop voorbereid dat het een keer echt mis kan gaan.' Dat geldt
volgens Ballendux niet alleen voor de particuliere beleggers. 'De professionele
beleggers van nu zijn ook veelal nieuwkomers. Ze zijn vaak nog zo jong, dat ze
alleen een stijgende beurs hebben meegemaakt. Het is de vraag of ze opgewassen
zijn tegen een dalende beurs.'

De meeste particulieren hebben zelf nauwelijks iets te maken met het actief
kopen en verkopen van aandelen. Tweederde van hen kiest de gemakkelijke weg: de
beleggingsfondsen. Dat zijn een soort veredelde spaarrekeningen, waarvan de
rente niet vooraf vaststaat. Resultaten uit het verleden geven natuurlijk geen
garanties voor de toekomst, zo vermelden de kleine lettertjes steevast, maar het
moet wel erg raar lopen wil de particulier met beleggingsfondsen een lager
rendement boeken dan met rentesparen. De afgelopen weken kampen de beleggers
voor het eerst met een neergang.

'De rendementen zijn hoog', zegt Sintenie van de Rabobank desondanks over de
beleggingsfondsen, 'en dat is vrijwel zonder uitzondering'. De risico's zijn
daarvoor voldoende gespreid. 'Een deelnemer aan een beleggingsfonds weet meestal
alleen globaal waar hij zijn geld in belegt. Alleen Nederlandse fondsen,
bijvoorbeeld. Of alleen fondsen in de IT-sector.' Voor wie graag een gokje
waagt, zijn er de fondsen met een verhoogd risico, die vooral beleggen in
nieuwe, veelbelovende bedrijven. Wie zijn eerste stapjes op het beleggingspad
liever wat voorzichtiger zet, krijgt van de Rabobank betrekkelijk risicoloze
fondsen toebedeeld 'waar u weinig meer voor hoeft te doen dan er de vruchten van
plukken'. 'We proberen het particulieren inderdaad zo gemakkelijk mogelijk te
maken. Zo hebben we speciale clickfondsen, die mensen kennis laten maken met
beleggen.' Clickfondsen zijn beleggingsfondsen die beleggers vrijwaren van
scherpe koersdalingen, maar hen wel laten profiteren van de koerswinsten.

Steeds meer particulieren kiezen er volgens Sintenie voor om zelf te beslissen
welke aandelen ze kopen of verkopen. 'Die voeren via telefonische orderlijnen of
op Internet hun eigen transacties uit, zonder hun beleggingsadviseur van de bank
te raadplegen.'

Zelf speculeren is al lang geen elitesport meer, ook de gewone man aarzelt niet
om zijn eigen fondsen uit te zoeken. Hij beperkt zich daarbij niet tot het
'volksaandeel' KPN of het 'emotie-aandeel' Ajax, maar volgt zelf het financiele
nieuws en slaat toe als hij dat nodig acht. Hij verslindt daarbij beurspagina's
in de krant, advieslijnen van banken, beleggingssites op Internet en natuurlijk
de aandelenkoersen op Teletekst.

Dat beleggen ook nog leuk is, ervaren de 11.500 leden van de ruim duizend
beleggingsclubs die Nederland telt. De meeste zijn aangesloten bij de
Nederlandse Vereniging van Beleggingsclubs. Een van die verenigingen is de
Florijnenclub, een acht ledende tellen damesclub uit Eindhoven. 'Onze
echtgenoten deden allemaal al iets met beleggen en wij wilden ook wel eens weten
hoe dat ging', zegt voorzitter E. van Santfoort. Beleggen is geen mannensport
meer, erkent Van Santfoort, 'maar op feestjes of zo kijken mannen er regelmatig
van op, als ze merken dat ik ook iets van beleggen afweet'.

De leden van de Florijnenclub beleggen met z'n allen zo'n 70.000 gulden. Ze
begonnen dicht bij huis, met wat aandelen Ahold, maar inmiddels zitten ze
overal. 'We beleggen vooral in de wat onbekende fondsen, zowel kleine als grote,
van IT-bedrijven tot uitgevers.' De vrouwen van de Florijnenclub hebben goed
geboerd, hun rendement bedroeg dit jaar tot voor kort nog zo'n 60 procent.
'Alleen de laatste weken is dat helaas gedaald.' De leden laten zich begeleiden
door een adviseur van de bank, 'maar meestal bepaalt vrouwelijke intuitie onze
uiteindelijke keuze'.

Een keer per maand komt het gezelschap bij elkaar om nieuwe transacties te
bespreken. 'Soms is snel handelen echter nodig', zegt de voorzitter, 'daarom
houd ik ook tussentijds alles goed in de gaten. Zo kijk ik 's ochtends om half
tien direct op Teletekst hoe 'Amsterdam' opent en ik ga elke dag naar de
bibliotheek om het financiele nieuws in de kranten te lezen.'

Hoewel ze, voor ze lid werd van de vereniging, nog weinig met beleggen te maken
had gehad, staat Van Santfoort er tegenwoordig mee op en gaat ze er mee naar
bed. 'Het is echt mijn grote hobby geworden. Ik ben inderdaad een beetje
verslaafd geworden.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              54 of 146 DOCUMENTS

                                NRC Handelsblad

                                August 18, 1998

PACINI

BYLINE: KASPER JANSEN

SECTION: kunst; Pg. 9

LENGTH: 399 words


Maria Regina d'Inghilterra: Opera Rara ORC 15 (3 cd)

Stel dat er geen Giuseppe Verdi was geweest of dat hij niet zou hebben
gecomponeerd - wie zou dan de belangrijkste Italiaanse operacomponist zijn
geweest in de tijd tussen Donizetti en Puccini? Misschien de nu vrijwel vergeten
Giovanni Pacini, volgens eigen zeggen de componist van meer dan honderd opera's,
al rekende hij ook nieuwe versies van oud werk mee. Een ervan staat nu op een
Opera Rara-cd, Maria Regina d'Inghilterra, met in de titelrol Nelly Miricioiu.

Giovanni Pacini, zo vertelt de voorbeeldig uitvoerige toelichting, werd geboren
in 1792, in hetzelfde tijdperk als Rossini, Donizetti, Bellini en Mercadante.
Hij overleed in 1867, het jaar van Verdi's Don Carlo. Pacini, die met zijn leven
een belangrijk deel van de Italiaanse operahistorie omspande, kwam uit een
kunstenaarsgeslacht - zijn vader zong basrollen in Rossini-premieres. Zelf
studeerde hij bij Padre Mattei, Rossini's leraar. Pacini componeerde niet alleen
vaak in een aan Rossini verwante stijl, hij kon het ook even snel: de bijna drie
uur durende Maria Regina d'Inghilterra naar een boek van Victor Hugo schreef hij
in drieentwintig dagen.

Het ingewikkelde en spannende verhaal, dat speelt in de zestiende eeuw in het
eerste regeringsjaar van Queen Mary, gaat over rivaliteit in de liefde tussen
royals en gewone burgers - ook het thema van Verdi's Aida. Een grootse
compositie is het niet, Rossini, Bellini en Donizetti konden het beter, al lijkt
Pacini hun stijlen samen te vatten. Maar het stuk, ook sterk in de traditie van
de Franse grand opera, is een aansprekelijk, onderhoudend en soms vermakelijk
werk door de stijlcitaten en de voortdurend opgeschroefde dramatiek. Zo lijkt de
opera voornamelijk te bestaan uit finales, waarmee de trommelaars en
bekkenslagers het maar druk hebben.

De zangers, begeleid door het Philharmonia Orchestra o.l.v. David Parry, doen
met veel verve recht aan die zichzelf steeds overtroevende stijl: in de eerste
plaats Nelly Miricioiu, die heel veel te zingen heeft. Na het afscheid van Joan
Sutherland blijkt ze ook hier een uniek vertolkster van opwindend belcanto-werk,
waarin ze hier steeds hogere noten op elkaar weet te stapelen. Veel duetten
zingt ze ook, met Mary Plazas en Bruce Ford. Alastair Miles zingt de rol van een
voorvader van Winston Churchill, destijds Lord Chancellor of England.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              55 of 146 DOCUMENTS

                                NRC Handelsblad

                                August 17, 1998

Supermacht worstelt met seks

BYLINE: DOOR ONZE CORRESPONDENT JUURD EIJSVOOGEL

SECTION: vp; Pg. 1

LENGTH: 1302 words


Voor het eerst in de Amerikaanse geschiedenis wordt vandaag een zittende
president verhoord voor een grand jury in een strafzaak waarvan hijzelf het
doelwit is.

WASHINGTON, 17 AUG. De plaats is een bescheiden ontvangstkamer in het Witte
Huis. De tijd is een uur 's middags, lokale tijd. De hoofdrolspelers zijn
president Clinton en de onafhankelijk aanklager Kenneth Starr, de man die al
vier jaar lang een reeks van presidentiele schandalen onderzoekt. Het onderwerp
van gesprek: heeft de president een verhouding gehad met Monica Lewinsky, heeft
hij daarover onder ede gelogen, en heeft hij op andere manieren het gerechtelijk
onderzoek welbewust tegengewerkt?

Het is nooit eerder vertoond: een Amerikaanse president die verhoord wordt voor
een grand jury in een strafzaak waarvan hijzelf het doelwit is. De 23 leden van
deze geheime kamer van onderzoek, allemaal gewone burgers uit Washington, zijn
weliswaar niet in levenden lijve bij het verhoor aanwezig, maar via een directe
videoverbinding kunnen ze de zitting volgen vanuit een gerechtsgebouw op een
paar stratenblokken van het Witte Huis.

Het is ongekend: een Amerikaanse president, de opperbevelhebber van de
strijdkrachten, de leider van de enig overgebleven supermacht, die vragen van
aanklagers, en mogelijk ook van juryleden, moet beantwoorden over de intiemste
details van zijn prive-leven.

De media, van de roddelblaadjes uit de supermarkt tot de degelijke New York
Times, staan bol van speculaties over vragen als: hadden ze een seksuele
verhouding, en zo ja: om wat voor vorm van seks ging het dan precies? Als hij
gelogen heeft, komt hij daar dan nu van terug? En zoja: hoe legt hij dat uit aan
zijn gezin, aan zijn vrienden en medewerkers die hem door dik en dun tegen alle
aantijgingen hebben verdedigd, en niet in de laatste plaats aan het Amerikaanse
volk, dat in januari nog met nadruk van hem te horen kreeg dat hij geen
'seksuele relaties had met die vrouw, miss Lewinsky'? Zal het publiek hem
vergeven?

Pijnlijk is de zaak allang niet meer alleen voor president Clinton, zijn vrouw
Hillary en dochter Chelsea. Opiniepeilingen geven aan dat het Amerikaanse volk
zijn buik vol heeft van de hele affaire, en er het liefst zo snel mogelijk een
punt achter zou zetten.

Een meerderheid zegt dat het beter voor het land zou zijn geweest als het hele
onderzoek nooit was begonnen, wat er ook voorgevallen mag zijn tussen de
president en de voormalige stagiaire.

Pagina 5: Witte Huis bereidt toespraak voor

Maar de geest is uit de fles. De vraag of het onderzoek van Starr te ver is
doorgeslagen, is voorlopig verdrongen door de urgente onzekerheid over de
volgende fase in het schandaal, die vandaag aanbreekt. Zal Clinton, die
politieke Houdini, zich ook deze keer weer uit een schijnbaar hopeloze situatie
weten te redden? Of komt hij deze crisis niet meer te boven? En wat betekent dit
drama voor de statuur van het presidentschap? En voor de Amerikaanse rol in de
wereld? Politiek Washington heeft nauwelijks nog aandacht voor iets anders.

Clinton heeft het weekeinde benut om zich met zijn advocaten op het verhoor voor
te bereiden. Zondagochtend ging hij, zoals gebruikelijk, met zijn vrouw naar de
kerk. Zijn persoonlijke advocaat, David Kendall, zei in een schriftelijke
verklaring dat er veel ongegronde speculaties de ronde doen over hoe de
president zal getuigen, maar 'de waarheid is de waarheid. Punt uit. En zo zal de
president getuigen.'

Kendall doelde op berichten als zou Clinton overwegen toe te geven dat hij
seksuele contacten met Lewinsky had, zonder daarmee echter zijn eerdere
ontkenningen tegen te spreken. Dat sterke staaltje zou mogelijk zijn, door zich
erop te beroepen dat hij aanvankelijk een nogal beperkte definitie van seks
hanteerde. Op 17 januari werd Clinton naar zijn relatie met Lewinsky gevraagd
door de advocaten van Paula Jones, de vrouw die hem ervan beschuldigde dat hij
zich in 1991 haar probeerde op te dringen. Clinton ontkende toen onder ede dat
hij 'seksuele relaties' met Lewinsky had gehad, maar de definitie van 'seksuele
relaties' die Jones' advocaten voor de gelegenheid hadden opgesteld, zou de
mogelijkheid hebben open gelaten dat orale seks er buiten viel.

Onafhankelijke juristen hebben de afgelopen dagen in de media weinig heel
gelaten van zo'n juridische strategie die gebaseerd is op semantische
scherpslijperij. En politieke commentatoren hebben er hun hoon en spot over
uitgestort. Want hoe zou de president deze uitvlucht ooit aan het volk moeten
uitleggen? En politieke vrienden en vijanden van Clinton blijven hopen dat hij
na het verhoor het volk zal toespreken over de kwestie en zijn
verontschuldigingen zal aanbieden. Het Witte Huis bevestigt niet dat Clinton
vanavond inderdaad een televisietoespraak zal houden, maar treft er wel
voorbereidingen voor.

Niet bekend

Het verhoor heeft plaats in de zogeheten Map Room, de Kaartenkamer, die zo
genoemd wordt omdat president Franklin D. Roosevelt er in de Tweede Wereldoorlog
elke ochtend de kaarten kwam inspecteren waarop de laatste troepenbewegingen
waren aangegeven. In deze kamer op de begane grond, een verdieping onder de
staatsievertrekken, is Clinton al twee keer eerder ondervraagd voor een
strafzaak, maar beide keren was het onderzoek niet op hemzelf, maar op anderen
gericht.

Gewoonlijk staat iemand die verhoord wordt voor een grand jury er helemaal
alleen voor. Advocaten moeten buiten op de gang wachten. Maar Clinton heeft
bepaalde voorwaarden bedongen. Niet alleen hoeft hij niet naar het
gerechtsgebouw waar de grand jury zetelt, en kan hij zijn getuigenis via een
videoverbinding doen. Zijn advocaten mogen bovendien bij het verhoor aanwezig
zijn, zowel zijn persoonlijke raadslieden David Kendall en Nicole Seligman, als
de officiele advocaat van het Witte Huis, Charles Ruff.

Starr zal zich in het Witte Huis waarschijnlijk laten vergezellen door zijn
assistenten Jackie Bennett, Robert Bittman, Michael Emmick en Solomon Wisenberg,
ervaren aanklagers die de meeste getuigenverhoren in deze zaak hebben afgenomen.

De militaire communicatiedienst die de televisieverbinding met het
gerechtsgebouw verzorgt codeert het televisiesignaal met behulp van computers,
om te voorkomen dat het onderschept en openbaar gemaakt kan worden. Starr heeft
bedongen dat de videocamera die Clinton filmt geen symbolen van presidentiele
macht toont, om te voorkomen dat de juryleden onnodig geimponeerd raken.

In het Amerikaanse rechtssysteem presenteert een aanklager getuigenverklaringen
en bewijsmateriaal voor een grand jury, die daarop moet beslissen of er
voldoende aanleiding is om iemand in staat van beschuldiging te stellen en een
proces te beginnen. De jury opereert in het geheim om te zorgen dat de betrokken
personen niet voor het leven getekend zijn, als het uiteindelijk helemaal niet
tot een strafklacht komt.

Aanklagers krijgen zelden weerwerk van een grand jury, rechters en advocaten
zijn er immers niet bij aanwezig. Volgens een gevleugelde uitspraak kan een
ervaren aanklager zelfs een broodje ham in staat van beschuldiging laten
stellen.

Starr zal de grand jury in de Lewinsky-zaak naar verwachting niet vragen om
Clinton in staat van beschuldiging te stellen, ongeacht de uitkomst van zijn
onderzoek. De meeste rechtsgeleerden geloven dat een zittende president niet in
staat van beschuldiging kan worden gesteld. Starr presenteert zijn bevindingen
toch voor een grand jury, omdat hij daarmee een vrijwel onbeperkte macht krijgt
om personen te dagvaarden en documenten op te eisen. Aangenomen wordt dat Starr
zijn bevindingen in een rapport zal overbrengen aan het Congres. Dat kan dan
eventueel een impeachment-procedure in gang zetten.

Seksualiteit ; Maatschappij ; Sociaal Cultureel ; Rechterlijke macht ; Recht ;
Justitie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              56 of 146 DOCUMENTS

                                NRC Handelsblad

                                 August 7, 1998

Nederlander geeft meer uit aan interieur

BYLINE: DOOR RINSKJE KOELEWIJN

SECTION: bin; Pg. 2

LENGTH: 789 words


De omzet in de interieurbranche is tot recordhoogte gestegen. 'Een knus nestje
biedt bescherming tegen de onveilige buitenwereld.'

LEIDERDORP, 7 AUG. Interieurontwerper Jan des Bouvrie haalt opgelucht adem. 'De
zeven magere jaren in de woningbranche zijn voorbij. De Nederlanders hebben het
eindelijk begrepen.' Een huis is geen verzameling meubels, een zelfgemaakt
museum. 'Een interieur is dynamisch, het leeft, en moet passen bij je smaak.' En
dus vervang je de oude bank niet omdat hij is versleten, maar omdat je een
nieuwe bank wilt, die beter bij 'de individuele behoefte past'.

Twintig miljard gulden gaven de Nederlanders vorig jaar uit aan de inrichting
van hun huis. Volgens de Centrale Branche-vereniging Wonen (CBW) is de omzet van
woonwinkels dit jaar met nog eens 7,5 procent gestegen. En de kooplust neemt
alleen maar toe, zegt marktonderzoeker R. Mascle van het CBW. De behoefte aan
nieuwe meubels was er volgens hem altijd al. Ook toen het slecht ging met de
bedrijfstak hadden mensen een 'lijstje met woonwensen in hun hoofd'. 'De
consument wilde wel, maar wist niet hoe.'

De consument moest worden geholpen. Het CBW begon vorig jaar woonbladen en
interieurprogramma's op televisie te sponsoren. 'We lieten niet de meest
fantastische interieurs zien, dat is toch niet haalbaar voor de gewone man.'
Praktische tips, daar heeft de consument wat aan. Bijna een miljoen mensen
kijken hoe Jan des Bouvrie in TV Woonmagazine 'sfeer, warmte en comfort' brengt
in een doorsnee huiskamer. En, adviseerde het CBW aan de woonwinkels, creeer
sfeer. Zet boeken in de boekenkast, laat de keuken naar appeltaart ruiken, en
serveer koffie in de zithoek die je wil verkopen.

Verkoper Rob Werba van meubelzaak Mijnders op het meubelplein in Leiderdorp zet
al tweeentwintig jaar koffie voor klanten, maar van stijgende omzetten merkt hij
weinig. Hij staat op de afdeling 'middenromantisch'. Wekelijks verkoopt hij voor
gemiddeld 30.000 gulden aan vuren tafels, grenen kasten, en 'koloniaal spul'.
Maar de tijd is voorbij dat een echtpaar een inrichting van massief eikenhout
kocht en daar een leven lang mee deed. 'Het is tegenwoordig kruimelwerk. Jonge
mensen kopen geen totaalpost, ze nemen een setje van hooguit vierduizend gulden.
De rest halen ze ergens anders.'

'De tijd van een compleet ameublementje is voorbij, mensen willen zelf kiezen en
combineren', zegt eindredacteur Christine van der Hoff van VT Wonen. De
oplagecijfers van het tijdschrift hebben een recordhoogte bereikt, vorig jaar
was de oplage van het maandblad tweehonderdduizend exemplaren. Volgens haar is
de enorme belangstelling voor het huis een 'uitloper van de cocoontrend' van de
jaren tachtig. 'Mensen vinden hun leefomgeving onveilig, ze trekken zich terug
in hun bunker. In hun knusse nestje willen ze zich optimaal lekker voelen.' Wat
de buren ervan vinden is niet belangrijk, zegt van der Hoff. De huisinrichting
is niet, zoals de auto, een statussymbool. 'De huiskamer is geen pronkkamer
meer, zoals vroeger. Het moet individueel, praktisch en vooral gezellig zijn.'
Geel is de kleur voor een 'permanent zomergevoel'. 'Alles tussen roomwit en
pompoengeel is niet aan te slepen.'

En warmte en gezelligheid mag best wat kosten. Niet alleen de huiskamer moet
mooi, maar ook de keuken, de badkamer, slaapkamer en niet te vergeten de tuin.
Een beetje badkamer, met glasmozaiek en metrotegels kost al gauw twintigduizend
gulden. 'De meubelbranche doet het goed', zegt Mascle van het CBW. Maar de
slaapkamer- en keukenspeciaalzaken doen het met een omzetstijging van
vijfentwintig procent 'heel goed'.

Piet Nieuwenburg (60) drinkt koffie op het meubelplein in Leiderdorp. Tien jaar
geleden, toen hij een aannemersbedrijf had, bouwde hij zelf de meubelkolossen op
het plein. Nu heeft hij zijn zaak verkocht en komt hij als klant, samen met zijn
nieuwe vrouw nieuwe meubels kopen vooor hun nieuwe huis. Voor hem geen
seniorenhoek of 'relaxfauteuils, maar gewoon moderne spullen. Ouderen die nog
een keer alles vervangen, zijn populair bij meubelverkoper. 'Ze zijn minder
kritisch, en hebben meer geld over voor kwaliteit', zegt verkoper Werva. Maar de
echt grote vis is de tweeverdienende consument tussen de dertig en de vijftig.
De dertiger bezoekt gemiddeld 3,5 winkel voordat hij iets koopt, berekende het
CBW. Zijn bestedingen verspreidt hij over verschillende winkels. Keuze genoeg:
per jaar komen er in Nederand een paar honderd zaken bij. En als het een beetje
meezit, vervangt die consument elke vijf jaar een deel van de inrichting. Een
enkeling doet wat Jan des Bouvrie adviseert: 'Als je huis af is, moet je
verhuizen.'

Foto: Beddenspeciaalzaak in woonmall Alexandrium III in Rotterdam. (Foto Bas
Czerwinski)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              57 of 146 DOCUMENTS

                                NRC Handelsblad

                                 August 5, 1998

Hulp aan het volk en niet aan de elite

BYLINE: J. BREMAN; DR. J. BREMAN IS DECAAN VAN DE AMSTERDAMSE SCHOOL VOOR
SOCIAAL-WETENSCHAPPELIJK ONDERZOEK VAN DE UNIVERSITEIT VAN AMSTERDAM.

SECTION: opinie; Pg. 6

LENGTH: 1564 words


Ontwikkelingshulp aan Indonesie moet ten goede komen aan het volk, meent J.
Breman. Alleen zo kan er democratie ontstaan.

Nederland heeft ingestemd met het verzoek van Indonesie om herstel van de
ontwikkelingsrelatie. Hoewel hervatting van de hulpverlening voortvloeit uit de
crisis die Indonesie teistert, zal het de Indonesische leiders moeite hebben
gekost terug te komen op het besluit van zes jaar geleden om de samenwerking te
verbreken wegens Nederlandse kritiek op de schending van de rechten van de mens.
De nieuwe start is dan ook niet begonnen op basis van bilateraal overleg tussen
de beide landen, maar ingegeven door de behoefte van het IMF om meer donorlanden
te betrekken bij de schuldensanering. Door hieraan mee te werken aanvaardt
Indonesie de nieuwe koers zoals die door het IMF en de Wereldbank is
uitgestippeld. Grote vraag is echter hoe de herstelde ontwikkelingsrelatie
tussen Nederland en Indonesie gestalte moet krijgen.

Het Nieuwe Orde-regime van Soeharto duurt onverminderd voort; alleen de hoofdman
heeft de aftocht geblazen. De macht berust nu bij zijn discipelen die hem tot op
het laatst trouw hebben gediend. En ook nu nog staan zij als een beschermend
kordon om hun vroegere patroon en zijn familie heen. Niet voor niets heeft
Soeharto in de nacht van 19 mei Habibie als zijn opvolger aangewezen. Habibie
leek de minst gevaarlijke kandidaat: een stroman zonder eigen machtsbasis,
kwetsbaar door dezelfde corrupte praktijken die zijn meester zo berucht hebben
gemaakt. Maar hij mist elke geloofwaardigheid. Bij alle onzekerheid over de
verschuivingen in het politieke krachtenveld lijkt de kans klein dat hij na de
verkiezingen van volgend jaar als president terugkeert. Vertrouwen op Habibie
als leidsman in de moeizame overgang naar een meer open bestel is als bij de
duivel te biecht gaan. Als exponent van de oude garde spant hij zich in om het
democratiseringsproces te vertragen en te saboteren.

Het huidige leiderschap is schuldig aan het economische en politieke wanbeheer
dat het land op de rand van de afgrond heeft gebracht. Dat moet op zichzelf al
voldoende zijn om afstand te houden. Daarbij komt nog dat van enigszins
doordachte beleidsvoering nauwelijks sprake is. Ministers reizen als bedelaars
de wereld rond op zoek naar leningen om de financiele gaten te dichten.
Garanties ontbreken dat de opgehaalde gelden behoorlijk zullen worden besteed.
Net als in het verleden zal een aanzienlijk deel weglekken naar particuliere
rekeningen. De chaos in het centrum is onbeschrijfelijk groot. Het mankeert aan
een vastberaden aanpak, een heldere agenda en bezinning op keuzes.

Indonesie kampt ook nog met het probleem van een bestuurlijke implosie. De
overheidsmachinerie is volledig ingesteld op uitvoering van oekazes die vanuit
de top zijn gedecreteerd. Als gevolg van de daar heersende stuurloosheid
verkeren de lagere administratieve organen in staat van verlamming. In de dorpen
van mijn veldwerk bij Jakarta is de interactie met de diensten in het
(onder)district nagenoeg tot stilstand gekomen. De bestuurders zijn uit het
straatbeeld verdwenen. Zij zitten vermoedelijk achter hun schrijftafel te
wachten op nieuwe orders.

Ik bepleit echter niet dat van hervatting van de ontwikkelingsrelatie voorlopig
maar moet worden afgezien. De nood van de bevolking maakt hulpverlening dringend
geboden. Wel moet die hulp zo veel mogelijk buiten de overheid worden omgeleid.
Zowel om de doelmatigheid van de besteding daarvan te verhogen als om de
versterking van de legitimiteit van de zittende machtshebbers te voorkomen. De
bijstand moet primair gericht zijn op armoedebestrijding. Verlies van werk
gecombineerd met gigantische prijsstijgingen heeft de toch al broze
bestaanszekerheid aan de onderkant van de samenleving verder ondermijnd. De
opvatting dat onder Soeharto het volk wel in onvrijheid leefde maar economisch
weinig reden tot klagen had, behoeft correctie. De aanhoudende armoede van een
brede onderlaag bleef in de overheidsboekhouding net zo verborgen als de
verrijking van een minderheid aan de bovenkant van de samenleving. Het geloof
dat het steeds meer mensen steeds beter ging - een opvatting die door de
Wereldbank enthousiast wordt onderschreven - verdient kritische herwaardering.
Veelzeggend is de uitroep van een landarbeidster in mijn onderzoeksdorp:
'Krismon? Daar lijd ik al mijn leven lang aan.' Dit neemt niet weg dat de
economische ineenstorting ervoor heeft gezorgd dat wat eerst armoede was nu in
verpaupering is omgeslagen. Voedselvoorziening, gezondheidszorg en onderwijs
verdienen daarom hoge prioriteit.

De gegeven hulp moet de acute nood lenigen, maar ook ten goede komen aan de
mondigheid van de bevolking. De Nieuwe Orde heeft niet alleen dissidenten
vervolgd en uitgeschakeld die de moed hadden hun stem te verheffen. Vooral de
wandaden begaan tegen deze activisten worden als schending van de rechten van de
mens beschouwd. Die term slaat echter ook op de terreur uitgeoefend jegens
boeren die protesteerden tegen de roof van hun grond, of op het geweld waarmee
arbeiders door soldaten de fabrieken werden ingejaagd als zij in staking gingen
om betaling van het wettelijke minimumloon (nu een gulden per dag) te vorderen.

De woede achteraf over Soeharto's schrikbewind is groot en uit zich in een
assertiviteit van de gewone man waarmee de autoriteiten geen raad weten.
Oogluikend staan zij toe dat de burgerij zich bewapent tegen de groeiende
bandeloosheid. De opstand van de 'gevaarlijke klasse' lijkt begonnen: boeren die
golfbanen bezetten om de hun ontnomen grond met cassave en pisang te beplanten;
becakrijders die weigeren de stad te verlaten waaruit zij eerder zijn verjaagd;
bezitslozen die op liefdadigheidsmarkten waar voedsel goedkoop wordt verkocht
proletarisch komen winkelen; bedelaars die dreigen auto's te bekrassen als de
eigenaar een gift weigert. Is deze kleine criminaliteit het antwoord van de
onderklassen op de afpersing waaraan Soeharto en zijn militaire apparaat zich
schuldig hebben gemaakt?

De roep om vrijheid van meningsuiting en vereniging, om verlossing van corruptie
en ander onrecht klinkt alom en heeft ook mijn dorp bereikt. Reformasi is de
leus op een spandoek die jongeren voor het lokale bestuurskantoor hebben
gehangen. Het dorpshoofd wordt er al even zenuwachtig van als van zijn
allerhoogste bazen.

De Nederlandse ontwikkelingsinspanning zou steun moeten geven aan sociale
bewegingen die proberen, tegen de verdrukking in, de ruimte te vergroten zonder
welke de democratische krachten niet tot ontplooiing kunnen komen.

Nog steeds heet het dat de crisis van tijdelijke duur is. De terugval is hevig,
maar herstel een kwestie van enkele jaren. Die hoopvolle boodschap gaat
vergezeld van de waarschuwing dat het eerst slechter zal gaan voordat het beter
wordt. De Amerikaanse minister van Buitenlandse Zaken, Allbright, heeft op de
jongste ASEAN-bijeenkomst in Manila nog eens gezegd dat de middenklasse, die
toch zo mooi in de lift zat, moet inleveren.

Indonesie wordt aangemaand om het voorgeschreven medicijn dapper te slikken. Er
zit weinig anders op. Zoals ieder failliet bedrijf, staat ook Indonesie nu onder
curatele. Van de Wereldbank en het IMF. Beschikken die instellingen, zoals het
redactioneel commentaar in deze krant op 24 juli suggereerde, over de ervaring
en kennis om de vrije val te stoppen waarin dit land verkeert? Ik geloof er
niets van. Behalve dat de crisis zich niet beperkt tot de economie, deugt het
ontwikkelingsmodel niet dat op buitenlands recept aard en koers van het beleid
bepaalt. Alle feilen en falen worden thans Soeharto aangerekend. Wat echter
vergeten wordt is dat Soeharto en zijn trawanten optraden als zetbaas van
externe belangen.

De huidige saneringsoperatie heeft primair tot doel op termijn invordering van
de excessieve schuld te verzekeren. Die last kan de bevolking nu en later
onmogelijk dragen. Haar ervoor aansprakelijk te stellen is immoreel. Voorzichtig
komt de discussie op gang, dat voor een beter bestaan behalve politieke
vernieuwing ook een heel andere economische orde nodig is, waarin gebruik wordt
gemaakt van de natuurlijke hulpbronnen op een manier die ten goede komt aan de
grote massa van de bevolking en niet slechts aan een kleine elite. Enkele
tientallen conglomeraten die zestig procent van het bruto nationale product
genereren, bieden werk aan slechts twaalf procent van de actieve bevolking. Voor
welvaartsspreiding is het overschakelen op kleinschalige bedrijfsvoering een
gebiedende eis. De extreem scheve eigendomsverhoudingen zowel in landbouw als
industrie zouden door herverdeling gecorrigeerd moeten worden. De pleitbezorgers
van deze iekonomi rakyat (volkseconomie) vinden in oppositionele gelederen
aandachtig gehoor.

Het kan geen kwaad als onze nieuw aangetreden minister blijk zou geven van haar
interesse voor deze ideeen. Als Nederland weer in de kring van donorlanden mag
meepraten zou zij die stoute gedachten zelfs in internationale besprekingen aan
de orde kunnen stellen. Denken in termen van opties en alternatieven is geboden,
want het mag in Indonesie nooit meer worden zoals het onder Soeharto geweest is.

Foto: Een kind speelt op de stoep van zijn ouderlijk huis in het noorden van
Jakarta. (Foto Enny Nuraheni / Reuters)

Sociale economie ; Economie ; Wetgeving ; Recht ; Politiek en Staat ;
Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              58 of 146 DOCUMENTS

                                NRC Handelsblad

                                 August 4, 1998

'Grondwet niet voldoende'

BYLINE: DOOR YASHA LANGE

SECTION: bin; Pg. 3

LENGTH: 512 words


AMSTERDAM, 4 AUG. Gary Coetzee (28) uit Johannesburg doet mee aan het zwemmen.
'Zuid-Afrika is nog lang niet vrij. Homo's komen zelden uit voor hun geaardheid.
De hele scene is nogal onderdrukt. We zijn natuurlijk ook de kinderen van een
onderdrukkingssysteem. Er is wel iets aan het veranderen, trouwens. Met de
gelijke rechten voor de zwarten zijn homo's ook gaan strijden voor hun rechten.
We hebben de nieuwe grondwet om ons aan vast te klampen. Daarin staat dat
niemand iemand anders mag discrimineren op welke grond dan ook. Maar de normale
wetten zijn nog niet aangepast, en daarin worden homo's achtergesteld.

'Bovendien duurt het lang voordat de perceptie van de gewone 'man in de straat'
is veranderd. Op dit moment kan je echt niet in het openbaar laten merken dat je
homo bent. Het leidt tot verbale agressie, of erger. Dus houden we ons op in
homocafes; die zijn er wel. Er is zelfs een soort vriendschappelijke strijd
tussen Kaapstad, Johannesburg en Pretoria: welke stad is de gaytown van
Zuid-Afrika. In Pretoria zijn de meeste homo's, in Johannesburg zijn ze politiek
het actiefst en in Kaapstad is de homogemeenschap wel omvangrijk, maar de meeste
homo's daar zijn ondergedoken.

'De blanke homowereld is trouwens zichtbaarder dan de zwarte. Wij proberen ze
erbij te betrekken, maar voor hen is het nog veel moeilijker. In de zwarte
gemeenschap wordt homoseksualiteit nogal eens gezien als de 'blankemanziekte'.

'Aan het eind van mijn puberteit voelde ik wel dat ik homo was. Maar voordat ik
op de universiteit kwam, had ik nooit een vriendje gehad. En ook daarna heeft
het nog lang geduurd, misschien wel tot nu, voordat ik echt volledig uitgekomen
was. Op de universiteit waren vrij veel homo's en ik ging als student
psychologie werken voor een homobijstandsgroep. Geen toevallige keuze. Ik heb
verscheidene vriendjes gehad, maar het duurde nooit langer dan een paar maanden.
Ik ben de juiste persoon gewoon nog niet tegengekomen. Bij geen enkele vriend
voelde ik oprecht dat ik met hem een langdurige relatie wilde. Maar ik weet dat
het kan en dat het komt.

'Mijn ouders wisten lange tijd niet dat ik homo was. Maar vier jaar geleden werd
een vriend vermoord, het was een soort prostitutiemoord. Ik had steun van mijn
familie nodig en moest wel bekennen dat ik homo ben. Ze reageerden heel goed,
heel begrijpend. Ze stelden de vragen die ze tot dan toe niet hadden durven te
stellen. Ik heb geluk met mijn familie. Veel homo's moeten het doen zonder de
steun van hun naasten.

'De Gay Games zijn voor mij een fantastische ervaring. Het gevoel deel uit te
maken van een grote groep is heel bemoedigend. Toen we het stadion binnenliepen
was de hele Zuid-Afrikaanse equipe erg emotioneel. De manier waarop we
verwelkomd werden betekende zoveel voor ons. Ik denk dat ik nu echt helemaal
uitgekomen ben.'

Foto: Gary Coetzee uit Zuid-Afrika (Foto NRC Handelsblad, Maurice Boyer); Dit is
de tweede aflevering van een serie over buitenlandse deelnemers aan de Gay
Games. De eerste aflevering verscheen in de krant van 3 augustus.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              59 of 146 DOCUMENTS

                                NRC Handelsblad

                                 July 31, 1998

Tegen de terreur van het goede

BYLINE: MARJOLEINE DE VOS

SECTION: boeken; Pg. 2

LENGTH: 1002 words


Uri Orlev: De drakenkroon. Vertaald uit het Hebreeuws door Tamir Herzberg en
Mirjam Krekel. Illustraties Avner Katz. De Fontein, 224 blz. [f] 29,90

De Israelische schrijver Uri Orlev (1931) is goed in psychologische
kinderromans. Zo goed dat geen volwassen lezer het gevoel hoeft te hebben dat
hij onder zijn literaire niveau zit te lezen. Integendeel. Zijn boek Het eiland
in de Vogelstraat, over een elfjarige jongen die in het verlaten getto van
Warschau blijft wachten op de terugkeer van zijn vader, is aangrijpender en
beeldender dan menig roman voor volwassenen en geeft bovendien meer stof tot
nadenken.

Orlev gaat vaak grote onderwerpen aan die veelal verband houden met de oorlog,
maar hij maakt die niet zwaar en onwrikbaar. Hij houdt het licht en soms heel
grappig, zoals in het verrukkelijke Lydia, koningin van Palestina, waarin de
eigenwijze Roemeense Lydia de wereld naar haar hand probeert te zetten in een
tijd dat de wereld juist nogal goed raad wist met kleine mensen, ook met de
eigenwijze.

Het is dus niet overdreven om te zeggen dat een nieuw boek van Orlev, en ze
komen maar mondjesmaat, verwachtingen wekt. Nu is er dan De drakenkroon, een
titel die niet typisch Orlev is, want die schrijft meestal niet over draken en
dergelijke, al was er een keer een jongetje in Het donkerding dat met een
onbestaanbaar iets in het donker sprak. Maar eigenlijk was dat allemaal niet zo
onbestaanbaar, althans psychologisch niet.

De drakenkroon blijkt een allegorie, en wel een over goed en kwaad. Op het
eerste gezicht verschilt het nauwelijks van de talloze fantasieboeken over
niet-bestaande rijken waarin het kwaad vaste voet aan de grond heeft gekregen en
waarin 'goeden' in zo'n verdorven rijk terechtkomen, meestal met een nobele
missie. Op de planeet waar Orlevs verhaal zich afspeelt zijn vermoedelijk ooit
aardbewoners geland, en de mensen die er wonen zijn hun verre afstammelingen. Ze
zijn niet erg veranderd. Er heersen twee grote rijken: dat van het goede en dat
van het kwade. Het goede rijk ligt in het oosten, het is het rijk van de
zonsopgang, het kwade is dat van de zonsondergang. Dat spreekt. Tussen de rijken
in ligt een gebied dat niet door mensen bewoond wordt maar door zogenaamde
Zwijgers. En er is een vallei, de vallei der misten, die geen mens zonder hulp
van de Zwijgers kan oversteken.

Dat is een geluk voor de goede bewoners van het Oostrijk, want goedheid, zeker
als die consequent wordt doorgevoerd, houdt het tegen slechtheid niet lang uit.
En de goeden zijn consequent: ze doden geen levende wezens (en eten dus
vegetarisch), ze slaan, schoppen en schelden niet, ze zijn nooit boos, ze hebben
zelfs geen slechte gedachten of dromen en alle woorden waarmee slechte
eigenschappen of kwade zaken worden aangeduid zijn verboden. Ze zijn, dat is wel
duidelijk, een tikkeltje doorgeschoten. En aangezien mensen van zichzelf nu
eenmaal niet door en door goed zijn, is er in het rijk van het goede een
uitgebreide politiemacht op de been om iedereen te controleren, te berispen en
eventueel naar een heropvoedingsgesticht te sturen. Met een glimlach.

De drakenkroon vertelt over de ontvoering van de prinses van het Oostrijk en
vooral over de missie die wordt ondernomen om haar terug te halen. De
zoekcommissie bestaat uit een merkwaardig gezelschap: een slechte prins, de
enige slechte mens die in dat deel van het continent woont en die een
afstammeling is van het koningshuis van het Westrijk. Hij woont in een eigen
reservaat in het Oostrijk en daar, in zijn reservaat, waar hij met haat is
opgevoed door zijn grootvader, doet hij alle dingen die Oostrijk-bewoners niet
mogen, zoals jagen, schelden, slechte gedachten denken en dromen van macht.

Die prins is de enige die kan helpen de prinses terug te halen, omdat hij de
enige is die kan vechten en tegen de kwaden in het westen op kan. Natuurlijk
heeft de prins ook een geheime eigen reden om op deze missie te gaan: hij wil
met een legertje terugkeren en de macht in het Oostrijk grijpen. Hij wordt
vergezeld door een Leraar Erfgoed Bewaarder, iemand die veel meer weet van het
kwaad dan gewone burgers is toegestaan te weten, en door een minister die de
onbuigzame rechtschapenheid in persoon is.

In dit gezelschap speelt zich de voornaamste strijd af tussen goed en kwaad, op
alle niveaus, varierend van beleefde omgangsvormen tot zelfopoffering. Het
drietal moet bij voorbeeld voor eten zorgen, ook als er geen bessen, kruiden en
wortelen meer te vinden zijn. De prins doet dat moeiteloos, de goeden kunnen het
niet opbrengen. Toch breekt de dag aan dat de leraar een stukje vlees eet. En
dat hij tot zijn beschaamde verbazing merkt dat het hem smaakt. Ook de prins
moet natuurlijk dingen leren, belangeloosheid bij voorbeeld, vriendelijkheid,
hulpvaardigheid. Maar die zitten bij hem wel erg ver weg.

In eerste instantie laat het boek zich een wat braaf aanzien: zulke goede
mensen, en dan daartegenover zulke helemaal slechte. Saai. Als blijkt dat die
goedheid een soort goedheids-terreur is wordt het interessanter, en de reis van
het vreemde drietal bergt veel treffende details en scherpe inzichten. Maar
helaas, het lukt niet om de spanning helemaal vol te houden. Er komt maar geen
moment dat wie dan ook van de personages tot een heus karakter uitgroeit, tot
een personage wiens lot je aangaat.

Wel snijdt het boek veel belangrijke kwesties aan: is uit zelfverdediging alles
geoorloofd? Waar ligt de grens? Hoe kun je weten dat je die niet zult
overschrijden? Moet je zo'n grens als heilig beschouwen? Hoeveel kwaad is
toelaatbaar, zelfs noodzakelijk, om een echt mens te zijn? Is het hoogstaander
om nooit iets kwaads te doen ook als dat je eigen ondergang betekent? Dat zijn
geen geringe onderwerpen en ze zijn niet theoretisch, in dit boek niet en
daarbuiten ook niet. Het boek blijft er lang boeiend door. Maar er ontbreekt
iets, een Lydia, een gewone Poolse jongen, iemand die is zoals wij, maar dan
anders.

Illustratie Avner Katz Uit besproken boek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              60 of 146 DOCUMENTS

                                NRC Handelsblad

                                 July 30, 1998

Koninkrijk Man

BYLINE: MICHEL KRIELAARS

SECTION: agenda; Pg. 25

LENGTH: 690 words


Zou het toeval zijn dat Elsevier behalve voor Paars II ook aandacht heeft voor
de dictator van Wit-Rusland, Aleksandr Loekasjenko? Onlangs pestte de monomaan
van Minsk nog 22 westerse ambassadeurs zijn land uit omdat hij hun ambtswoningen
wilde inpikken. Zijn volk vreest zijn toorn. Maar als de presidentiele tranen
vloeien houden ze van hun 'batka', hun 'vader'. Hij is zo gewoon, net een echt
mens.

Het voert wat ver om ons brave polderland met Wit-Rusland te vergelijken, maar
op het PvdA-verkiezingsfeest hing een spandoek waarop stond Wim Kok - King of
the Netherlands, dat deed denken aan de gouden tijd van Lenins agitprop. King
Kok dus. Velen zouden het moeiteloos accepteren, als Beatrix onverwachts de
kroon aan de wilgen hangt en haar bloedeigen Willem er geen zin in heeft. Nu
sportkoningin Erica Terpstra door Bolkestein is ingeruild voor vijftig paarse
koeien, staat niemand de troonsbestijging van King Kok nog in de weg.

Elsevier beschrijft hoe de PvdA de vreedzame 'machtsovername' de afgelopen jaren
heeft voorbereid. Op bijna alle sleutelposities in de maatschappij zijn PvdA'ers
benoemd. Zo ontstond een goed geoliede politieke machine die het succes van
paars mogelijk maakt. Paars is een gesloten circuit geworden, schrijft het
weekblad. Het is alleen zorgwekkend dat Kok zo weinig tegenspraak krijgt. Heel
Nederland lijkt verslaafd aan de paarse morfine. Reden temeer om de honderd
spelers te portretteren die de touwtjes in handen hebben. Er is zelfs plaats
voor Elco Brinkman, ooit mister CDA maar nu opperbouwvakker van Nederland. Als
geen ander voelt hij zich als lobbyist thuis in het warme paarse nest. Zouden de
politieke tegenstellingen soms ten einde zijn?

Volgens HP/De Tijd is het koninkrijk Koks een heel lang leven beschoren. Met de
kritiek, als zou Paars II een slap aftreksel zijn van zijn voorganger, wordt
korte metten gemaakt. We kijken tenslotte niet naar Jaws II of Rambo II, maar
naar The Godfather II en dat was een prachtige film. HP/De Tijd steekt ook de
loftrompet over Annemarie Jorritsma. De VVD-coryfee is geliefd bij de gewone man
en in de grachtengordel. Ze is volks, zonder vulgair te zijn (zie haar meest
recente glansrol in de liberale versie van de musical Evita). Een perfecte
opvolgster dus van Frits Bolkestein als partijleider, maar ook van Erica
Terpstra als moeder van de geestelijk minderbedeelden. Als we in Paars V zijn
beland, zou Annemarie wel eens de eerste vrouwelijke premier kunnen worden. Want
wie de steun van het volk geniet, krijgt alles voor elkaar en King Kok heeft
niet het eeuwige leven. Nu Nederland op een uitvergroot Peyton Place begint te
lijken, is alles mogelijk.

Wijze raad komt deze week van De Groene Amsterdammer, die de MAN nader
beschouwt. De man als zoon van zijn vader, ex van acht vrouwen, brave
middenstander verlangend naar avontuur en tangodanser/pathologische bosneuker.
Het is droevig met hem gesteld. Verkeerde hij aan het eind van de vorige eeuw al
in een crisis, tegenwoordig heeft hij het nog moeilijker. Ex-marktkoopman Cor:
'We leven in een tijd van verwenning. Je ziet het zelfs aan de vogels.'

Dat geldt ook voor Emile Ratelband, de goeroe van het positieve (zeg maar
paarse) denken. Omdat hij niet meer wordt verdacht van belastingfraude, heeft
hij Vrij Nederland te woord gestaan. Dit keer geen Tsjakka, gekke brillen of een
bak met gloeiendhete kolen, maar een man die 'lekker onderuit' zit en 'aan zijn
vetrollen voelt'. Meubels heeft hij niet meer; zijn ex-vrouw heeft zijn huis
leeggehaald. Het is een interview over angst voor spinnen, pleinvrees, de
tandarts: 'Je moet niet zo stom lullen. Effe je schouders eronder.' Maar ook
over zijn jeugd in een achterbuurt - 'In onze portiek had een kwartjestemeier
haar praktijk' - en over de essentie van het leven - 'Mensen moeten zich niet
laten manipuleren. Niet door reclamemakers, niet door hun baas of hun
schoonmoeder, noch door politici. Ze moeten zelf het heft in handen nemen.' Een
gevaarlijk man voor de harmonie in mijn paarse rijk, zal King Kok denken. Even
de Fiod en de BVD bellen.

Foto: De omslag van De Groene Amsterdammer van deze week.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              61 of 146 DOCUMENTS

                                NRC Handelsblad

                                 July 30, 1998

Ministerie van Volkshuisvesting, Ruimtelijke Ordening en Milieubeheer; J. Remkes
(VVD); Groninger

SECTION: bin; Pg. 4

LENGTH: 314 words


De nieuwe staatssecretaris op het ministerie van Volkshuisvesting, Ruimtelijke
Ordening en Milieubeheer is een Groninger-pur-sang. En Johan Remkes (47) wil dat
blijven, zo vertelde hij de redactie van het VVD-partijblad, toen hij in 1993 in
de Tweede Kamer zitting nam. Die stap zette Remkes laat. Al twee keer eerder (in
1986 en 1991) had hij de gelegenheid om in Den Haag zijn kwaliteiten te tonen.
Twee keer sloeg hij dat aanbod ook af. Groningen was voor hem belangrijker.

Remkes studeerde enkele jaren economie aan de Groningse Universiteit. Hij was
enige tijd landelijk voorzitter van de jongerenafdeling van de VVD, voordat hij
in 1978 in de gemeenteraad van Groningen werd gekozen. Hij leidde er vanaf het
begin de fractie. In het jaar dat hij tot de gemeenteraad toetrad werd hij ook
lid van Provinciale Staten. Na zijn vertrek uit de gemeenteraad werd hij in
Gedeputeerde Staten gekozen. Hij beheerde daar eerst de portefeuille Verkeer en
Waterstaat, later die van Economische Zaken.

In de Tweede Kamer hield hij zich bezig met binnenlands bestuur en met het
midden- en kleinbedrijf. Het parlement schrapte onlangs op zijn initiatief de
voorrechten die ambtenaren ten opzichte van 'gewone burgers' genieten als ze lid
worden van de Tweede Kamer of van het Europees Parlement. Door het ingrijpen van
Remkes zijn ze er niet langer zeker van dat ze na afloop van de
verkiezingstermijn weer op hun oude plaats kunnen terugkomen.

In 1994 stond hij zowel kandidaat voor de Kamer als voor de Groninger raad. Na
de verkiezingen combineerde Remkes ruim een jaar het Kamerlidmaatschap met de
functie van fractievoorzitter in de gemeenteraad. Het was een noodgreep, zei hij
later: het gevolg van problemen in de raadsfractie. Als Kamerlid was hij al in
Groningen blijven wonen. Dit zal niet veranderen na zijn benoeming tot
staatssecretaris.

Foto: J. Remkes

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              62 of 146 DOCUMENTS

                                NRC Handelsblad

                                 July 30, 1998

Clinton getuigt over band Lewinsky

BYLINE: DOOR ONZE CORRESPONDENT

SECTION: bin; Pg. 2

LENGTH: 944 words


WASHINGTON, 30 JULI. President Clinton zal de onafhankelijke aanklager Kenneth
Starr volgende maand zijn versie van de Lewinsky-affaire geven. Op 17 augustus
laat Clinton zich in het Witte Huis onder ede over de kwestie verhoren.

Partijgenoten en politieke adviseurs van de Amerikaanse president hadden er de
afgelopen dagen sterk op aan gedrongen dat hij een verhoor niet langer uit de
weg zou gaan. Maar zijn juridische adviseurs wilden voorkomen dat hij zou
getuigen, omdat hij zijn juridische positie daarmee verder zou kunnen
ondergraven.

Onder druk van de rechter die toezicht houdt op het onderzoek van Starr, Norma
Holloway Johnson, zijn de advocaten van Clinton en Starr gisteren een compromis
over het verhoor overeengekomen.

Clinton getuigt, maar hij hoeft daarvoor niet te verschijnen voor de grand jury,
de geheime kamer van onderzoek waaraan Starr zijn bevindingen presenteert.

Het verhoor van Clinton wordt opgenomen op video, om later aan de 23 leden van
de grand jury getoond te worden.

Ook heeft Starr ermee ingestemd dat de advocaten van de president bij het
verhoor aanwezig zijn. Een gewone burger die voor een grand jury verhoord wordt,
mag zijn advocaten niet meenemen. Clinton krijgt van tevoren geen inzage in de
vragen van Starr, zoals hij had verzocht. Maar Starr zou er wel in hebben
toegestemd het verhoor te beperken tot de Lewinsky-affaire.

Ook heeft Starr zijn officiele dagvaarding aan de president ingetrokken. Daarmee
is voorkomen dat Clinton de geschiedenis in gaat als de eerste president die per
dagvaarding gedwongen is voor een grand jury te getuigen over zijn eigen gedrag.
En Clintons advocaat kon daardoor gisteren verklaren dat de president
'vrijwillig zal getuigen'.

Rechtsgeleerden zijn het er niet over eens of een aanklager de president wel per
dagvaarding kan dwingen om te getuigen. Maar een constitutionele strijd daarover
tot aan het Hooggerechtshof is nu afgewend.

Clintons woordvoerder Mike McCurry zei gisteren dat hij 'geen reden heeft om aan
te nemen' dat Clinton in het verhoor iets anders over zijn relatie tot Monica
Lewinsky zal zeggen dan hij tot nu toe heeft gedaan.

Pagina 7: 'Overleg met Clinton over geheim houden van relatie'

Tegenover de advocaten van Paula Jones hebben Clinton en Lewinsky allebei onder
ede ontkend dat ze een seksuele verhouding hadden. Maar Lewinsky is nu bereid om
daarop terug te komen, en de ontkenning van de president tegen te spreken. In
ruil voor vrijstelling van rechtsvervolging heeft ze Starr toegezegd dat ze
'volledig en waarheidsgetrouw' over de affaire zal getuigen.

Ook zou ze bereid zijn te verklaren dat zij en de president overlegd hebben hoe
ze hun verhouding geheim konden houden, toen bleek dat Lewinsky moest getuigen
in het proces van Paula Jones. En volgens het televisiestation ABC heeft
Lewinsky aan Starr een jurk overgedragen waarop nog spermavlekken van de
president zitten. Starr gaat na of Clinton meineed heeft gepleegd, anderen heeft
aangezet tot meineed, of anderszins het onderzoek heeft gedwarsboomd.

Clinton heeft zijn vakantie op Martha's Vineyard, in Massachusetts, voor het
verhoor een paar dagen uitgesteld. Aanvankelijk had hij op 15 augustus uit
Washington zullen vertrekken voor een vakantie van twee weken.

Linda Tripp, de voormalige vriendin van Lewinsky die de hele zaak in januari aan
het rollen bracht, rechtvaardigde gisteren tegenover de pers haar rol in het
schandaal. Na afloop van haar achtste en laatste verschijning voor de grand jury
sprak ze op de trappen van het gerechtsgebouw in Washington geemotioneerd en op
bittere toon over de penibele situatie waar ze in verkeerde toen ze de
onafhankelijke aanklager vertelde wat Lewinsky haar gezegd had over haar
verhouding met de president.

Tripp verweet de media dat ze de afgelopen maanden een negatief beeld van haar
hebben geschetst. Maar ze ging niet in op haar omstreden besluit haar gesprekken
met Lewinsky, destijds haar vriendin, heimelijk op te nemen, en de bandjes van
de gesprekken over te dragen aan Starr.

'Stel je voor hoe je je voelt als iemand die je als vriendin beschouwt, je
vraagt om een ernstig misdrijf te begaan', zei Tripp, doelend op Lewinsky die
haar gevraagd zou hebben onder ede te liegen over de verhouding tussen Lewinsky
en de president. 'Stel je voor hoe het voelt als de advocaat van je baas je voor
het hele land uitmaakt voor leugenaar, en je baas is de president.'

Tripp zei dat ze tussen 1993 en 1997, toen ze op het Witte Huis werkte,
'handelingen van hoge regeringsfunctionarissen' opmerkte 'die mogelijk in strijd
met de wet waren'. Ze vreesde steeds meer, vertelde ze, 'dat het gevaarlijk was,
heel gevaarlijk, om deze informatie te bezitten. Op 12 januari 1988, de dag dat
ik het Bureau van de onafhankelijke aanklager benaderde, besloot ik dat angst
niet meer mijn meester zou zijn'.

Een lichtpuntje voor het Witte Huis was gisteren dat Lewinsky en Tripp van
mening lijken te verschillen over de herkomst van de zogenoemde
'gesprekspunten', een lijstje gedetailleerde aanwijzingen bedoeld om Tripp te
helpen een valse getuigenis af te leggen tegenover de advocaten van Paula Jones.

Starr vermoedde dat deze gesprekspunten, die een bewijs lijken van een poging
een getuige in strijd met de wet te beinvloeden, zijn opgesteld of ingefluisterd
door president Clinton of zijn vertrouweling Bruce Lindsey. Maar volgens
Lewinsky heeft zij ze zelf opgesteld, in samenwerking met Tripp. Tripp ontkent
stellig dat ze iets met de totstandkoming van de gesprekspunten te maken had.

Seksualiteit ; Maatschappij ; Sociaal Cultureel ; Rechterlijke macht ; Recht ;
Justitie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              63 of 146 DOCUMENTS

                                NRC Handelsblad

                                 July 29, 1998

De president...

SECTION: opinie; Pg. 7

LENGTH: 544 words


HEEL LANG HEBBEN de woordvoerders van de Amerikaanse president en Clinton zelf
volgehouden dat hij zich niet liet afleiden door de zaak-Lewinsky en dat hij
zich geheel aan de staatszaken wijdde. Die stelling is steeds minder
geloofwaardig geworden. De man en zijn gezin zouden wel van staal moeten zijn
indien zij ongevoelig bleven voor de verhalen van een voormalige stagiaire in
het Witte Huis over haar erotische escapades met het staatshoofd.

Clinton is al veel langer object van vrouwengeschiedenissen - waarvan hij er tot
nog toe een omfloerst heeft toegegeven: tijdens de verkiezingscampagne van 1992.
Toen was het de verzoenende en stoicijnse houding van Hillary Clinton die de
kandidaat redde. Ook in de Lewinsky-zaak heeft de First Lady getoond zich niet
te laten intimideren door de roddel en achterklap die deze zaak omgeeft. Maar de
onaandoenlijkheid en onverzettelijkheid van het echtpaar Clinton zal, nu de
stagiaire voor de grand jury getuigenis zal afleggen, steeds moeilijker zijn vol
te houden.

CLINTON IS NIET alleen president van de Verenigde Staten en als zodanig
opperbevelhebber van de Amerikaanse strijdkrachten. Daarvan afgeleid is zijn
grote invloed op zaken die nagenoeg alle landen van de wereld raken. Weliswaar
is met de ineenstorting van de Sovjet-Unie de directe bedreiging van West-Europa
en van de Atlantische wereld als geheel verdwenen, maar daar zijn tal van
ernstige vraagstukken voor in de plaats gekomen waarin Amerika en dus zijn
president een beslissende rol speelt. Of het nu gaat om de burgeroorlog in
Kosovo, de gewapende vrede in Bosnie, de oplopende spanning rondom Cyprus, de
impasse in het vredesproces in het Midden-Oosten, het in bedwang houden van
Saddam Hussein, de dreiging die uitgaat van nieuwe Iraanse raketten, de
financiele crises in Rusland en in het Verre Oosten, de failed states in Afrika
- steeds weer kijkt de wereld om naar de man in het Witte Huis aan Pennsylvania
Avenue, nieuwsgierig naar wat zijn reactie zal zijn. In die zin is er weinig
veranderd sinds het einde van de Koude Oorlog. Maar van een president die
dagelijks wordt achtervolgd door de speciale justitie, kan menselijkerwijs niet
worden verwacht dat hij de nodige concentratie op zijn werk opbrengt.

NATUURLIJK, impeachment, afzetting van de president door het Congres, staat niet
voor de deur. Naar het zich nu laat aanzien, zal het nog wel enkele maanden
duren voor duidelijkheid ontstaat. Clinton zelf bijvoorbeeld wordt geacht niet
voor hij begin september terugkeert van een reis naar Rusland en Ierland aan de
hem overhandigde dagvaarding van speciale aanklager Kenneth Starr gehoor te
willen geven om voor de grand jury getuigenis af te leggen.

De Amerikaanse commentaren staan inmiddels bol van de zelfgenoegzaamheid. Waar
is buiten de VS het land waar het staatshoofd als een gewone burger wordt
behandeld wanneer het erom gaat verantwoording af te leggen over zijn
persoonlijk gedrag? Daarbij wordt voorbij gegaan aan het feit dat de Amerikaanse
president geen gewone burger is, al was het maar wegens de bijzondere
verantwoordelijkheden die hij heeft voor zijn land maar ook voor de wereld
daarbuiten.

Seksualiteit ; Maatschappij ; Sociaal Cultureel ; Rechterlijke macht ; Recht ;
Justitie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              64 of 146 DOCUMENTS

                                NRC Handelsblad

                                 July 27, 1998

Nieuwe film van Spielberg bevat huiveringwekkende beelden van D-Day;
Oorlogsgeweld met sentimenteel einde

BYLINE: DOOR ONZE CORRESPONDENT JUURD EIJSVOOGEL

SECTION: kunst; Pg. 8

LENGTH: 962 words


WASHINGTON, 27 JULI. Opeens, meer dan een halve eeuw na 6 juni 1944, beseft
Amerika massaal hoe gruwelijk de slachtpartij was op D-Day, de dag van de
Geallieerde invasie in Normandie. In zijn nieuwe film Saving Private Ryan laat
Steven Spielberg het publiek de bloedige chaos een half uur lang meebeleven -
vanuit de landingsvaartuigen vol angstige jonge mannen, vanuit het koude water
waarin de ene na de andere soldaat door Duitse kogels wordt getroffen, en vanaf
het strand, dat bezaaid is met lijken en stervende soldaten.

De film is een hommage aan de generatie Amerikanen die in de Tweede Wereldoorlog
vocht, gewone jongens en mannen uit alle hoeken van het land die als soldaten
ver van huis hun leven op het spel zetten, die bij bosjes sneuvelden en gewond
raakten, en die de oorlog wonnen voor de Geallieerden.

Over de ervaringen van deze mannen wilde Spielberg een film maken, nu sommigen
van hen - als zeventigers en tachtigers - nog leven. Saving Private Ryan laat
aan het publiek van de jaren negentig zien, tot in alle huiveringwekkende
details, wat een veteraan bedoelt als hij zegt dat de oorlog een hel was.

De film, die dit weekeinde in de Verenigde Staten in premiere ging, bezorgt
detoeschouwer een angstaanjagende fysieke ervaring. Vooral tijdens dat
eeuwigdurende half uur aan het strand van Normandie is er geen ontkomen aan: je
zit midden in het dreunende, gierende oorlogsgeweld. Links en rechts worden
soldaten die door de branding waden geveld door het onophoudelijke
mitrailleurvuur. De een staat nog te kotsen van de angst, de ander heeft al een
kogel in zijn hoofd. Er klinken onverstaanbare bevelen, gekreun, geschreeuw en
gevloek. De schokkerige camera gunt ons geen overzicht en ook geen adempauze. We
moeten mee naar voren, de zee in, het strand op.

Onder water vindt een macaber ballet plaats van gewonde soldaten die met hun
zware bepakking worstelen om niet te verdrinken. Op het strand vliegt iemand bij
een explosie de lucht in, en valt met een been minder weer terug op het zand.
Een ander probeert onhandig met een hand zijn afgeschoten arm op te rapen.
Gejaagd en met de moed der wanhoop rennen, kruipen, strompelen de infanteristen
voort, langs en over hun gevallen maten. De zee kleurt rood, het bloed maakt
zelfs vlekken op de lens van de camera.

Vijf jaar na Schindler's List heeft Spielberg nu opnieuw een spraakmakende film
over de Tweede Wereldoorlog gemaakt. Saving Private Ryan mag een van de meest
bloedige Hollywood-films aller tijden zijn, de Amerikaanse critici kwamen
woorden te kort in hun lof voor de film. Met zijn onverbloemd realistische
scenes zou Spielberg het genre van de oorlogsfilm voorgoed veranderd hebben.

Het publiek lijkt door de ongekuiste beelden van het oorlogsgeweld eerder
aangetrokken dan afgeschrikt te worden: in zijn eerste weekeinde bracht de film
al meer dan dertig miljoen dollar op. Om psychologische bijstand te verlenen aan
oud-strijders of hun familieleden die het allemaal wat al te realistisch vinden,
heeft het Amerikaanse departement voor veteranenzaken een telefonische
hulpdienst ingesteld.

Na het eerste, uitputtende half uur op Omaha Beach, begint Spielberg een verhaal
te vertellen. En dan wordt Saving Private Ryan opeens een veel traditioneler
oorlogsfilm, met gezwollen volzinnen, een assortiment aan klassieke typetjes (de
bange intellectueel, de opvliegende New-Yorker, de goedhartige bink) en niet te
vergeten een sentimentele ontknoping - Spielberg verloochent zijn eigen stijl
niet.

Een eenheid van acht mannen die de landing hebben overleefd, wordt belast met
een speciale missie. De hoogste legerleiding is er achter gekomen dat drie zoons
uit een gezin in de oorlog zijn gesneuveld. Niemand minder dan stafchef George
C. Marshall beslist dat de vierde zoon, die als parachutist achter de
vijandelijke linies in Normandie is gedropt, heelhuids thuis gebracht moet
worden.

De fatalistische kapitein Miller (Tom Hanks, meer Jan Modaal dan ooit) en zijn
mannen worden erop uitgestuurd om soldaat Ryan (Matt Damon) te zoeken. Ze
beseffen dat ze worden ingezet voor een soort 'public relations stunt', zoals
een van hen zegt. Waarom zouden zij alle acht hun levens riskeren, voor de
redding van een man? Maar het is oorlog en ze gehoorzamen. De meesten overleven
het niet, want in deze film geldt: 'The good guys get killed, too'. Ze zijn geen
helden, maar gewone kerels. Ze willen het liefst naar huis, maar doen toch hun
plicht. Tot aan het eind van de film laat Spielberg de vraag of het succes van
de missie de hoge prijs wel waard is, in de lucht hangen.

Het is niet moeilijk om in de redding van Ryan meer te zien dan een bizar
incident. Veel Amerikaanse families die zonen naar het verre front stuurden,
moeten geworsteld hebben met de vraag waarom hun kinderen hun levens moesten
geven voor de vrijheid van andere landen en volkeren. Zo bezien zijn wij, die na
de Tweede Wereldoorlog leven in een van het nazisme bevrijde wereld, allemaal
soldaten Ryan, voor wie de soldaten van destijds gevochten hebben en gesneuveld
zijn. Het was het waard - hoe kunnen wij, zeker wij Europeanen, iets anders
vinden?

De veteranen van de Tweede Wereldoorlog hebben de hommage die Spielberg hen
brengt natuurlijk verdiend. Dat die hommage, zo aangrijpend begonnen met de
landing op Omaha Beach, ontaardt in een zoet Hollywood-verhaal, is jammer. Maar
toch is Spielberg er opnieuw in geslaagd om eigenhandig een hele discussie op
gang te brengen (over de Tweede Wereldoorlog, over oorlog in het algemeen), en
om een cinematografisch monument op te richten waar het hele land naar komt
kijken.

Foto: Amerikaanse militairen landen op het Omaha-strand in Spielbergs film
Saving Private Ryan. (Foto Reuters)

Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              65 of 146 DOCUMENTS

                                NRC Handelsblad

                                 July 24, 1998

Twee Amerikanen te biecht; Krachtpatserij en zelfbeklag

BYLINE: MENNO DE GALAN

SECTION: vp; Pg. 3

LENGTH: 1449 words


Patrick Buchanan: The Great Betrayal. How American Sovereignty and Social
Justice Are Being Sacrificed to the Gods of the Global Economy. Little Brown,
376 blz. [f] 58,50

Newt Gingrich: Lessons Learned the Hard Way. A Personal Report. HarperCollins,
229 blz. [f] 63,75

Onderdeel van de Amerikaanse politieke cultuur is een rotsvast geloof in
samenzweringen. Nieuwe boeken van twee prominente Republikeinen hebben dit
geloof misschien geen nieuw leven ingeblazen - daarvoor zijn de erin geuite
ideeen te veel variaties op een decennia oud thema - maar ze tonen wel de
blijvende aantrekkingskracht ervan aan. Zowel de voorzitter van het Huis van
Afgevaardigden Newt Gingrich als commentator en stokebrand Pat Buchanan is ervan
overtuigd dat een 'elite' Amerika in haar greep houdt en naar de verdoemenis
helpt. Ze verschillen alleen van mening wie deel uitmaken van dit selectieve
gezelschap en wat precies de kwalijke bedoelingen ervan zijn.

Bij Gingrich zijn de daders machtswellustige Democraten en hun lakeien in de
pers. Als je nergens anders voor deugt, beweert hij in z'n jongste boek Lessons
Learned the Hard Way, kun je altijd nog Democraat worden. Om vervolgens
onschuldige en hardwerkende burgers belastingcenten uit hun zak te kloppen voor
onzinnige en verkwistende regeringsprogramma's. Wereldvreemde journalisten
schrijven natuurlijk helaas over niets liever dan juist die programma's en
schoffelen originele en vernieuwende politici als Gingrich zelf graag onder de
grond.

Bij Buchanan bestaat de elite uit kapitalisten en hun handlangers op de
beursvloer. Het internationale grootkapitaal is volgens hem in wezen
anti-Amerikaans. Wereldhandel en globalisering zouden uit de koker stammen van
Europese intellectuelen, die vanzelfsprekend niets liever doen dan het
specifieke karakter van een grote natie als Amerika te ondermijnen. Nog is het
niet te laat, schrijft hij in The Great Betrayal. Amerikanen kunnen hart en ziel
van hun samenleving behouden door enkele simpele ingrepen. Ze dienen torenhoge
tariefmuren op te werpen tegen de import van goederen uit Europa en Azie, en een
onneembare vesting te bouwen langs de grens met Mexico om goedkope
arbeidskrachten te weren. Bescherming van eigen industrie, banen en samenleving
is volgens hem made in America.

Zeer Amerikaans en eigentijds, maar op een andere manier, is ook de toon die
Gingrich aanslaat. Gretig legt hij rekenschap af van hetgeen hij de afgelopen
vier jaar aan fouten en blunders aan elkaar heeft geregen. Hier geen retorisch
geschal als bij Buchanan, maar verbale zelfkastijding met een therapeutisch
karakter. De boodschap is duidelijk: de voormalige 'bommengooier' van de
Amerikaanse politiek maakt van zijn hart geen moordkuil en blijkt zo zijn
gevoelige kanten te hebben. De 'nieuwe Newt' hoopt op het equivalent van
dankbaar applaudiserend publiek bij een talkshow - lezers die zijn
exhibitionistisch proza met een zucht van verlichting verteren om hem alsnog in
hun armen te sluiten.

Gingrich's doel is natuurlijk zijn populariteit, waarmee het volgens de
peilingen bedroevend is gesteld, op te vijzelen. Nadat hij in 1994 met behulp
van een groep Republikeinse revolutionairen de meerderheid in het Huis van
Afgevaardigden had veroverd, waande hij zich even de koning van Amerika. Maar de
aangekondigde afbraak van de staat en de daarmee gepaard gaande cultuuromslag
bleven uit. De begroting werd weliswaar in evenwicht gebracht en het federale
recht op een uitkering afgeschaft - zoals beloofd in het Republikeinse 'Contract
met Amerika' - maar in plaats van Gingrich ging de al afgeschreven president
Clinton met de eer strijken. Voeg daarbij de opstand, afgelopen zomer, van een
gideonsbende van Republikeinse nieuwelingen tegen zijn politieke leiderschap, en
het is verklaarbaar dat we Newt in hoofdstuk een van z'n boek in zak en as
aantreffen.

Te dik

Gelukkig bevindt zich in z'n naaste omgeving een man die hem de waarheid durft
te vertellen. Als de Republikeinse senaatsleider Trent Lott zegt dat hij aan de
lijn moet doen en er op de buis wat monterder bij moet zitten, vallen de
schellen hem van de ogen. De nieuwe Newt is geboren. Hij is te dik, jawel, maar
hij weet gelukkig hoe het komt: de spanningen van de afgelopen jaren, het harde
werk en het vele reizen hebben hun tol geeist. Zoals hij in de loop van het boek
ook tot het inzicht komt dat hij wellicht te veel om ideeen heeft gegeven, en te
weinig naar mensen heeft geluisterd. Dat wil zeggen: het liefst filosofeert hij
er naar hartelust op los, want in zijn hart is hij er nog steeds van overtuigd
dat het daarom gaat in de politiek. Maar hij beseft dat het volk emoties
verlangt. Tandenknarsend geeft hij toe nog veel te kunnen leren van - zoals hij
hem steevast noemt - William Jefferson Clinton. Het Witte Huis wordt bewoond
door een man die maximaal politiek kapitaal weet te slaan uit elke traan die hij
ontwaart. Daar valt voor een zelfverklaard policitus met diepgang en principes
niet tegenop te boksen.

Pat Buchanan maakt in The Great Betrayal geen woord aan Gingrich vuil, maar het
is niet moeilijk te raden wat hij van hem vindt. In z'n memoires Right from the
Beginning (1990) liet hij al omstandig weten weinig op te hebben met het tonen
van emoties. In huize Buchanan werd er vroeger flink op losgeslagen, zowel op de
boksbal door de zoons als met de leren riem door 'Pop' Buchanan, de door Pat als
een held vereerde vader. Een harde leerschool van liefde door tucht, waarbij het
tonen van emoties taboe was, ook na een pak slaag met een leren riem: 'We
moesten de pijn stoicijns verwerken. Slikken die straf. Niemand mocht je zien
huilen. Zodra ik vandaag de dag in de pers lees over iemand die zich bloot geeft
(dat wil zeggen bloedend en blatend schrijft over zijn 'gevoelens' en 'pijn')
voel ik me altijd enorm opgelaten.'

Van Buchanan hoeven we dus geen zelfbeklag te verwachten. Toch worstelt ook hij
met de tijdgeest. Tijdens de verkiezingscampagne van 1992 riep hij nog op tot
een 'culturele oorlog' om het door hem geconstateerde morele verval van Amerika
een halt toe te roepen. Vier jaar later was hij terug als kandidaat, maar met
een andere boodschap. Hij bleek bekeerd tot America Firster. Voortbordurend op
thema's die de Texaanse ondernemer Ross Perot al in 1992 had aangekaart, riep
hij op tot bescherming van Amerikaanse banen, goederen en - daarvan afgeleid -
van de Amerikaanse levensstijl. Dat wil zeggen: hij paarde economisch populisme
aan de oproep tot een ethisch reveil.

Maar de strijdbijl tegen de aanhangers van de tegencultuur had Buchanan - in elk
geval tijdelijk - begraven. In 1996 hief hij vooral de hooivork tegen de machten
van het internationale grootkapitaal. De Nieuwe Wereldorde, zo kwam hij tot de
conclusie, was minstens zo ontwrichtend als de seks, drugs en rock 'n' roll van
de jaren zestig. Gezinnen worden bedreigd door voortdurende economische
onzekerheid en banenverlies. In 1996 zocht en vond hij kiezers die hopeloos
verdwalen op de elektronische snelweg en de gang naar de beursvloer nooit zullen
maken.

Gewone man

Buchanans ageren tegen de 'goden van de globalisering' past in een lange
traditie in de Amerikaanse politiek, van Andrew Jackson tot William Jennings
Bryan in de vorige eeuw. Ook zij waren politici die het opnamen voor de 'gewone
man', de schlemiel die dreigt te worden vermalen door de krachten van het
kapitalisme. Zo gekunsteld en mediamiek als de taal van Gingrich is, zo
authentiek en Amerikaans bombastisch is die van Buchanan.

Beide boeken maken duidelijk dat Gingrich noch Buchanan een serieuze kandidaat
zal zijn voor het presidentschap in 2001. Bij Buchanan ligt dat voor de hand.
Zijn boodschap spreekt diegenen aan die geen deel hebben aan de economische
voorspoed of die zich aangetrokken voelen door zijn compromisloze stellingname
tegen abortus. In de Republikeinse partij is hij zodoende een buitenbeentje -
iemand die de gevestigde machten van de partij voortdurend hoofdbrekens bezorgt.
Een stoorzender, zoals Jesse Jackson dat in de jaren tachtig voor de Democraten
was.

Gingrich is een ingewikkelder geval. Zijn ambities zijn tomeloos, zijn gebrek
aan inzicht in eigen karakter is opmerkelijk. De nieuwe, gevoelige Newt
overtuigt geen moment. Onder de oppervlakte schemert een rancuneus en gevaarlijk
politicus, die zijn vijanden het liefst zou vermorzelen. Wat dat betreft mogen
we Trent Lott dankbaar zijn: zo lang Newt met zichzelf in gesprek blijft is hij
relatief onschadelijk. Los daarvan spreken de peilingen klare taal. Het gros van
de bevolking heeft Gingrich gewogen en te licht bevonden.

Foto's: 1. Newt Gingrich; 2. Patrick Buchanan Foto's ABC Press

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              66 of 146 DOCUMENTS

                                NRC Handelsblad

                                 July 23, 1998

Frankrijk komt met 'Europesere' begroting

BYLINE: DOOR ONZE CORRESPONDENT MARC CHAVANNES

SECTION: eco; Pg. 15

LENGTH: 642 words


De Franse regering van de linkse premier Jospin zoekt nieuwe
belastingmaatregelen meer aansluiting bij de Europse hoofdstroom. De
zakenkranten zijn positief. Frankrijk mist de rechtse ex-premier Juppe geenzins.
Minister van Financien Dominique Strauss-Kahn heeft zijn visitekaartje
afgegeven.

PARIJS, 23 JULI. De begroting voor 1999 is er nog niet, maar met de publicatie
gisteren van het bijbehorende pakket belastingmaatregelen is al zichtbaar dat
Frankrijk een 'Europesere' begroting krijgt. Werk wordt minder belast,
vervuilend gedrag en prive kapitaal meer. En het tekort blijft dalen.

Premier Jospin heeft in zijn minister van financien een van de beste verkopers
van het land in diens. Terwijl hij met een tikje op de laptop de meest wervende
grafieken voortoverde hield Dominique Strauss-Kahn (DSK) gistermiddag een
verhaal waarin aan iedereen werd gedacht. Het klonk links en zocht toch op
hoofdlijnen aansluiting bij wat in Europa al een tijdje wordt beproeft: de
voorwaarden scheppen voor meer werk, niet alleen banen subsidieren.

Daarmee is ook de innerlijke tegenstrijdigheid van het financieel-economisch
beleid van de regering-Jospin aangegeven. Die regering timmert aan de weg met
haar plan om 350.000 gesubsidieerde en 350.000 marktbanen voor jongeren te
scheppen en Frankrijk in 2000 te laten overgaan op de 35-urige werkweek.

Dat laatste zou wel eens de grootste 'millennium-bug' kunnen worden, want het is
zeer de vraag of het banen oplevert. Voorlopig proberen werkgevers er totale
flexibiliteit uit te slepen en de lonen evenredig te verlagen. Als dat niet tot
akkoorden leidt bedreigen ouderwets felle arbeidsconflicten de sociale euforie
van het moment.

Met zijn masterplan van gisteren lijkt DSK (met goedkeuring van Jospin) een veel
meer bij de Europese hoofdstroom aansluitende benadering te propageren. Veel
ineffectieve of onredelijke belastingen verdwijnen, direct of op termijn. De
belangrijkste is de 'taxe professionelle', een belasting die vooral midden- en
kleinbedrijf zwaar aanslaat op hun salarissom. Geleidelijke afschaffing zou in
'99 al 25.000 banen opleveren en op termijn van vijf jaar 100.000.

Bedrijven kunnen makkelijker lenen om banen te scheppen, makkelijker
bedrijfshuisvesting kopen en verkopen, en ook al vindt de algemene
werkgevers-organisatie CNPF dat de regering te weinig doet aan tekort-reductie
(van 3 procent dit jaar naar 2,3 in '99), vooral de talloze kleinere werkgevers
zijn zeer content dat zij eindelijk verlost worden van een 'onmogelijke'
belasting.

Voor gewone burgers zit er genoeg leuks in de plannen. Door verlaging van de
notaris- en andere kosten bij aan- en verkoop van het eigen huis, wil de
regering de mobiliteit bevorderen, goed voor een soepeler arbeidsmarkt. De
schenking van bedrijfsvermogen aan kinderen worden aangemoedigd, vooral voor de
ouder-ondernemer 65 wordt. Particulieren kunnen rekenen op een herziening van de
omstreden onroerend goed-belasting over een paar jaar, en verlaging van de btw
op elektriciteit en vuilverwerking. Niet-professionele dieselrijders gaan de
komende jaren meer accijns betalen. Dat heeft het milieu toch binnengehaald.

Voor de neo-gaullistische oppositie is het pakket 'een gemiste kans'. Virtueel
oppositieleider president Chirac liet weten dat hij meer lastenverlaging geboden
acht. Het bestuur van zijn RPR-partij had verlaging van de overheidsuitgaven
gewenst, in plaats van ongeveer een procent toename. 'Frankrijk verdoet zijn
tijd', is het harde oordeel van de grootste oppositiepartij. Veel weerklank
hebben dergelijke geluiden niet, ook niet in de zakenpers. De centrum-rechtse
regering-Juppe heeft in '95 de btw en andere lasten aanzienlijk verzwaard.
Zolang het wereldtij Jospin meezit mist Frankrijk Juppe niet.

Overheidsfinancien ; Nationale Economie ; Sociale economie ; Economie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              67 of 146 DOCUMENTS

                                NRC Handelsblad

                                 July 21, 1998

Statenlid Lammerts (SP) haakt af; Nasleep van Oosterparkrellen

BYLINE: DOOR ONZE CORRESPONDENT KARIN DE MIK

SECTION: bin; Pg. 6

LENGTH: 983 words


Sjon Lammerts (SP) heeft teleurgesteld zijn lidmaatschap van de Socialistische
Partij opgezegd. De partij gunde hem geen nieuwe periode in de Provinciale
Staten van Groningen. Trefwoord: de Oosterparkrellen

GRONINGEN, 21 JULI. De 'bandieten' van de Oosterparkwijk straften hem 'openlijk'
af, omdat hij hun gedrag aan de kaak stelde. Maar zijn partij, de SP, doet het
op een 'achterbakse manier'.

'Wat de SP me aandoet is erger dan de vernielingen in mijn huis', zegt het
Groningse Statenlid Sjon Lammerts (44). Lammerts' woning in het Oosterpark werd
in de nacht van 30 op 31 december vorig jaar door tientallen jongeren belegerd
en vernield, omdat hij het gemeentebestuur had opgeroepen maatregelen te nemen
tegen het 'tuig' dat de wijk 'terroriseerde'.

Deze week deelde voorzitter T. Bakker van het SP-district Groningen Lammerts mee
dat hij zich niet kandidaat mocht stellen voor een nieuwe termijn in de Staten.
Hem werd solistisch optreden verweten. Ook zou zijn naam te vaak in een adem
worden genoemd met de rellen in de Oosterparkwijk. Dat zou de SP schaden.

Lammerts zegde gisteren, na negen jaar, teleurgesteld zijn lidmaatschap op van
de Socialistische Partij. Eerder deze week verklaarde hij, onder druk van zijn
partij, af te zien van een nieuwe periode in de Groningse Staten, waar hij drie
jaar fractievoorzitter was. De resterende negen maanden tot de
statenverkiezingen maakt hij op persoonlijke titel vol. Lammerts: 'Ik heb
honderden voorkeurstemmen gehad en wil mijn kiezers niet teleurstellen.'

De partij verlaten vindt hij 'moeilijk', na al zijn inzet. Maar een andere keus
heeft hij niet. 'Er is iets geknakt.' Lammerts vindt dat de partij hem ten
onrechte op een zijspoor heeft willen zetten.

Volgens Lammerts wil SP-districtvoorzitter Bakker revanche nemen, omdat Lammerts
drie jaar geleden als afdelingsvoorzitter een tegenkandidaat naast Bakker naar
voren schoof voor het voorzitterschap van het district. Lammerts zegt zich niet
langer thuis te voelen in een partij die wordt geregeerd door een kleine groep
'oude, gestaalde kaders'. 'De SP lijdt aan gebrek aan inspraak. Ik heb drie jaar
geleden de democratisering in gang gezet, maar ben daarin alleen maar
tegengewerkt. De partij heeft het marxisme zeven jaar geleden in theorie
afgezworen, maar de oude garde handelt nog net zoals vroeger. Zij hebben de
macht en wensen geen inspraak. Overleg is er al helemaal niet. Men liet ons in
de Staten zwemmen.'

Lammerts vermoedt dat ze het niet konden verkroppen dat hij als 'jongen van het
gewone volk' veelvuldig in de publiciteit stond en luid zijn mening verkondigde.
Zijn vrouw: 'Sjon is een bedreiging voor hun kruidenierswinkel. Het zijn
huichelaars. We zijn in de greep van een wurgslang terechtgekomen.'

Lammerts sprak de districtsvergadering van de SP eergisteravond anderhalf uur
toe. Een aantal afdelingsvoorzitters koos zijn zijde en verweet Bakker
procedurefouten te hebben gemaakt. De kandidaten voor de verkiezingslijst voor
de Staten moeten namelijk door de afdelingen zelf worden aangewezen. De steun
doet Lammerts goed, maar het verhindert hem niet zijn partij te verlaten. 'Mijn
zaak en gezin gaan nu voor. Ik zet een dikke streep onder de politiek.'

Zoals hij ook het liefst de onlusten in de Oosterparkwijk, waarvan hij het
slachtoffer werd, wil vergeten. Zes keerde belde hij die bewuste avond
tevergeefs de politie, toen twintig a dertig jongeren een stuk van een
stoeptegel en stenen door de voorruit van zijn woning aan de Laurierstraat
gooiden. 'Om tien voor tien 's avonds belde ik voor het eerst. Om kwart voor zes
kwam de politie pas. Om zes uur werd mijn woning dichtgetimmerd.' De
dienstdoende politiechef heeft een 'behoorlijke inschattingsfout gemaakt', zegt
Lammerts. Maar in burgemeester Ouwerkerk ziet hij de hoofdverantwoordelijke. 'De
politie staat onder zijn gezag en elke burger moet daarop kunnen vertrouwen. Een
overheid moet zijn burgers kunnen beschermen.'

Uit het vorige week gepresenteerde onderzoek van de Vakgroep Strafrecht en
Criminologie van de Rijksuniversiteit Groningen naar de achtergronden van de
rellen, is gebleken dat Lammerts' uitlatingen de aanleiding vormden voor de
onlusten. De jongeren wilden hun woede op hem koelen, maar de zaak escaleerde
doordat politieingrijpen uitbleef. Het Oosterpark wordt door de onderzoekers
niet als een extreme probleemwijk omschreven. De oorzaken liggen in de hoge
werkloosheid en in drugs- en drankproblemen van jongeren. Verveling en
uitzichtloosheid mondden uit in baldadigheid en vandalisme. Het welzijnswerk
pikte de signalen over de problemen onvoldoende op, concluderen de onderzoekers.
Overigens manifesteert zich een harde kern van criminele jongeren, van wie een
groot deel niet in de wijk woont. Als oplossingen worden genoemd: meer
jongerenwerkers, meer activiteiten voor de jeugd, een politiepost in de wijk en
meer overleg tussen gemeente en bewoners.

Lammerts: 'Voor de jeugd tussen de twaalf en twintig moet veel meer
georganiseerd worden. In het verleden zijn alle jongerenwerkers wegbezuinigd.'

Hij woonde 23 jaar in de Oosterparkwijk, maar inmiddels woont hij elders in de
stad, op een geheim adres. 'Ik heb veel vrienden, maar ook veel vijanden
gemaakt.' Sinds zijn huis door relschoppers werd belegerd, slaapt hij slecht. Er
zijn nachten dat hij de angstaanjagende taferelen in zijn hoofd voorbij ziet
komen. Zijn vrouw is onder behandeling bij het Bureau Slachtofferhulp en slikt
kalmeringmiddelen. Voor de geleden immateriele schade eisen ze via een
bodemprocedure een vergoeding van de gemeente Groningen.

Toch ziet Lammerts niet om in wrok. 'Ik ben vergevingsgezind. Dat zal wel in de
aard van het beestje zitten. De daders moeten natuurlijk gestraft worden, maar
vooral begeleid.'

foto: Sjon Lammerts (Dennis Beek WFA)

Provinciale politiek ; Recht ; Politiek en Staat ; Staatsrecht ; Provincies

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              68 of 146 DOCUMENTS

                                NRC Handelsblad

                                 July 18, 1998

Polen rekent af met erfenis communistisch bestuur; Akkoord op omstreden punt van
decentralisatie: van 49 naar 16 provincies

BYLINE: DOOR ONZE CORRESPONDENT RENEE POSTMA

SECTION: bui; Pg. 5

LENGTH: 759 words


De Poolse centrum-rechtse regering heeft met de linkse oppositie een compromis
bereikt over de bestuurlijke herindeling van het land. Het aantal wojewodztwa
(provincies) is na maanden van politiek touwtrekken vastgesteld op zestien.
President Kwasniewski zal het compromis ondertekenen.

BOEDAPEST, 18 JULI. De Poolse politiek leek de laatste tijd wel een loterij.
Wordt het twaalf, vijftien of zeventien? Achter deze getallen ging een felle
politieke strijd schuil over de bestuurlijke herindeling van het land. Hoeveel
provincies moet het land krijgen? Iedere Pool wist dat twaalf en vijftien
stonden voor een overwinning van de centrum-rechtse regering, terwijl zeventien
het getal van de ex-communistische oppositie was.

Het was de eerste openlijke confrontatie tussen regering en oppositie met
president Kwasniewski in een nieuwe hoofdrol. Het winnende getal bleek
uiteindelijk zestien te zijn en dat betekent dat de centrum-rechtse regering
veel water in de wijn heeft moeten doen.

De bestuurlijke herindeling van Polen was een van de belangrijkste punten op de
agenda van de centrum-rechtse regering die vorig najaar aantrad. De regering van
de AWS (Kiesactie Solidariteit) en de Vrijheidsunie (UW) volgden op vier jaar
coalitie van de ex-communistische SLD en de boerenpartij PSL. De nieuwe regering
was vastbesloten de greep die de voormalige communisten nog altijd op de Poolse
samenleving hadden, eens en voor altijd te breken. Decentralisatie werd het
toverwoord. Onder het communisme was het land geregeerd vanuit een machtig
centrum. In de 49 provincies voerden machteloze bestuurders het beleid uit dat
vanuit Warschau werd opgelegd.

De nieuwe territoriale indeling moest bovendien de kapstok vormen voor andere
hervormingen, zoals die in de zware industrie. Zaken als gezondheidszorg en
onderwijs moeten in de nieuwe regio's een nieuwe - gedecentraliseerde -
invulling krijgen.

Al bij de oprichting van de vrije vakbond Solidariteit in 1980 kwamen
voorstellen ter sprake om de macht van de communisten te breken en de provincies
meer bevoegdheden te geven. Maar het duurde tot begin dit jaar voordat er echt
concrete voorstellen op tafel kwamen.

De regering-Buzek begon het loven en bieden met twaalf provincies. Polen, zo was
het oorspronkelijke plan, moest worden opgedeeld in twaalf superregio's met een
hoge mate van zelfbestuur. De regio's zouden economische ongeveer even
levensvatbaar zijn en dat was, volgens de regering, zoals de Europese Unie het
wilde. Polen hoopt tenslotte over een jaar of vier tot de EU toe te treden.

Maar de inkt van dit voorstel was nog niet droog of de regionale politici
begonnen moord en brand te schreeuwen. Tientallen provinciale hoofdsteden zouden
hun status verliezen en gereduceerd worden tot gewone steden. Een leger van
hoogwaardigheidsbekleders stond op en maakte een breed gedragen volksprotest
los.

Voor de post-communistische SLD, sinds eind vorig jaar in de oppositie, kwam het
volksprotest als geroepen. Decentralisatie was niet in het belang van de
oud-communisten en ze maakten dankbaar gebruik van de situatie door zich op te
werpen als de kampioen van de gewone man in de provincie.

Minstens zeventien was het antwoord van links op het eerste regeringsbod.
Vijftien was de reactie van de regering, die het zich niet kon veroorloven om
het volksprotest helemaal naast zich neer te leggen. Zeventien, hielden de
ex-communisten vol.

En toen het Poolse parlement uiteindelijk toch voor het getal vijftien had
gestemd, greep president Kwasniewski, zelf ex-communist, in. Zijn hart bleek -
zoals iedereen eigenlijk wel wist - toch links te kloppen als het erop aankomt
en hij sprak zijn presidentiele veto uit. Ook de president liet zich de kans
niet voorbij gaan om zich op te werpen als de kampioen van de gewone man in de
provincie.

Nu, ruim twee weken later, hebben de regering en voormalige communisten zich
toch weten te verenigen en wel op het getal zestien. Het compromis is na
nachtenlang onderhandelen tot stand gekomen en de president heeft al te kennen
gegeven dat hij dit keer geen veto zal uitspreken.

De decentralisatie is er dus door. De weg is vrij voor een nieuwe invulling van
de Poolse staat. Toch leert een eenvoudig optelsommetje dat de regering-Buzek
veel water in de wijn heeft moeten doen om deze cruciale vernieuwing erdoor te
krijgen.

In het parlement kan de centrum-rechtse coalitie winnen van de postcommunisten.
Maar als de president zich er tegenaan bemoeit, staat de regering machteloos. De
marges zijn klein.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              69 of 146 DOCUMENTS

                                NRC Handelsblad

                                 July 18, 1998

Ook Welverdiend houdt van Mandela

BYLINE: DOOR ONZE CORRESPONDENT LOLKE VAN DER HEIDE

SECTION: rtv; Pg. 23

LENGTH: 1142 words


Swartmense en Afrikaners, allen prijzen zijn naam: Nelson Rolihlahla Mandela.
Tachtig is de president van Zuid-Afrika geworden. Heel Zuid-Afrika heeft zich in
een weergaloze feestroes gestort.

JOHANNESBURG, 18 JULI. 'Happy birthday dear president. Mag u zo sterk en groot
worden als een olifant. Mogen uw dagen prettig en koel zijn. De bloemen moeten
bloeien voor u. We houden heel veel van U', schrijft Ntsika Tebaleng, 7 jaar,
van de Flamingo school in Johannesburg, aan zijn president, Nelson Mandela, die
vandaag tachtig jaar oud is geworden. Heel Zuid-Afrika, van het diepste zwart
tot het witste blank, loopt uit voor de verjaardag van Madiba - Mandela's
koosnaam in het Xhosa. Een jaar lang is het feest.

Ongeacht huidkleur of politieke voorkeur, iedereen in Zuid-Afrika loopt weg met
Nelson Mandela. De toch al niet geringe aandacht voor de man heeft dezer dagen
plaats gemaakt voor een regelrechte Mandela-manie.

Politici, kunstenaars en gewone burgers putten zich uit in lyrische bewoordingen
over de man die tachtig jaar geleden uit een adellijk geslacht in Transkei werd
geboren onder de naam Rolihlahla, hetgeen letterlijk 'hij die de takken van de
boom trekt' betekent. De zwarte juffrouw op de lagere school gaf hem de naam
Nelson, want blanken konden zijn naam niet uitspreken, zei ze. Mandela zou na
zijn studie rechten uitgroeien tot een gevreesde advocaat en politicus en dat
kostte hem onder de apartheid 27 jaar van zijn vrijheid. Na zijn vrijlating in
1990 rees Mandela tot mythische hoogte door zijn bijna messiaanse
vergevingsgezindheid. Geen spoor van wrok, geen moment van wraak.

'Hij is een icoon in Zuid-Afrika, een vaderfiguur, een boegbeeld van onze strijd
tegen drie eeuwen van onderdrukking en de belichaming van het beste dat ons land
te bieden heeft', zegt Jeff Radebe, minister van Openbare Werken en voorzitter
van het feestcomite.

Niet alleen het zwarte volksdeel looft Madiba, ook de blanken, met name de
Afrikaners, prijzen zijn naam. Jarenlang slikte men de propaganda dat Mandela
een gevaarlijke communist was die voor altijd gevangen moest blijven.

Nu doen ze in het openbaar boete, en zeggen ze hoe ze zich vergisten. Zoals Nico
van der Merwe, die boerenmeubels maakt in het dorpje Welverdiend, vlakbij
Johannesburg. Een echte Afrikaner, met zijn ronde gezicht en bolle buik. 'Die
man is een en al rustigheid. Hij kan elk probleem oplossen. Hij is een mens
onder de mensen, met een heel groot hart. Voor hem is iedereen hetzelfde, of het
nu gaat om witmense, swartmense of bruinmense. Als ik hem zou tegenkomen zou ik
zeggen: dank wat u voor Zuid-Afrika heeft gedaan', zegt van der Merwe eerbiedig.

Mandela maakte zich onder de Afrikaners onsterfelijk toen hij in 1995 als
president op de thee ging bij Betsie Verwoerd, de weduwe van president Hendrik
Verwoerd, die werd gezien als de grote inspirator van de apartheid in de jaren
vijftig en zestig. Als een oude vriendin begroette hij haar, niet als een
vijandin.

Kritische noten over Nelson Mandela moet men onder zwarten zoeken. Xoliswa uit
de Johannesburgse wijk Yeoville is van de Xhosa-stam, net als Mandela, maar ze
wil niets van de hele poeha weten. 'Van Nelson is een heilige gemaakt. Hij mag
een goede president zijn, maar het is ook gewoon een koppige oude man. Als hij
iets wil, moet het ook gebeuren. En wee degene die iets verkeerds doet in zijn
ogen, dan heb je het voor altijd verbruid, hij is erg wraakzuchtig. Wat ik
Nelson echt kwalijk neem, is dat hij zich na zijn vrijlating niet om zijn gezin
heeft bekommerd. Zijn kinderen hadden hem nodig, maar wat deed Nelson? Hij ging
achter de babes aan. Geen chick in of buiten Zuid-Afrika die niet bij hem op
schoot heeft gezeten. Naomi Campbell, de Spice Girls, Miss Zuid-Afrika, noem
maar op. Het kan me niet schelen wat men over Winnie zegt, ze heeft haar
zwakheden, maar voor haar kwamen haar kinderen op de eerste plaats, terwijl
Nelson op vrijersvoeten was.'

Ook Hector Sauer, columnist van The Star, is de voorkeur van Mandela voor het
schone geslacht niet ontgaan. 'Als hij op een persconferentie een persoonlijk
woord over heeft voor iemand is het een vrouw. In gezelschap van toverfeeen en
schoonheidskoninginnen is Mandela op zijn charmantst. Hij flirt met hen, maakt
altijd dezelfde grap: of de dame in kwestie niet met hem wil trouwen.'

Op diverse radiostations konden mensen gisteren en vandaag hun felicitaties
overbrengen aan Mandela. Huilende mensen, lachende, vooral veel mensen met
anecdotes, want Mandela is een echte 'people's president', altijd toegankelijk
en toeschietelijk. Yvonne, een oudere dame uit de wijk Oaklands, vertelde hoe ze
Mandela op straat tegenkwam en riep: 'He meneer de president, wilt u mij
zoenen'. De president liep naar haar toe en gaf haar een pakkerd op d'r wang.

Enige weken later zag ze Madiba bij toeval nog een keer, bij de drogist en zei:
'Herinnert u zich nog dat u mij heeft gekust?' 'Op welke wang was het', vroeg
Mandela en na haar antwoord zoende hij haar nogmaals, nu op de andere wang.

Nomsa Maeko, werkzaam op het ministerie van Verkeer in Kaapstad, belde op om
Mandela nog een lang leven te wensen met veel goede seks. 'Die man zat een kwart
eeuw opgesloten. Die heeft nog heel veel zin', zegt ze.

En de president zelf, heeft hij nog zin? Het gerucht, groot gebracht over de
hele voorpagina door The Star, gaat dat hij vandaag gaat trouwen met zijn
Mozambikaanse sweetheart, GraCa Machel. Maar Mandela's dochter Zindzi (geboren
uit zijn tweede huwelijk, met Winnie) wees dit voor de radio schaterlachend naar
het rijk der fabelen. Ach, vanavond zullen we het weten.

Kinderen stonden deze week centraal in de aanloop naar de grote dag. Kinderen
hebben sinds de vrijlating van Mandela in 1990 al in het middelpunt van zijn
belangstelling gestaan, want dat: de lach, het plezier en het verdriet van een
kind, was wat Nelson Mandela gedurende zijn gevangenschap het meest had gemist,
zei hij naderhand.

Mandela stichtte in 1994 het Nelson Mandela Kinderfonds, bedoeld om zieke,
ontheemde en minder bedeelde kinderen te helpen.

De president stond vijf jaar lang een derde van zijn salaris af aan het fonds.
Eergisteren mochten 1.400 weeskinderen in het Krugerpark, te midden van de
olifanten en de giraffes, getrakteerd op springkussens en suikerspinnen, alvast
feest vieren en samen met Tata (papa) de verjaardagstaart aansnijden.

Een feestvierder kon niet komen, de 15-jarige Nelson Olival, een terminaal
kankerpatientje uit Pretoria. Daarom ging de president op ziekenbezoek. De oude
Nelson nam de hand van de jongenin de zijne, zwart en blank verenigd. 'Het is
een grote eer voor mij om een moedig vechtertje tegen kanker zoals jou te
ontmoeten', zei de president.

Foto: Applaus voor de president van dochter Zindzi (links) en supermodel Naomi
Campbell. (Foto AP)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              70 of 146 DOCUMENTS

                                NRC Handelsblad

                                 July 14, 1998

Wit-Rusland wordt een paria in Europa

BYLINE: DOOR ONZE REDACTEUR PETER MICHIELSEN

SECTION: opinie; Pg. 7

LENGTH: 993 words


De Europese Unie verschaft sinds gisteren geen visa meer aan hoge
functionarissen uit Wit-Rusland - een uitvloeisel van de 'ambassadecrisis'. Het
land van de steeds autoritairder regerende president Aleksandr Loekasjenko wordt
de paria van Europa.

ROTTERDAM, 14 JULI. Aleksandr Loekasjenko is niet langer welkom in de vijftien
landen van de Europese Unie, noch in de landen die zich bij de strafactie van de
EU hebben aangesloten: de Verenigde Staten, IJsland, Noorwegen, Cyprus en zeven
Oost-Europese landen (Bulgarije, Tsjechie, Estland, Hongarije, Roemenie,
Slowakije en Slovenie). Alleen het buurland Polen ontbreekt in de rij, niet
omdat het niet zou willen, maar omdat het als buurland complicaties verwacht. De
reden voor de strafmaatregel: de manier waarop Loekasjenko alle diplomatieke
conventies en gebruiken aan zijn laars lapt door talijke ambassadeurs uit hun
residenties te zetten omdat hij het ambassadecomplex even buiten Minsk graag
voor zichzelf en zijn staf wil hebben. Vorige week presenteerde de regering in
Minsk de ambassades zelfs met een ultimatum: ze moesten de ambassadeurswoningen
leeghalen. Hekken rond residenties bleken al te zijn gesloopt - de zoveelste
schending van de conventie die bepaalt dat diplomatieke gebouwen als
extraterritoriaal gebied ontoegankelijk zijn voor de autoriteiten van het
gastland. Washington bestempelde het ultimatum rondweg als 'het toppunt van
grofheid'.

Loekasjenko zelf wordt door de visumweigering van Europa niet geschaad: hij is
geen groot reiziger, al was het maar omdat er in Europa maar een land is dat hem
op staatsniveau wil ontvangen: Servie, die andere paria van Europa. Maar de
visumweigering geldt voor nog 130 Wit-Russische gezagsdragers, varierend van
alle ministers en onderministers tot de voorzitters van het staatscomite voor
hydrometeorologie en het staatspatentbureau.

In Minsk is geklaagd dat de visumweigering niet alleen gezagsdragers, maar ook
gewone burgers treft. Zo zou een aantal kinderen die lijden aan de gevolgen van
de kernramp in Tsjernobyl een visum zijn geweigerd. Bij de klacht werd even
vergeten dat het Loekasjenko is geweest die de sociale steun aan slachtoffers
van Tsjernobyl al enkele jaren geleden heeft beeindigd en die de uit de omgeving
van Tsjernobyl geevacueerde inwoners weer heeft gedwongen in de besmette zone te
gaan wonen.

De diplomatieke actie van Europa vestigt nog eens de aandacht op het steeds
autoritairder regime van Loekasjenko. De organisatie voor de rechten van de mens
Human Rights Watch concludeerde in een begin deze maand uitgebracht rapport over
Wit-Rusland dat 'Loekasjenko zijn land tot een neo-Sovjet-staat maakt' en zich
als 'quasi-dictator' gedraagt. 'Loekasjenko herstelt doelbewust de ergste
aspecten van het Sovjet-tijdperk, met talrijke kenmerken van de onderdrukking
volgens Sovjet-stijl.'

In Wit-Rusland zijn demonstraties wettelijk aan banden gelegd, treedt de politie
hard op tegen betogers, is de persvrijheid beperkt en treedt de geheime politie,
vanouds KGB genaamd, op tegen oppositionele politici, journalisten en leden van
onafhankelijke organisaties. Belediging van de president is sinds juni weer een
misdrijf, te bestraffen met vier jaar gevangenisstraf of twee jaar werkkamp - en
wat precies beledigend is wordt niet in de wet gezegd, maar door de rechter
bepaald.

Loekasjenko, zei deze maand de Wit-Russische regisseur Joeri Chasjtsjevatski,
'ziet zich als een leider, die voor zijn volk spreekt. Daarbij heeft hij geen
parlement nodig, geen rechtbanken, geen partijen. Hij is een genie van de
leugen, hij draait zich zelfs niet om als zo'n leugen wordt ontmaskerd.'

Zelf is de voormalige gevangenisdirecteur zich van geen kwaad bewust. 'Er is in
Wit-Rusland niet minder democratie dan in Frankrijk, Duitsland en de VS samen',
zo zei hij eind juni. 'Het belangrijkste recht van de mens is werken, leven en
geld verdienen, en dat recht heeft de burger in Wit-Rusland.'

Dat laatste geldt overigens niet voor opposanten. Van de leden van het parlement
dat in 1996 door Loekasjenko naar huis werd gestuurd - hij stelde toen een nieuw
parlement samen uit zijn eigen volgelingen in het oude parlement - hebben er na
twee jaar zeventig nog geen werk. De voormalige vice-voorzitter van het
parlement, Vasili Novikov, werkt als straatveger.

Loekasjenko bouwt de oude Sovjet-staat weer op. Deze maand werd de ideologische
controle in bedrijven in ere hersteld. Er komt een speciale opleiding voor
'staatsideologen'. Afgestudeerden worden vice-voorzitter in staatsbedrijven met
meer dan driehonderd werknemers en in sovchozen en kolchozen met meer dan 150
werknemers. Ze worden er verantwoordelijk voor het informatie- en
propagandabeleid. In wezen gaat het om het herstel van het systeem van de alles
controlerende communistische partijcellen in bedrijven zoals dat vroeger
bestond.

Ook de uit de tijd van het communisme bekende trekjes als de
persoonlijkheidscultus doen weer hun intrede. Elke dag beheerst Loekasjenko het
nieuws op radio en tv en in de staatskranten. Begin deze maand verscheen ook een
boek met verzamelde toespraken van en artikelen over hem, in de stijl van
Ceausescu en Hoxha vroeger. In zo'n artikel over hem wordt de president geprezen
als wijze profeet, als de man die alles in het juiste perspectief ziet, als
rechter en vredestichter, als dorpsonderwijzer en ervaren boer, dit alles
gelardeerd met foto's die hem tonen met bejaarden, patienten in ziekenhuizen en
bloemen brengende kinderen.

Nog meer verleden: deze week werden in Polen plannen ontvouwd voor een Radio
Vrij Wit-Rusland, om het informatiemonopolie van Loekasjenko in eigen land te
breken. Het radiostation gaat uitzenden vanuit Biaystok in Polen, vijftig
kilometer van de grens, en wordt gefinancierd door de VS en de Raad van Europa,
en bemand met Wit-Russische journalisten die in eigen land niet meer uit de
voeten kunnen.

Buitenlandse betrekkingen ; Politiek en Staat

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              71 of 146 DOCUMENTS

                                NRC Handelsblad

                                 July 13, 1998

DUBLINERS WETEN MEER VAN DRANK

BYLINE: DOOR JAAP BLOEMBERGEN

SECTION: sport; Pg. 16

LENGTH: 1123 words


Ierland stond drie dagen in het teken van de Tour de France. Bij de start van de
85ste ronde keken circa honderdduizend leken met verbazing naar het
wielercircus. De Ieren hebben meer verstand van alcohol, gezien de vreemde
reacties langs de kant en de enorme drankzucht in het uitgaanscentrum.

De Griekse geograaf Ptolemeus berichtte 140 jaar na Christus over een
nederzetting bij de Ierse Zee. Bijna twee millennia later wordt Dublin
geassocieerd met schrijver James Joyce, popgroep U2 en de jaarlijkse
paardenshows. Dear Dirty Dublin is een stad van tegenstellingen. De inktzwarte
rivier Liffey verdeelt het oude centrum in een rijke zuidoever en een arme
noordoever. Beide stadsdelen vertonen een belangrijke overeenkomst. Drank is
overal te koop, beschonken Ieren bepalen het stadsbeeld in 1998.

Dublin telt zeshonderduizend inwoners en zeshonderd pubs. Temple Bar heet de
uitgaansstraat van Dublin. De smalle, rechte doorgang is elke avond doordrenkt
met alcohol. Jonge meisjes waggelen met lubberende panty's en rood doorlopen
ogen over de kasseien. Oude mannen plassen op elke straathoek en lopen
vervolgens met open gulp langs de portieken. Overal staan lege glazen, overal
wordt gezongen, gelachen en getongzoend. Sommige Ieren lijken in staat deze drie
bezigheden op hetzelfde moment uit te voeren.

De Ieren verdrinken het sombere weer en de zware leefomstandigheden met grote
glazen Guinness. En als de pubs om elf uur sluiten, vinden ze hun weg naar
nachtclubs of discotheken. Er is altijd wel wat te vieren. De wereldtitel voor
de Franse voetballers, de gele trui voor de Engelsman Chris Boardman. Desnoods
een overwinning van de plaatselijke hurlingclub.

Het dagelijkse straatbeeld is niet besteed aan de Ier Stephen Roche, vader van
twee kinderen en winnaar van de Tour de France in 1987. 'Ik heb gelukkig nooit
veel gedronken, maar voor mijn kids vrees ik het ergste. Daarom verhuis ik
volgend jaar weer naar Frankrijk. Daar wordt ook veel gedronken, maar de jeugd
krijgt tenminste kans om te sporten. In Ierland is schijnbaar nergens geld
voor.'

Roche sprak bij de officiele presentatie van de Tour in soortgelijke
bewoordingen. Zijn kritiek op de Ierse drankcultuur werd hem niet in dank
afgenomen. De oude kampioen werd vrijdagavond uitgefloten op het podium en
zaterdagochtend fel aangevallen in de Ierse kranten. Een volksheld mag niet
afgeven op zijn bewonderaars, was de algemene teneur. Volgens Roche kreeg hij
ook positieve reacties. 'Een moeder van twee kinderen kwam naar me toe en
bedankte me hartelijk. 'Eindelijk heeft iemand de waarheid gesproken', sprak ze
tegen me. Het is misschien niet leuk om te horen, maar dit land gaat kapot aan
de drankzucht van zijn bevolking.'

De woorden van Roche zijn opmerkelijk, aangezien de wereldkampioen van 1987
bekendstaat als een levensgenieter. Zijn land- en generatiegenoot Sean Kelly is
een tegenpool. De viervoudige winnaar van de groene trui leeft als een
kluizenaar in het dorp Carrick-on-Suir, waar vanmiddag een bonificatiesprint op
het programma stond. Kelly zal zijn geboorteplaats nooit verlaten. Niet omdat
hij zo van drank houdt, maar vanwege zijn verlangen naar rust en ruimte.

Kelly liep de afgelopen dagen met een zuur gezicht door het oude centrum van
Dublin. Hij was teleurgesteld in de Frans-Ierse organisatie, die hem minder in
de schijnwerpers plaatsen dan Roche. Uit rancune vliegt hij vanavond niet naar
Bretagne, waar morgen de derde etappe wordt verreden. 'Ik zou de komende weken
verslag doen voor de Ierse televisie, maar ze zien mij niet meer terug. Een
beetje meer respect had ik wel verdiend. Ik heb tien grote klassiekers gewonnen.
Blijkbaar tellen die niet mee.'

De negatieve geluiden van de hooggeplaatste gastheren staan haaks op het
enthousiasme bij de gewone man. Le Grand Depart was een groot succes, als we de
reacties van de honderduizenden toeschouwers mogen geloven. Ze schreeuwden hun
kelen schor en keken hun ogen uit bij de hoge snelheden. De Ieren zijn niet
verwend met goede wielersport en hebben weinig verstand van zaken. Toen de
Italiaanse favoriet Marco Pantani zaterdagmiddag bijna de langzaamste tijd in de
proloog had gereden, sprak de speaker over 'a wonderful performance'. Niemand
langs de kant die hem tegensprak.

Volgens enkele ervaren volgers in de karavaan waren in Dublin minder
toeschouwers dan bij de Tourstart in Bazel (1982) of West-Berlijn (1986). Roche
is blijkbaar chauvistisch genoeg om het in dit geval voor de Ieren op te nemen.
'Dublin is geen miljoenenstad en vergeet niet dat het vakantietijd is. Een hoop
mensen zijn op vakantie.' Met een subtiele glimlach. 'U komt toch uit Holland?
Alsof het twee jaar geleden bij jullie zo druk was. Ik zag in 's-Hertogenbosch
meer fabrieken dan wielerfans.'

In de Wicklow Mountains, een national park ten zuiden van Dublin, waren de Ierse
plattelandsbewoners gistermiddag even luidruchtig als in de hoofdstad. Gehuld in
dikke jassen trotseerden ze de mist en de koude. Het was een prachtiggezicht om
het peloton door The Garden of Ireland te zien fietsen. De wegen zijn smaller en
gevaarlijker dan in Frankrijk, maar er deden zich geen ongelukken voor op het
bochtige parcours. De valpartij met Erik Dekker en Mario Cipollini vond in de
slotfase plaats, op een brede weg langs het Phoenixpark van Dublin.

Nog voordat zijn gewaardeerde kracht Dekker naar het ziekenhuis werd vervoerd,
had Adri van Houwelingen zich zaterdag kritisch uitgelaten over de
werkomstandigheden. Volgens de assistent-ploegleider van Rabobank hadden de
Ierse verkeersagenten weinig begrepen van de hectiek in de Tour. 'Wij reden van
het hotel naar het parcours en deden daar drie kwartier over. Volgens het
rondeboek was het nog geen vier kilometer rijden. We hadden beter kunnen gaan
lopen. Nee, ik ben blij als we weer in Frankrijk zijn.'

Volgens Nederlands kampioen Michael Boogerd, die zaterdag een teleurstellende
proloog reed, was het Ierse avontuur niet voor herhaling vatbaar. 'Je kan hier
niet lekker trainen. Om de paar honderd meter staat een stoplicht. Voor mij
hoeven al die verre landen niet. Waarom stellen ze het belang van de renners
niet voorop? Hier schieten alleen de hoge heren wat mee op.'

De kritische geluiden waren niet besteed aan Cees Priem, die als wielrenner
bekendstond om zijn hang naar gezelligheid en als ploegleider regelmatig in het
nachtleven duikt. 'Dit is toch een prachtige plek. Als wij ons vroeger konden
inschrijven voor de Ronde van Ierland, waren Jan Raas en ik er als de kippen
bij. Als je begrijpt wat ik bedoel.'

Foto: Ierse toeschouwers trotseren het slechte weer in de buurt van Wicklow om
het peloton aan het werk te zien tijdens de eerste etappe van de Tour de France.
(Foto AP)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              72 of 146 DOCUMENTS

                                NRC Handelsblad

                                 July 11, 1998

Avondklok voor de jeugd? Ze vrijt rustig door

BYLINE: DOOR ONZE CORRESPONDENT RENEE POSTMA

SECTION: bin; Pg. 3

LENGTH: 759 words


WARSCHAU, 11 JULI. Met een trefzeker gebaar wordt een fles wodka omhoog gegooid.
Beneden op straat staan een paar jongeren. Op een balkon op de eerste verdieping
wordt de fles uit de lucht geplukt. De Poolse jeugd is gewend drank naar binnen
te smokkelen bij de disco. Braaf melden de flessenwerpers zich bij de ingang
voor een entreebewijs, de drank is al binnen.

De flitsende disco ligt een paar honderd meter van het Cultuurpaleis, de
stalinistische wolkenkrabber die Warschau overschaduwt. Tochtige straten doen
denken aan Rotterdam in de jaren zestig. De wind jaagt flarden regen en zand
over de trottoirs. Overal wordt gebouwd.

Jongeren verdringen zich bij de disco. Het is even na middernacht en het feest
begint op gang te komen. In de schaduw van het gebouw staat een enkele
drugsdealer. Een man met een witte BMW komt drie meisjes afleveren. Ze zijn
allemaal duidelijk jonger dan achttien jaar.

Sinds 1 mei is Warschau van elf uur 's avonds tot zes uur 's ochtends een stad
voor boven de achttien jaar. Jongeren onder de achttien moeten 's avonds binnen
blijven, vindt de opperburgemeester van de stad. Ouders moeten weten waar hun
kinderen zijn en verantwoordelijkheid nemen.

De krasse maatregel - zo lijkt het op het eerste gezicht - moet een einde maken
aan het verschijnsel van rovende en moordende jeugdbendes die sinds een paar
jaar door de Poolse steden trekken. Radom was vorig jaar de eerste stad die een
avondklok invoerde in de strijd tegen de jeugdbendes. Warschau en andere steden
namen het voorbeeld over en mensenrechtenorganisaties riepen moord en brand. De
maatregel was een ontoelaatbare beperking van de burgerrechten.

Maar daar is bij de disco weinig van te merken. Iedereen gaat gewoon zijn gang,
in de winkelstraten achter het gebouw zoeken jongeren donkere hoekjes op. Er
wordt gevreeen en gedeald zonder dat er in de verste verte ook maar een agent te
bespeuren valt. Een avondklok zonder politie?

Kapitein Andrzej Przemyski moet er een beetje om lachen. Hij is adviseur van de
nationale politietop en op zich voorstander van de avondklok. Alleen gaat het
hem er niet om grote hoeveelheden jeugd van de straat te halen. Przemyski wil
dat de Polen meer burgerzin ontwikkelen, dat ze voor hun kinderen zorgen. De
avondklok is vooral een signaal aan de maatschappij.

De Poolse politie heeft inderdaad de plicht om deze zomermaanden na elven
iedereen onder de achttien aan te houden, maar doet dat slechts bij
uitzondering. 'De politie kan nu verdacht uitziende jongeren vragen wat ze
eigenlijk aan het doen zijn en dat is al belangrijk.' De
mensenrechtenorganisaties hoeven zich dan ook geen zorgen te maken. De politie
wil per se niet provoceren en heeft zelfs bordjes op de autos geplakt: 'Wij doen
gewoon ons werk'. Vanavond kijkt de politie kennelijk naar het WK voetbal en kan
de jeugd ongehinderd zijn gang gaan.

Heeft zo'n avondklok zin? Przemyski is voorzichtig. Sinds begin mei is de
jeugdcriminaliteit eerst afgenomen, nu is het zomer en loopt ze weer op. Net als
iedere zomer. Eigenlijk laten concrete resultaten hem koud. 'Zelfs als dit
allemaal niet zou helpen, dan zouden we het publiek en de politiek toch bewuster
hebben gemaakt van het probleem.' Przemyski is een man van kleine stapjes en de
avondklok lijkt een langzame dood te sterven in de hoofdstad.

Maar de mensenrechten-organisaties stonden vorige week opnieuw op hun achterste
benen toen bleek dat de politie van Warschau overdag versterkt zou worden met
driehonderd soldaten. Want ook overdag wordt de stad door misdaad geteisterd.
Patrouillerende soldaten in het straatbeeld! Alsof het weer 1981 was toen
generaal Jaruzelski de staat van beleg uitriep.

En er lopen inderdaad weer soldaten op straat. Maar de angstige rekruten die de
politie vandaag begeleiden lijken in niets op de zwaarbewapende troepen van
1981. In paren van twee lopen ze naast de politieagenten. Ze zijn ongewapend en
Przemyski wil wel verklappen dat ze eigenlijk ook helemaal geen speciale
bevoegdheden hebben. 'Die soldaten hebben niet meer rechten dan een gewone
burger', zegt hij. Dus erg efficient is ook deze maatregel niet. 'Er zijn nou
eenmaal mensen in de regering die vinden dat de er meer gezag zichtbaar moet
zijn.' Ineens schiet de bevlogen politieman in de lach. 'Kent u die
politiepoppen in Frankrijk langs de weg, die met en vlaggetje staan te zwaaien?
Nou dat is de rol van deze soldaten op straat: rubberen dummies.'

Sociologie ; Wetenschap en Techniek ; Sociale Wetenschappen ; Delicten ; Recht ;
Criminaliteit

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              73 of 146 DOCUMENTS

                                NRC Handelsblad

                                 July 10, 1998

Tekens in onzichtbare inkt; Het ravijn van De Quincey's opiumgenot

BYLINE: HANS VAN DER PLOEG

SECTION: bui; Pg. 5

LENGTH: 1545 words


Thomas de Quincey: Bekentenissen van een Engelse opiumeter. (Vert. Robbert-Jan
Henkes en Erik Bindevoet, inleiding door prof. dr. A.J. Dunning). Candide/Wrede
Veldt, 139 blz. [f] 25,-

Vijfendertig jaar voor de geboorte van Freud demonstreerde Thomas de Quincey
(1785-1859) al dat dromen niets anders waren dan archeologische resten uit de
vroege jeugd. Zoals koning Midas alles wat hij aanraakte in goud zag veranderen
en zo tot wanhoop werd gedreven omdat zijn menselijke verlangens hem waren
ontroofd, namen alle dingen die De Quincey zich voorstelde in het donker,
onmiddellijk de vorm aan van droombeelden. Oorzaak: veelvuldig opiumgebruik.

Of die dromen zelf inderdaad het gevolg van opium waren mag worden betwijfeld.
Volgens Alethea Hayter, die een informatieve inleiding schreef bij de Engelse
Penguin Library-uitgave in 1973, wordt het droomleven bij dichters door
opiumgebruik misschien wel verrijkt, maar nauwelijks bruikbaar als gevolg van
landerigheid, verlies aan inspiratie uit de buitenwereld en desintegratie van
het zielenleven.

Dromen

In zijn tijd was De Quincey's Confessions of an English Opium Eater (1821) al
een beroemd boek. Vooral het autobiografische karakter ervan met als kern het
opiumgebruik moet daar de oorzaak van zijn geweest. Behalve om een rijke gaat
het om een uitgesproken weerbarstige tekst, die zich lastig laat vertalen omdat
De Quincey eindeloos lange zinnen gebruikt, die hij vele malen onderbreekt met
dubbele punten en komma's. Alleen al daarom is elke getrouwe en vlekkeloze
vertaling een prestatie. In 1953 verscheen de eerste Nederlandse vertaling door
Aart van Vierland, waarvan in 1972 nog een tweede druk uitkwam. De recente
vertaling van Robbert-Jan Henkes en Erik Bindervoet stelt de voorgaande veruit
in de schaduw. Dankzij originele en creatieve vondsten klinkt De Quincey nu fris
en eigentijds. Echt prachtig wordt het waar de auteur zijn dromen beschrijft als
'tekens in onzichtbare inkt, door mijn onstuimig gewoel tot leven gewekt tot de
ondraaglijke vertoningen die vraten aan mijn hart'.

Thomas de Quincey werd in 1785 geboren als de tweede zoon van een koopman in
Manchester. Zijn vader stierf aan tuberculose toen Thomas zeven jaar oud was.
Dit verklaart de telkens opdoemende thuiskomst van de stervende man in een koets
langs de donkere wegen in De Quincey's latere dromen. Na de dood van zijn vader
stond hij bloot aan de agressieve neigingen van zijn oudste broer William. Zijn
zusters waren meer zijn bondgenoten. Helaas stierven twee van hen al vroeg. De
dood van zijn negenjarige zuster Elisabeth, toen hij zelf zes jaar was, zou een
van de indringendste thema's in zijn dromen worden.

Ondanks deze verliezen in de vroege jeugd, groeide De Quincey in voorspoed op.
Hij was klein van stuk, bezat fijne gelaatstrekken en een scherp verstand.
Hoewel hij iedereen altijd direct voor zich wist in te nemen, leed hij aan een
chronic passion of anxiety. Hij meende voortdurend door de mensen veracht te
worden en hij tobde met het eeuwige gevoel van verlating en troosteloosheid.

Narcisme was De Quincey niet vreemd. Zo meldt hij trots dat hij met dertien jaar
met gemak in het Grieks kon schrijven en deze taal met vijftien jaar vloeiend
sprak, 'een vaardigheid die ik sindsdien bij geen enkele geleerde uit mijn tijd
heb aangetroffen'. Bovendien voelde hij zich een betere hellenist dan de
bisschop van Bangor.

Uit ongeduld verliet De Quincey plotseling de middelbare school in Manchester,
waarna hij begon te zwerven in Noord-Wales en een wanhopige tocht naar Londen
ondernam om geld bij elkaar te krijgen. In de winter van 1802 en 1803 kwam hij
bijna om van de honger. In die tijd raakte hij bevriend met de vijftienjarige
prostituee Ann die later eveneens frequent in zijn dromen verschijnt. De
ontberingen uit die tijd legden de basis voor de heftigste maagpijnen, waartegen
hij later opium nam, en voor de afschuwelijkste dromen.

In de lente van 1804 kwam zijn familie hem op het spoor, waarna hij tot 1808 in
Oxford studeerde, zonder overigens een academische graad te halen. Vervolgens
zwierf hij rond tussen Londen, Westmoreland en het westen van Engeland, terwijl
hij de meeste tijd doorbracht met het lezen van Kant, Schelling en Fichte. Zelf
hoopte hij ooit een groot filosofisch werk te produceren, De Emendatione Humani
Intellectus (Over de Verbetering van het Menselijk Verstand), een titel die hij
aan Spinoza ontleende. Dat boek is er nooit gekomen.

In 1807 ontmoette De Quincey de dichter Coleridge die hij zeer bewonderde. Tot
een ontspannen vriendschap kwam het echter niet, omdat ze elkaar (terecht)
verdachten van opiumverslaving. De Quincey ergerde zich bovendien aan de
eindeloze poetische monologen van de man. Voor de dichter Wordsworth koesterde
De Quincey een diepere genegenheid, maar deze relatie liep eveneens op een
debacle uit. In de lezing van De Quincey omdat hij niet Wordsworths dochter
Dorothy, maar Margaret Simpsom, een plaatselijke boerendochter, tot vrouw nam.
Een andere mogelijkheid, die Hayter noemt, is dat de Wordsworths steeds meer
moeite kregen met de toenemende opiumverslaving van De Quincey.

In Bekentenissen van een Engelse opiumeter lezen we hoe De Quincey op een
regenachtige zondagmiddag in de herfst van 1804 in Londen voor het eerst
laudanum of opiumtinctuur (opium opgelost in alcohol) neemt, op aanraden van een
student, tegen reumatische pijnen in hoofd en aangezicht. Op dat moment heeft
hij 'het ravijn van hemels genot dat hier ineens openspleet' ontdekt. In de
jaren daarna gebruikt hij deze 'enige katholieke pijnstiller tot nu toe aan de
mensheid geopenbaard' tegen de krampende pijn op de maag en om de tuberculose te
onderdrukken, waaraan hij zou lijden. (Noch de ziekte noch het heilzame effect
van opium daarop zijn volgens mij juist.) Soms gebruikt hij het tegen angst,
bijvoorbeeld voor zijn laatste examens in Oxford, die hij desondanks niet
aflegt. Het meest van alles neemt hij het middel tegen de zenuwen en de
loodzware last van het taedium vitae (walging van het leven), voor de euforie en
de kick, om van zijn zorgen en ongemak af te zijn.

Aanvankelijk gebruikt hij laudanum eens in de drie weken, in 1812 eens per week,
en in 1813 dagelijks. In 1816 neemt hij dagelijks 320 grein of 8.000 druppels
laudanum. In 1817-1818 en 1843 neemt De Quincey's gebruik een gigantische,
volgens moderne deskundigen onmogelijke aanvang aan. De meeste tijd probeert De
Quincey zijn verslaving tussen de 160 en 300 druppels te houden.

Stemmingsstoornis

Terugkomend op de vraag of de droombeelden (en de visuele hallucinaties zoals
die ook voorkomen bij een delirium) het gevolg waren van opium, denk ik dat die
meer hun oorzaak vonden in de alcohol dan in laudanum. Opium veroorzaakt op zich
geen roes, verzekert De Quincey. Geen enkele hoeveelheid bracht bij hem ooit een
roes tot stand. Laudanum deed dat wel als hij er maar genoeg van innam: niet
omdat er zoveel opium inzat, maar omdat het zoveel alcohol bevatte. Een ander
probleem is of en zoja: aan welke psychiatrische aandoening De Quincey leed. Een
moderne psychiater zal tot een chronische stemmingsstoornis concluderen, die
vermoedelijk tevens ten grondslag lag aan de terugkerende maagklachten, met
angst, soberheid en een ernstige slaapstoornis als kernsymptomen, en een
serotonerg werkend antidepressivum (SSRI) voorschrijven. Een psychotische of
bipolare stoornis ligt minder voor de hand.

De Quincey verdiende de kost door voor tijdschriften te schrijven. Toen hij op
zeventigjarige leeftijd de Bekentenissen opnieuw bewerkte, had hij een moeilijk
en armoedig leven achter de rug. Zijn vrouw en twee zoons waren overleden. Tot
zijn dood op vierenzeventigjarige leeftijd bleef hij verslaafd aan opium.
Volgens de cardioloog prof. dr. A.J. Dunning, de voormalige hoofdredacteur van
het Nederlands Tijdschrift voor Geneeskunde, die de inleiding voor de
Nederlandse uitgave verzorgde, is De Quincey's verzameld werk, dat veertien
delen beslaat met in hoofdzaak tijdschriftartikelen, altijd als wijdlopig en
zoutloos beschouwd. Zijn roem berust op zijn bekentenissen, als de wurggreep van
de opium pas begint, schrijft Dunning. 'De behoefte om zichzelf te verliezen in
een roes en op weg te gaan naar nieuw inzicht of uitzicht is van alle tijden en
zeker van de onze. Het blijft de verdienste van De Quincey van die roes als
eerste, aan het begin van onze moderne en industriele samenleving, een
openhartig, vaak geestig egodocument te hebben gemaakt.' Openhartig zijn deze
Bekentenissen van een opiumeter zeker, maar geestig? Naar mijn idee zijn ze meer
doortrokken van zwarte wanhoop en suicidale vertwijfeling. Er staan
vlijmscherpe, melancholieke typeringen in: 'Schuldgevoel en lijden deinzen
instinctief terug voor openbare aandacht: ze zoeken privacy en eenzaamheid: en
zelfs als zij een graf kiezen zullen zij zich afzonderen van de gewone burgers
van het kerkhof, alsof zij geen deel willen uitmaken van het lidmaatschap van de
grote familie der mensheid en (in de ontroerende woorden van de heer Wordsworth)
de wens koesteren Een boetvaardige eenzaamheid! Uit te drukken in nederigheid.'

Foto: Bridgehampton, Long Island Foto Simon Marsden Uit: Visions of Poe, Knopf
1988 Thomas de Quincey Uit besproken boek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              74 of 146 DOCUMENTS

                                NRC Handelsblad

                                  July 9, 1998

De jurk der jurken; Expositie bruidskledij in Hasselt

BYLINE: PIETHEIN BURMANJE

SECTION: agenda; Pg. 19

LENGTH: 615 words


Naast het stadhuis op de Grote Markt van Brussel is in 1899 een bronzen beeld
geplaatst ter ere van oud-burgemeester Karel Buls. Wie het aanraakt zal snel
trouwen, zo wil de legende. De wanhoop van vrijgezellen moet in de afgelopen
eeuw groot zijn geweest. Het beeld is zo vaak bepoteld dat het brons glimt als
goud. Een andere mogelijkheid om een echtgenote te bemachtigen deed zich voor
tijdens een huwelijksfeest. Degene die de kousenband van de bruid wist te
veroveren, zou snel gehuwd zijn. Vaak werd het kleinood in stukjes gesneden en
verdeeld onder de huwelijkshongerigen.

De bruid had het niet gemakkelijk. De ring die zij ten overstaan van een
priester kreeg omgeschoven stond symbool voor de keten waaraan haar man haar
zojuist had vastgeklonken. Vaak liep meneer pastoor nog even met het bruidspaar
mee om ook het huwelijksbed te zegenen. Het was de bruidsjurk die de bruid het
gevoel moest geven dat dit de mooiste dag van haar leven was. Het Modemuseum van
Hasselt toont de vele gedaanten die de jurk der jurken in de loop der tijden
heeft aangenomen. In het museum hangt een twintigtal jurken van 1880 tot 1990,
met daarnaast de kleding van de aanstaande echtgenoot.

De hogere standen gebruikten vroeger de duurste stoffen voor de bruidsjurk.
Taffetas uit Byzantium, mousseline uit Mossoul, zachte zijde uit Andalusie en
geweven stoffen uit Damascus. Scharlakenrood, de kleur van de hartstocht, was
populair. Hemelsblauw verwees naar de Heilige Maagd. Opvallende kleuren en
juwelen moesten de bruid tot mooiste vrouw van het feest maken. Witte jurken
werden in het begin van de vorige eeuw alleen gedragen door kleine meisjes. Pas
wanneer wit wordt geassocieerd met kinderlijke onschuld en maagdelijkheid,
gingen midden vorige eeuw bruiden uit de gegoede burgerij in het wit gekleed.
Het gewone volk bleef nog lange tijd - maagd of geen maagd - in het zwart huwen.
Pas rond 1930 werd de witte bruidsjurk gemeengoed. Tegenwoordig neemt het aantal
tweede en derde huwelijken toe en is 'maagdelijk wit' niet meer vanzelfsprekend.
Ontwerpers maken zelfs bruidskleding voor zwangere vrouwen.

Terwijl de bruid zich tooit in tule, kant, zijde, satijn, crinoline, jurken met
schapenboutmouwen en diepe halsuitsnijdingen, hult de bruidegom zich onveranderd
in een somber zwart kostuum. Slechts aan de witte anjer die hij als belofte van
trouw in zijn knoopsgat draagt, kan je zien dat hij niet naar een begrafenis
gaat.

Het Modemuseum van Hasselt stelt niet alleen Belgische bruidskleding tentoon. De
helft van de expositie is gewijd aan huwen in andere landen. Zuurtjeskleuren
overheersen op een huwelijk in Guatemala en het ritueel ziet er meteen veel
vrolijker uit. Of neem bijvoorbeeld Japan, waar de bruid bij een Shinto-huwelijk
volgens traditie twaalfmaal van kleding verandert. In Ethiopie draagt de
bruidegom (in het wit gekleed) geen anjer maar een oorlepeltje om zijn nek, dat
gebruikt wordt om de oren te reinigen zodat hij het woord van God beter kan
horen.

Aan de wanden in het museum van Hasselt hangen oude en recente trouwfoto's.
Vooral op de oude foto's lijkt het geluk vaak ver te zoeken. Er wordt stijfjes
in de lens gekeken, de man trots, de vrouw verdrietig. Genodigden kregen de
trouwfoto. Onder een jaren-vijftigfoto staat: 'Hartelijk dank voor de blijken
van genegenheid, betoond bij de gelegenheid van ons huwelijk.' Wie de gezichten
van het jonge paar bekijkt, vermoedt dat dit toch niet de gelukigste dag van hun
leven was.

De Kleren van de Bruid, Stedelijk Modemuseum, Gasthuisstraat 11, Hasselt. T/m 27
sept, di-vr 10-17u, za/zo 11-17u Inl. 003211239621.

Foto: Bruidskoppel jaren vijftig. Foto Stedelijk Modemuseum Hasselt

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              75 of 146 DOCUMENTS

                                NRC Handelsblad

                                  July 4, 1998

Aziatisch wonder blijkt slagveld voor rijk en arm; Een jaar na de Azie-crisis

BYLINE: DOOR ONZE CORRESPONDENTEN

SECTION: eco; Pg. 18

LENGTH: 3470 words


Het begon als een crisis in Thailand. Inmiddels verkeert een heel werelddeel in
verwarring. Het Aziatische wondermodel is omgeslagen in een rampscenario. Maar
de psychologische schokgolf heeft ook heilzame effecten.

SINGAPORE/TOKIO/PEKING/JAKARTA, 4 JULI. Vlak bij het kantoor van de Thaise
miljardair Chatri Sophonpanich in het centrum van Bangkok lopen talloze
werklozen te bedelen om een paar baht voor een bakje rijst. Bedelaars die de
economische crisis moesten bekopen met het verlies van hun baan. Oud-directeuren
van failliete bedrijven staan op straat noodle-soep te verkopen of rijden als
taxi-chauffeur door de stad.

Binnen, hoog boven het drukke verkeer in de Thaise hoofdstad heeft Chatri
Sophonpanich zo zijn eigen problemen. Ruim een jaar geleden bedroeg het vermogen
van de bankier nog 2,2 miljard Amerikaanse dollar. Na een jaar waarin de
aandelenkoersen op de beurs van Bangkok en de waarde van de Thaise baht naar
historische diepten zijn gedaald, heeft hij minder dan een miljard dollar over.
Chatri Sophonpanich heeft dan ook stevig moeten inboeten op zijn in Azie zo
belangrijke status: hij verdween uit de mondiale miljardairs top-100 van het
Amerikaanse weekblad Forbes. Nog negen andere Thaise miljardairs zijn intussen
gedegradeerd tot miljonairs.

De Forbes top-100 biedt een aardig beeld van het slagveld dat de afgelopen
maanden is aangericht onder Azie's best bedeelden. Volgens het tijdschrift
daalde het vermogen van de in mei vertrokken Indonesische president Soeharto van
16 miljard naar vier miljard dollar, verloor de machtige Maleisische
suikerkoning Robert Kuok een derde van zijn geld (hij heeft nu nog 'slechts' 4,7
miljard dollar over) en moest Singapore's meest succesvolle zakenman Kwek Leng
Beng, de topman van de Hong Leong groep die drie jaar geleden nog wereldfaam
verwierf door het Plaza hotel in New York over te nemen van Donald Trump, de
crisis bekopen met een vermogensdaling van 5,8 miljard tot 2,8 miljard dollar.
Een troost: zij staan nog steeds in de top-100, die fier wordt aangevoerd door
Microsoftbaas Bill Gates met 51 miljard dollar.

Overal in Azie worden steeds meer de gevolgen zichtbaar van de crisis die een
jaar geleden in Thailand begon. Ook in Zuid-Korea is de werkloosheid fors
gestegen en werknemers hebben hun salarissen soms met tientallen procenten zien
dalen. Veel jonge Koreanen die in het buitenland studeerden hebben moeten
terugkeren naar hun land, omdat hun ouders niet langer de kosten konden dragen.
Sommige Zuid-Koreaanse jongeren zoeken nu nieuwe uitdagingen. Dodelijke
motorongevallen beginnen een normaal verschijnsel te worden in het nachtleven
van de hoofdstad Seoel. Groepen jongens begeven zich 's nachts op motoren als
spookrijdende kamikaze-piloten in het verkeer, omdat de zin van een aangepast
bestaan niet meer vanzelfsprekend is.

pagina 19: Japan kan voorbeeld nemen aan doortastendheid Zuid-Korea

Japan ziet momenteel zijn werkloosheid stijgen tot naoorlogse recordniveau's en
het einde lijkt nog niet in zicht. Volgens ingewijden kan de werkloosheid als
gevolg van noodzakelijke herstructureringen in het bedrijfsleven oplopen tot
zo'n tien procent, ongekend hoog voor Japan waar men aan slechts zo'n twee
procent gewend is. Vorige maand liet de Wereldbank weten dat in Indonesie 20
miljoen mensen hun baan zullen verliezen.

Het tempo en de effectiviteit van de crisisaanpak hangt in de verschillende
landen niet alleen af van de economische omstandigheden. Politieke
ontwikkelingen spelen een niet minder belangrijke rol. Het ingrijpendst zijn de
maatregelen in Thailand, Zuid-Korea, en Indonesie, de drie landen die via het
IMF hulppakketten van in totaal meer dan honderd miljard dollar ontvangen.

De Thaise bevolking reageert vooralsnog redelijk voorbeeldig. Op een paar
protesten na, van boze, steeds armere boeren uit de provincie, bleef het rustig
in de hoofdstad. 'Thailand gaat door een van de allerzwaarste crises uit zijn
geschiedenis, maar desondanks eisen de mensen geen extra maatregelen buiten de
wet om', zei Abhisit Vejjajiva, een van de ministers in het kabinet van premier
Chuan Leekpai vorige maand in Asiaweek. 'Dat tekent de kracht en de puurheid van
ons democratisch systeem.'

In Thailand zullen er de komende weken en maanden dus geen taferelen te zien
zijn zoals in Jakarta medio mei. De Thais vochten zes jaar geleden voor hun
rechten. Toen, in het voorjaar van 1992, sloeg het leger hard in op ongewapende
betogers die zich verzetten tegen de aanwijzing van generaal Suchinda Krapayoon
tot premier. De machtige koning Bhumibol greep in en stuurde het leger terug
naar de kazernes. De gebeurtenissen in mei 1992 gaven de aanzet tot politieke
hervorming in Thailand. Later dat jaar werd Chuan Leekpai, leider van de
Democratische partij, tot de nieuwe premier gekozen.

De veranderingen kostten tijd. Pas zes jaar later, met Chuan Leekpai wederom als
premier na twee uiterst ineffectieve regeringsleiders tussen 1995 en eind 1997,
heeft Thailand een grote stap gezet in zijn politieke hervorming en is er
eindelijk een nieuwe constitutie.

Zuid-Korea krijgt de meeste lof voor de crisisaanpak. De Amerikaanse minister
van Financien, Robert Rubin, zei deze week in Seoel goedkeurend: 'Het meest in
het oog springt de brede erkenning van de fundamentele problemen en van de
noodzaak van hervorming en herstructurering.' Zuid-Korea heeft het geluk dat
juist na het begin van de crisis een nieuwe president aan de macht kwam, Kim
Dae-jung, die voorstander is van een liberaler beleid en als president ook
werkelijk de macht heeft om dat beleid ten uitvoer te brengen. Tevens is Kim een
politicus die zelf jarenlang oppositie heeft gevoerd tegen autocratische
regeringen en daarom autoriteit heeft bij de militante vakbeweging.

Een structureel probleem van de Zuid-Koreaanse economie was de nauwe band tussen
bedrijfsleven en politiek. Daardoor was geld alleen beschikbaar voor intimi van
de leiders van het land die zich bovendien op markten begaven waar de regering
investeringen wilde zien. Zuid-Korea bedreef 'staatsgeleid kapitalisme'. In
zekere zin heeft deze staatsleiding nog steeds plaats maar dan met het
omgekeerde resultaat. Kim's regering heeft de afgelopen maand het doodsvonnis
uitgeschreven voor 55 bedrijven die de overheid niet langer als levensvatbaar
ziet. Met dit besluit heeft Kim de aanval ingezet tegen de chaebol, de Koreaanse
conglomeraten van mammoetformaat met bekende namen als Hyundai, Samsung en
Daewoo. Kim's regering voltrekt het doodsvonnis door de banken nu te verbieden
nog langer geld te lenen aan bedrijven op zijn lijst.

Sinds het begin van Kim's regering in februari is de situatie voor de Koreaanse
bevolking alleen maar verslechterd. Maar Kim is direct de confrontatie aan
gegaan met zijn bevolking via bijvoorbeeld discussies met gewone burgers voor de
landelijke televisiecamera's. Kim won vervolgens een maand geleden lokale
verkiezingen. Anderzijds mag Kim zich wellicht gelukkig prijzen met een
bevolking die economische ontwikkeling nog altijd als een soort
oorlogsinspanning ziet, zoals bleek uit de goud-inzameling eind vorig jaar om de
dollar-reserves van het land aan te vullen.

Zuid-Korea heeft in het verleden zijn economie grotendeels gemodelleerd naar
buurland Japan. Maar Japan kan nu een voorbeeld nemen aan Zuid-Korea als het
gaat om doortastendheid en public relations. Japan wordt al jaren bedolven onder
klachten over gebrek aan politieke initiatieven.

Afgelopen voorjaar baarde een anonieme ambtenaar van het Japanse ministerie van
Financien opzien met de publicatie van een roman over de huidige financiele
perikelen. En de auteur heeft geen glansrol weggelegd voor zijn bazen: de
politici. De minister van Financien wordt geportretteerd als een brave kluns die
tamelijk willoos de weinigzeggende teksten van zijn ambtenaren in het parlement
voorleest.

Een absurd scenario? Politiek zwaargewicht Seiroku Kajiyama zei onlangs op
televisie dat hij tijdens zijn periode als kabinetssecretaris in de periode
1996-1997 geen idee had dat het probleem van de 'slechte leningen' in de
financiele sector zo ernstig is. Volgens Kajiyama was zelfs premier Hashimoto,
nota bene voormalig minister van Financien, niet op de hoogte. Volgens Kajiyama
hield Financien simpelweg een slot op de dossierkast.

Volgens een Japanse econoom heeft de belangrijkste stimuleringsmaatregel die de
regering kan nemen dan ook niets te maken met consumptie, investeringen of
andere zaken waar cijfers en geld aan te pas komen: 'Herstel van het vertrouwen
in de regering', zo antwoordde hij onlangs in een enquete van het weekblad Toyo
Keizai. Het merendeel van de economen gaf echter toch de prioriteit aan de
oplossing van de 'slechte leningen'.

De oorzaak van deze slechte leningen ligt niet in de Azie-crisis, maar in de
binnenlandse 'luchtbeleconomie' van vooral speculatie in onroerend goed, die
rond 1990 uiteenspatte. Het Japanse probleem heeft een verlammend effect op de
eigen financiele sector en dus ook op de activiteiten die Japan kan ondernemen
om de overige Aziatische landen te helpen. Daarnaast ziet de industrie een
daling van de export richting Azie, dat tot dusver de helft van de Japanse
export opneemt.

Zoals de ambtenaar in zijn roman de minister geruststellende woorden liet
spreken, zo verkondigde de huidige minister van Financien tot voor kort nog dat
er geen faillissementen meer zouden komen van grote banken. Deze week echter
heeft de regering, naar het voorbeeld van de Amerikaanse aanpak van de
spaarbankencrisis in de jaren tachtig, met 'overbruggingsbanken' een wettelijk
kader geschapen om de boedel van failliete banken over te nemen. Japan lijkt
eindelijk op weg lijkt naar een oplossing van een al acht jaar slepend probleem.

Indonesie leeft in geleende tijd van geleend geld, een jaar na het uitbreken van
de monetaire crisis. Een belangrijke reden is dat deze meer dan tweehonderd
miljoen inwoners tellende natie tegelijkertijd te kampen had met een politieke
crisis, uitmondend op 21 mei in het aftreden van president Soeharto na 32 jaar
van autocratisch bestuur. De zware val van de roepia in een jaar van 2.400 voor
een Amerikaanse dollar naar 15.000 voor een dollar is verwoestend voor de
economie. Veel bedrijven hebben grote leningen in dollars die ze onmogelijk meer
kunnen terugbetalen. Krediet wordt nauwelijks meer verleend, de economie is
grotendeels tot stilstand gekomen en verwacht wordt een contractie van ten
minste tien procent, bij een inflatie die kan oplopen tot honderd procent. Wie
bij de haven van Jakarta, Tanjung Priok, het zeegat kiest, ziet welhaast de
ganse Indonesische koopvaardijvloot werkloos dobberen op de rede.

De Bank Indonesia (centrale bank) tracht door verhoging van de rente mensen
ertoe te bewegen hun roepia's op de bank te zetten zodat de munt schaars wordt
en de waarde toeneemt. Maar deze 'liquidity squeeze' werkt alleen als mensen
voldoende vertrouwen hebben in het banksysteem en dat is allang niet meer het
geval. Tegenover de hoge rente op spaargeld staat dat bedrijven zijn genoodzaakt
rente tot tachtig procent te betalen op geleend geld. Dat maakt het afsluiten
van nieuwe leningen onmogelijk.

Toen de waarde van de roepia ten opzichte van de dollar vorig jaar oktober
belandde op ongeveer 3.600, riep de Indonesische regering de hulp in van het
IMF. De gedachte daarachter was, behalve het loskrijgen van grote leningen ter
ondersteuning van de economie, voornamelijk het herstellen van het vertrouwen
van internationale investeerders en banken. Ook deze stap had echter, achteraf
gezien, averechtse gevolgen. Het IMF stelde aan het hulppakket van 43 miljard
strikte voorwaarden op het terrein van het transparant maken van de economie. In
de praktijk kwam dat neer op het afschaffen van in Indonesie gebruikelijke
praktijken van corruptie, nepotisme, vriendjespolitiek en handjeklap die vooral
ten bate waren van de president, zijn familie en zakenvrienden. Het gevolg was
dat de Indonesische regering maatregelen traineerde en halfhartig of in het
geheel niet uitvoerde. In reactie daarop keerde het Fonds geen geld meer uit.
Inmiddels is onlangs met de nieuwe regering-Habibie een vierde akkoord gesloten.

De zogeheten 'anti-KKN campagne, gericht tegen Korupsi, Kolusi dan Nepotisme
ofwel corruptie, handjeklap en nepotisme, won veel meer terrein sinds het
aftreden van Soeharto. Deze week nog trok een reeks ex-ministers en
zakenvrienden van Soeharto zich terug uit het Volkscongres, formeel het hoogste
democratische orgaan van het land. Ook op lokaal niveau worden bestuurders
gedwongen af te treden of staan zij onder druk om dat te doen op beschuldiging
van corruptie. Ondertussen gaat de 'grote' corruptie gewoon verder. Oud-minister
van Financien Mar'ie Muhammad verklaarde vorige week tijdens een forumdiscussie
dat er bijvoorbeeld in de sfeer van aanbestedingen voor grote projecten nog veel
geld onder tafel verdwijnt.

Deze voortgaande corruptie maar vooral ook de voortdurende politieke onzekerheid
zorgt ervoor dat banken en internationale investeerders de stand van zaken in
Indonesie met argusogen volgen. Habibie is immers wel in het zadel gehesen maar
velen beschouwen hem als een erfgenaam van de Nieuwe Orde van Soeharto.
Ongerustheid is er ook over de mogelijkheid van toenemende arbeidsonrust in
Indonesie. Onder het regime van de Nieuwe Orde bestond er slechts een officieel
toegelaten vakbond, de FSPSI, die gedienstig uitvoerde wat Jakarta beval. Sinds
kort echter heeft de Indonesische regering de beperkingen op het oprichten van
vakbonden opgeheven.

De crisis in Zuidoost-Azie heeft niet geleid tot vijandige reacties jegens het
Westen, ondanks de gekwetste trots na de succesvolle jaren van het Aziatische
economische wonder. Alleen de 72-jarige Maleisische premier Mahathir heeft het
over Westers 'kolonialisme' dat Azie bedreigt met overnames door buitenlandse
bedrijven. Eerder beschuldigde Mahathir de 'joodse' speculant George Soros ervan
zijn land te gronde te willen richten.

Maar Mahathir is een uitzondering in Zuidoost-Azie. Zo veegde de Zuid-Koreaanse
president Kim Dae Jung de vloer aan met de zogenoemde 'Aziatische waarden', die
volgens Kim slechts een voorwendsel waren om autoritaire regimes in het zadel te
houden.

Waar Mahathir weinig moet hebben van overnames door buitenlandse bedrijven in
Maleisie, heeft de Aziatische crisis elders in de regio juist geleid tot het
openstellen van de markt voor meer directe buitenlandse investeringen. De
achterliggende gedachte is niet alleen dat levensvatbare Aziatische bedrijven
overeind kunnen blijven, maar ook dat een meer transparante op Westerse leest
geschoeide bedrijfscultuur ontstaat.

Westerse bedrijven snuffelen naar koopjes. In Thailand is vooral de zieltogende
financiele sector in trek. ABN AMRO nam eerder dit jaar al een
meerderheidsaandeel in de middelgrote Bank of Asia. Maar in praktijk blijken de
kansen voor buitenlandse banken nog verre van ideaal. Sommige banken zijn wel
goedkoop, maar gaan gebukt onder enorme schulden. De meest treffende illustratie
van de misere is de prijs van vier beursgenoteerde banken die inmiddels even
duur zijn als een ei: vijf baht. In Zuid-Korea is de wetgeving zodanig
versoepeld, dat buitenlandse belangen beter mogelijk zijn.

In Indonesie blijft het klimaat voor buitenlandse bedrijven om te herinvesteren
in Indonesie onguur door de onzekerheid op politiek en sociaal terrein.

In Japan zijn hervormingen in gang gezet, die buitenlandse deelnemingen
gemakkelijker moeten maken. Het Japanse bedrijfsleven zelf, vooral via de
spreekbuis van de Japanse industrie Keidanren heeft om deze deregulering
geroepen. Ook het Economisch Planbureau van de overheid voegde zich, twee jaar
geleden, in het in dit koor. Het duidelijkst is de ontwikkeling nu in de
financiele sector. Banken dienden in Japan nimmer om de spaarder veel rente te
laten zien of om zelf grote winsten te boeken, maar slechts om zo goedkoop
mogelijk kapitaal te verschaffen aan de industrie tijdens de naoorlogse
wederopbouw. Met de groeiende internationalisering van het geldwezen verloren de
banken echter terrein aan de winstgevendere concurrentie en stond Tokio op het
punt een tweederangs markt te worden. De regering besloot in navolging van
Londen tot een Big Bang. Buitenlandse banken storten zich nu agressief op Japan
waar een gigantische kluif ligt te wachten: 1.200 biljoen yen (17.600 miljard
gulden) aan spaargeld van particulieren.

Stuk voor stuk zijn Japanse banken op zoek naar samenwerking met een
buitenlandse partner om de noodzakelijke know-how van het moderne geldwezen te
verkrijgen. Bij deze know-how hoort opening van zaken in de financiele
huishouding van banken en bedrijven. Engelse termen als transparency,
accountability en corporate governance hebben inmiddels - onvertaald - hun weg
gevonden in de Japanse media.

De crisis in Azie heeft China binnen korte tijd de reputatie bezorgd van een
land dat zich verantwoordelijk voelt voor het wel en wee in de regio. Dat is een
reputatie die de regering in Peking zich maar al te graag wenst, vooral omdat
zij de afgelopen jaren geobsedeerd is geraakt door de gedachte dat het wordt
buitengesloten van een volwaardige plaats op het politiek en economisch
wereldtoneel.

Maar de nieuwe rol van China als hoeder van de regionale economische stabiliteit
- het was op aandringen van China dat de Verenigde Staten samen met Japan vorige
maand besloten de val van de Japanse munt te breken - is eerder het gevolg van
een samenloop van omstandigheden dan van een weloverwogen economische strategie.
De beslissing de Chinese munt niet te devalueren - waarmee China de lof van de
wereld ten deel is gevallen - is vooral gevoed door overwegingen van eigen
belang. China heeft overigens enkele jaren terug al flink gedevalueerd. Volgens
critici is die aanpassing door China destijds zelfs de wortel van de huidige
crisis geweest.

Economen hebben er op gewezen dat een nieuwe devaluatie China meer slecht dan
goed doet. Een flink deel van de Chinese export, met een afzet overwegend in
Azie, bestaat uit geimporteerde componenten en is niet gebaat bij een
devaluatie. Bovendien is het aantal Chinese producten dat overlapt met
exportproducten uit andere landen in Azie niet zo groot als sommige economen
hebben doen voorkomen. Laat staan met een land als Japan, dat er nota bene door
China van is beticht dat het met de geldontwaarding de Chinese economie
ontwricht. Volgens critici is China uit geweest op het aanwijzen van een
zondebok voor het geval het alsnog zou besluiten te devalueren.

Chinese economen hebben vastgesteld dat de acht procent economische groei die
China dit jaar had hopen te bereiken op meer dan een procent na niet zal worden
gehaald. Dat heeft ook implicaties voor de voortgang van het economische
hervormingsbeleid van China's premier Zhu Rongji. Zhu, die is belast met de
aanpak van de Chinese economie, beschikt volgens Chinese economen niet meer over
de steun die hij in maart, toen hij werd aangesteld, nog had. Zijn doortastende,
maar spijkerharde saneringsbeleid heeft vele vijanden gecreeerd, vooral onder
Chinese arbeiders.

Zo veel is zeker: voor de Zuidoost-Aziatische landen is de crisis nog lang niet
over. 'De hoop, de verwachting dat de situatie hier binnen zes maanden tot een
jaar weer normaal is, is niet langer realistisch', zei premier Chuan Leekpai
vorige maand. En Japan is er nog niet met de oplossing van de financiele
problemen. Zo zijn herstructureringen in autosector onontkoombaar. Volgens
deskundigen zullen grote producenten als Nissan en Mitsubishi niet in staat zijn
onafhankelijk te overleven.

De vooraanstaande Japanse consultant Keiichi Ohmae noemde in een recent artikel
in de Washington Post een bedrag van zo'n 4.000 miljard gulden aan schulden die
het Japanse bedrijfsleven uiteindelijk niet zal kunnen afbetalen. Hij geeft als
voorbeeld informele garanties die bedrijven tijdens de 'luchtbel' gaven voor
leningen van dochterondernemingen. Sommigen weigeren nu die informele garanties
te honoreren. Het bedrag dat Ohmae noemt is viermaal het bedrag aan 'slechte
leningen' die banken volgens het ministerie van Financien in portefeuille
hebben.

Premier Goh van Singapore, een economisch sterk land dat niettemin ook forse
klappen kreeg, sprak eind vorige maand de vrees uit voor een verdere daling van
de Japanse yen. 'Dan komt er een tweede golf van devaluaties en een nieuwe fase
in de crisis kan dan niet meer worden uitgesloten.'

Foto: Een investeerder begin dit jaar in een Hongkongs bankgebouw met een blik
op het scherm waarop de beursindex is te volgen. (Foto Reuters); (Bijdragen van:
Max Christern, Hans van der Lugt, Floris-Jan van Luyn en Frank Vermeulen)

Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              76 of 146 DOCUMENTS

                                NRC Handelsblad

                                 June 23, 1998

Kosovo Bevrijdingsleger zet Rugova onder druk

BYLINE: DOOR ONZE REDACTEUR PETER MICHIELSEN

SECTION: bui; Pg. 7

LENGTH: 1116 words


Binnen de Albanese gemeenschap in Kosovo heeft een strijd om de macht plaats. De
pacifist Ibrahim Rugova heeft veel invloed verloren. Het Kosovo Bevrijdingsleger
(UCK) eist nu het alleenrecht op de vertegenwoordiging van de Albanezen op en
dreigt zelfs met 'broederstrijd'.

ROTTERDAM, 23 JUNI. Tien jaar lang is binnen de Albanese gemeenschap in Kosovo
de positie van Ibrahim Rugova, de literatuurcriticus die de Democratische Liga
van Kosovo (LDK) stichtte en 'president' werd van de zelfuitgeroepen 'Republiek
Kosovo', zo goed als onaantastbaar geweest. De genadeloze Servische
onderdrukking mocht het geduld van de Albanezen op de proef stellen, maar al die
jaren slaagde Rugova erin zijn achterban rustig te houden met verwijzing naar
het drama in Bosnie: als de Albanezen zouden opstaan tegen de Serviers, aldus
Rugova's boodschap, zou Kosovo een bloedbad wachten dat dat in Bosnie zou
overtreffen. In plaats daarvan zouden de Albanezen in burgerlijke
ongehoorzaamheid hun eigen ondergrondse 'Republiek Kosovo' moeten uitbouwen.

Het werkte lang. Het werkte zelfs toen een groep radicalen, ontevreden over het
geweldloos verzet van de Albanezen, twee jaar geleden met het pacifisme van
Rugova en de LDK braken en het Kosovo Bevrijdingsleger (UCK) oprichtten. Ze
voerden aan dat jarenlang pacifisme niets had opgeleverd en het Servische regime
niet tot de allerkleinste concessie had bewogen. De UCK vermoordde tot begin dit
jaar een dertigtal Serviers en Albanese collaborateurs. Maar tot voor kort bleef
het Bevrijdingsleger een clubje radicalen waarvan maar weinigen notie namen.

Dat veranderde in februari, toen het Servische regime besloot het guerrillaleger
onschadelijk te maken. Het grote militaire offensief leidde tot taferelen die
aan het drama in Bosnie deden denken: kapotgeschoten en platgebrande dorpen,
driehonderd doden, een etnische zuivering en tienduizenden vluchtelingen.

Het offensief leidde tot meer: het brak de ban en radicaliseerde op slag de
Albanese gemeenschap. Opeens was het gebeurd met het pacifisme. De UCK
veranderde binnen weken van een irrelevant groepje van een paar honderd
guerrilleros tot een strijdmacht van vele duizenden en misschien wel
tienduizenden vrijwilligers. Naar eigen zeggen beschikt de UCK nu over
dertigduizend bewapende strijders. Dat is misschien overdreven, en het
guerrillaleger is ook geen coherent leger. Maar duidelijk is wel dat niemand
meer om de UCK heen kan.

Het werpt twee belangrijke vragen op: wie vertegenwoordigt de Albanese
gemeenschap in Kosovo, Rugova of de UCK? En: wie controleert eigenlijk de UCK?

Niet alleen bij de bevolking is de UCK populair. Ook politieke kringen zijn de
afgelopen weken drastisch geradicaliseerd. Bujar Bukoshi, de 'premier' in
ballingschap van de door Rugova geleide 'Republiek Kosovo', kon in april nog
schamperen dat de UCK 'slechts een paar boswachters' had vermoord en 'niet de
minste steun' had gegeven aan de inwoners van dorpen die in februari door de
Serviers waren stukgeschoten. Diezelfde Bukoshi denkt inmiddels heel anders over
zowel het Bevrijdingsleger als het pacifisme. Vorige week riep hij na een
gesprek met afgevaardigden van vijf politieke partijen van de Kosovaren in
Tirana op tot de vorming van 'zelfverdigingsbrigades' in de dorpen van Kosovo
met het doel de Serviers - met geweld - te bestrijden. De LDK zweeg het
initiatief dood.

Rugova zei eind vorige week dat de UCK 'onder politieke controle' moet worden
gebracht. 'De UCK bestaat in wezen uit gewone burgers die hun woningen
verdedigen. We moeten die groepen onder controle brengen.' Maar het ziet er niet
naar uit dat, als er al sprake is van politieke controle, die bij Rugova komt te
liggen.

Niet alleen is Rugova's pacifisme in diskrediet gebracht door het geweld van de
laatste maanden. De leider van de Kosovo-Albanezen heeft ook een zeer cruciale
fout gemaakt door zich door Richard Holbrooke tijdens diens recente missie naar
Joegoslavie te laten overhalen tot een direct gesprek met de Joegoslavische
leider Milouevic. Dat gesprek had een volstrekt verkeerde signaalwerking.
Televisiebeelden toonden Rugova handenschuddend - lachend zelfs - met de
architect van de Servische onderdrukking. Bovendien bereikte Rugova tijdens het
gesprek niets. Hij en Milouevic spraken af dat op lager niveau wekelijks zou
worden gepraat. De eis van internationale bemiddeling bij zo'n dialoog, die de
Albanezen tot dan toe als voorwaarde hadden gesteld, was opeens geheel van tafel
verdwenen. Het wekelijkse overleg leverde bovendien niets op: na een ronde
lieten de Albanezen het afweten met het argument dat het absurd is te praten
terwijl de Serviers dorpen platgooien en duizenden mensen op de vlucht drijven.

Het gesprek met Milouevic heeft Rugova een groot deel van zijn toch al
beschadigde prestige gekost. Kort na het gesprek werd hij als nooit tevoren
gehekeld op een besloten bijeenkomst van de LDK-leiding. Diverse LDK-kopstukken
braken met Rugova, onder wie Jakup Krasniqi, die vorige week opeens woordvoerder
van de UCK bleek te zijn geworden.

Krasniqi heeft banden met ontevreden LDK'ers die inmiddels zijn gaan werken aan
een 'Nieuwe LDK', die zich, los van Rugova's LDK, op termijn wellicht zal
ontwikkelen tot een politieke arm van de UCK.

Het eerste en grootste probleem van die 'Nieuwe LDK' is een leider te vinden die
de zaak van de nieuwe partij en van de UCK in het Westen kan uitleggen. Dat is
niet eenvoudig, want het Westen moet van de UCK niets hebben: Westerse politici
plegen oproepen aan Milouevic om het geweld te staken te koppelen aan oproepen
aan de UCK om dat eveneens te doen. Voor geweld van Albanese kant bestaat
hoegenaamd geen begrip.

Krasniqi en Bukoshi zijn volgens sommige bronnen als potentiele leiders van de
'Nieuwe LDK' afgewezen; men zou nu denken aan Adem DemaCi, de 'Mandela van
Kosovo', die 28 jaar in Joegoslavische gevangenissen heeft gezeten, nu een
politieke partij leidt en een stuk radicaler is dan Rugova.

Doet Rugova - vergeefs - pogingen de UCK onder zijn controle te krijgen, de UCK
probeert het omgekeerde. De UCK-leiding riep zondag in een verklaring 'de
politieke krachten' onder de Kosovo-Albanezen op 'zich in dienst te stellen van
de bevrijdingsstrijd'. De verklaring liet zich lezen als een oorlogsverklaring
aan Rugova, wiens beleid werd omschreven als 'een politiek van bedrog', en ging
vergezeld van openlijke dreigementen met wapengeweld: 'Als deze oproep niet
wordt opgevolgd, kan dat leiden tot anarchie en broederstrijd. Elke manoeuvre
die de belangen van het land en het doel van de bevrijdingsstrijd bedreigt wordt
gestraft met de grootste strengheid.'

Minderheden ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              77 of 146 DOCUMENTS

                                NRC Handelsblad

                                 June 20, 1998

In de knip en tussen de oren; Zelfkennis doet geldzaken floreren

BYLINE: DOOR ERICA VERDEGAAL

SECTION: eco; Pg. 21

LENGTH: 1014 words


Geld zit niet alleen in de knip, maar ook tussen de oren. Inzicht in de eigen
psyche is, volgens de organisatoren van spirituele geldcursussen, onontbeerlijk
voor financiele tevredenheid en succes.

Er is meer tussen hemel en aarde....., ook wat betreft geld. Of misschien juist
wat betreft geld? Dat laatste vinden Keesjan Deelstra en Gerald Gans. Sinds een
jaar organiseert dit duo 'spirituele geldcursussen'. Die kreet neigt naar een
contradictio in terminis. 'Toch is dat absoluut niet zo', werpt Deelstra tegen.
Iemands verhouding tot geld is volgens hem een directe afspiegeling van zijn
geestelijke gesteldheid. En omgekeerd, zo meent het cursusleidersduo, is inzicht
in je psyche onontbeerlijk voor financiele tevredenheid en succes. Dat zit zo,
verduidelijkt Deelstra. 'Iedereen denkt wel dat hij rijk wil worden, maar in de
praktijk is het niet de oplossing voor alle problemen. Mensen die ineens een
grote geldprijs winnen, raken zelfs vaak totaal in verwarring. Soms zijn ze hun
fortuin al na een jaar weer kwijt.' Om dat soort missers te voorkomen laten
Deelstra en Gans hun cursusdeelnemers een Moneygame spelen dat inzicht geeft in
hun financiele overtuigingen en doelen. En kennis daarvan, zo belooft de
cursusfolder, maakt je tot meester van je geldpatronen.

Een breed scala aan motieven brengt mensen ertoe zich voor de Moneyclass of de
Moneymasterclass - zo heten de cursussen - in te schrijven. Sommigen zijn
ontevreden over hun inkomen; anderen over de forse hoeveelheid tijd die het
verdienen vergt. Weer anderen willen een nieuwe weg inslaan, maar weten niet hoe
of durven niet. Ook de verkoop van een eigen bedrijf kan iemand in een gat doen
vallen. 'Ex-directeuren willen soms wel stil gaan leven, maar kunnen niet
ophouden', legt Deelstra uit. 'Dit soort problemen ontstaan doordat mensen
onbewust allerlei belemmerende overtuigingen koesteren.' Als voorbeelden noemt
hij ideeen als: 'Het leven is zwaar', 'Als je voor een dubbeltje geboren bent,
wordt je nooit een kwartje' of 'Als ik maar eenmaal veel geld bezit, ben ik
veilig'. Deelstra: 'Die ideeen bepalen hoe je de wereld ziet en daardoor
bevestigen ze zichzelf steeds. Elke keer weer denk je bijvoorbeeld: 'Zie je wel,
ik krijg toch nooit promotie, en ik krijg toch altijd te weinig betaald' of
'Zonder geld is de wereld onveilig.'

Het Moneygame, dat de cursisten met echt geld spelen, moet hun onbewuste
financiele overtuigingen aan het licht brengen. Net als in het echte leven
bepaalt ieder zelf met hoeveel inzet hij speelt. Het mag een dubbeltje zijn of
een kwartje, maar ook vijfentwintig of tweehonderdvijftig gulden. Via diverse
psychologische spelrondes circuleert het ingezette geld onder de deelnemers.
Soms vragen ze elkaar vergoedingen, maar soms ook mogen cursisten van anderen
stelen.

Aan het einde van het spel zijn - ook net als in het echt - enkelen (relatief)
heel rijk, en anderen straatarm. Volgens Deelstra laat het Moneygame 'scherp
zien hoe je naar de wereld kijkt en hoe je je lot zelf in handen hebt.'

Na de ontdekking van onbewuste overtuigingen 'werken' de cursisten aan de
helderheid van hun financiele doelen. 'Heel vaak weten mensen niet wat ze
willen', weet Deelstra uit de praktijk. Als regel een voor financieel
meesterschap noemt hij 'iets doen wat echt bij je past'. Deelstra: 'Voor de een
is dat geld verdienen door veel uren te maken, terwijl een ander veel liever
aandelen of anderen voor zich laat werken.'

Uitgangspunt van spiritueel geldmeesterschap is dat iedereen andere wensen met
geld heeft. Voor de een staat geld voor vrijheid en veiligheid; een ander geeft
het plezier of juist zorgen. 'Maar als je je einddoel eenmaal hebt gekozen', is
Deelstra's overtuiging, 'dan bepaalt de weg daarheen zich als vanzelf.'
Informatie: ICN tel: (020) 62 34 942

Negen financiele types

Hoewel in Nederland nog ongewoon, is de link tussen geld en psychologie in de
Verenigde Staten sinds jaren gelegd. Neem financieel psychologe Kathleen Gurney,
bestuurslid van de Amerikaanse Financial Psychology Corporation. Al sinds 1981
bestudeert ze financieel gedrag.

Uit haar onderzoek concludeert ze dat de mens naast een fysieke, emotionele en
sociale persoonlijkheid, ook een financiele persoonlijkheid bezit. Inzicht
daarin is voor haar de sleutel tot financieel succes. 'Want als je niet weet wat
je van geld wilt', zo schrijft ze, 'zul je je financiele doelen nooit bereiken.
En als je je sterke geld-eigenschappen niet kent, kun je ze niet gebruiken. Als
je tenslotte weigert belemmerende geldgewoontes te veranderen, blijft je
financiele situatie zoals die nu is.' Ze onderscheidt negen soorten financiele
stijlen. 1 Safety player: Een soort 'Jan modaal' die beleggingsrisico's mijdt,
ook als hem dat veel kan opleveren. 2 Entrepreneur: De doelgerichte workaholic
die wil uitblinken. Zijn inkomen is fors en hij geniet van de macht en status
die dat hem brengt. Beleggen doet hij liefst in aandelen. 3 Optimist: Dit vaak
gepensioneerde zorgeloze type is niet (meer) erg geinteresseerd in
vermogensgroei en belastingtrucs. Hij geniet gewoon. 4 Hunter: De intelligente
harde werker met gebrek aan zelfvertrouwen (vaak hoogopgeleide vrouwen).
Zelfinzicht kan bij dit type tot grote financiele vooruitgang leiden. 5
Achiever: De goed opgeleide getrouwde huisje-boompje-beestje-bezitter. Sterk
gericht op bescherming van zijn bezit. 6 Perfectionist: De angsthaas met een
tunnel-blik en gebrekkig zelfvertrouwen. Komt qua beleggen vaak tot niets omdat
hij aan elke investering minpunten ontdekt. 7 Producer: Deze hardwerkende, maar
desondanks weinig verdienende strever raakt gefrustreerd omdat hij niet begrijpt
hoe het geld-systeem werkt. Bijspijkeren van financiele kennis kan hem veel
opleveren. 8 High roller: Voor deze creatieve, extroverte en hardwerkende
statuszoeker is geld identiek aan macht. Hij prefereert daarom grote risico's
boven financiele saaiheid. 9 Money master: 'Succes door vastberadenheid', luidt
het credo van deze meester van het geld. Trefzeker en voldaan komt hij tot grote
rijkdom.

Tekening: Louis Radstaak

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              78 of 146 DOCUMENTS

                                NRC Handelsblad

                                 June 17, 1998

JOHHNY DOWD

BYLINE: FRANS VAN LEEUWEN

SECTION: kunst; Pg. 10

LENGTH: 215 words


Johnny Dowd: Wrong Side of Memphis (Munich Records MRCD 193)

Zijn stem klinkt nasaal en wat onvast, zijn voordracht is monotoon, zijn teksten
gaan vooral over moord en doodslag. De in Texas opgegroeide singer/songwriter
Johnny Dowd (1948) verdiende zijn brood tot nu toe met een verhuisbedrijfje.
Zijn eerste in eigen beheer uitgebrachte productie, Wrong Side of Memphis, kreeg
enkele lovende recensies en werd vorig jaar nr. 1 in de Critics' top 10 van het
tijdschrift Billboard. Enige nostalgie zal daar niet vreemd aan zijn want Dowd
doet heel sterk denken aan de Velvet Underground met Lou Reed. Stramme
gitaar-riffs, kermende orgeltjes en een oudere meisjesstem a la drumster Maureen
Tucker, het lijkt wel een vergeten live-tape uit de jaren '60.

Dat Dowd zingt van 'blood-stained walls', paranoia en het loon van de zonde is
een kwestie van bezwering zo blijkt uit een recent interview: 'I don't want
violence or strangeness in my life'. De troost die hij in Thanksgiving Day in
petto heeft voor de gewone man: 'You don't have to be a rockstar to have fun/
You don't have to be a soldier to carry a gun' slaat ook op hemzelf. Dat er geen
bloed aan je handen hoeft te kleven om er ijselijk van te kunnen verhalen blijkt
uit Murder dat van Howling Wolf had kunnen zijn.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              79 of 146 DOCUMENTS

                                NRC Handelsblad

                                 June 13, 1998

Mugabe, je doet er niet langer toe; Zimbabwe is de dictatuur beu

BYLINE: RENE VAN RIJCKEVORSEL

SECTION: z; Pg. 3

LENGTH: 3005 words


Lang was ex-guerrilla- strijder Robert Mugabe de hoop van Afrika. Hij verzoende
zich met de voor- malige kolonisten van Zimbabwe en gaf de zwarte bevolking
voorspoed en zelfvertrouwen. Maar de onverschilligheid van de bevolking is
omgeslagen in haat jegens de president en zijn 'comrades'. Het platteland roert
zich en demon- strerende studenten eisten deze week zijn vertrek.

De pikhouwelen slaan ritmisch in de rode aarde, het sproeiwater valt in
regenboogjes op het jonge gras. Borrowdale Brooke, gefinancierd door het Britse
zakenconsortium Lonrho, is het meest prestigieuze onroerendgoedproject in
Harare. De Zimbabweaanse professional Nick Price ontwierp de golfcourse tegen de
glooiingen van de heuvels, eromheen worden tal van vrijstaande kasten van huizen
neergepoot. Een dure prive-school completeert het paradijs in aanbouw, dat
volgend jaar voltooid moet zijn.

Een van de optrekjes aan de rand van de golfbaan is al af. Een donkerrood huis
suddert in de zon op een plot van tien hectare. Het bevat onder meer 'een grote
lounge, een ruime eetkamer, vijf slaapkamers, vier bediendenvertrekken, een
zwembad en een masterbedroom van tweehonderd vierkante meter'. Dit huis, in de
volksmond 'Gracelands', is het symbool van de schaamteloze hoogmoed van
president Robert Mugabe (74), al achttien jaar aan het bewind in Zimbabwe. Maar
niet veel langer meer, als het aan de meeste Zimbabweanen ligt.

Vanaf het moment dat Bob Marley in april 1980 de vrijheid van Zimbabwe bezong,
is ex-schoolmeester Mugabe de vader van de natie. Tot 1988 als premier, daarna
als president. Lang was hij de hoop van Afrika. Hij werd gezien als een nieuwe
leider zoals nu Yoweri Museveni (Oeganda) en Paul Kagame (Ruanda) dat stempel
dragen. Dat Mugabe dat in een 'eenpartijdemocratie' deed, werd hem niet euvel
geduid - net zo min als nu iemand zeurt over Oeganda's 'geenpartijendemocratie'.

Belangrijker was dat de ascetische ex-guerrillastrijder, eenmaal premier,
vergevingsgezind was jegens zijn voormalige tegenstanders, de witte bevolking
van Rhodesie. In plaats van bijltjesdag kwam er verzoening. Mugabe verbeterde
later voor de zwarte bevolking onderwijs en gezondheidszorg en stimuleerde
keuterboertjes om hun eigen mais te verbouwen. Daarbij liet hij de blanke
commerciele boeren met rust, die zorgden immers voor het nationale inkomen. Zijn
kruistocht tegen het apartheidsregime in Zuid-Afrika droeg eveneens bij aan zijn
glimmende reputatie. En hij was niet corrupt.

Nu staat diezelfde Mugabe, met Kenia's Moi, te boek als de vertegenwoordiger bij
uitstek van de 'oude garde' Afrikaanse leiders. Het prototype van de corrupte
autocratische chief die zich vastklampt aan de eeuwige macht. En lijken zijn
dagen geteld. Al zegt de president dat hij zich jeugdiger voelt dan ooit,
slechts weinigen denken dat Mugabe zijn tweede termijn, tot 2002, zal uitdienen.
Commentator Bill Saidi: 'Mugabe en zijn parasieten willen het onvermijdelijke
niet aanvaarden. Ze geloven nog steeds in zijn politieke onsterfelijkheid. Maar
zo zeker als de zon opgaat in het oosten, zo zeker is het eind van Mugabes
tijdperk nabij.'

De afgelopen twee weken deden de Zimbabweaanse studenten, geinspireerd door het
succes van hun roerige collega's in Jakarta, al hard hun best om het eind van
Mugabes heerschappij te bespoedigen. Dagelijks trokken ze door de hoofdstad,
protesterend tegen het regime van de president. 'Mugabe, je doet er niet meer
toe, ga heen en rust', viel te lezen op een spandoek. 'Corruptie is het
privilege van de rijken en machtigen geworden', schreef studentenleider
Learnmore Jongwe in een petitie. Hij verzocht daarin de president om op te
stappen, anders zou hem 'hetzelfde lot als Soeharto' wachten.

Net als in Indonesie sloegen de studenten ook aan het provoceren en plunderen.
Ze gooiden de ruiten van de redactielokalen van The Herald in, Zimbabwes enige
landelijke dagblad en een klakkeloze spreekbuis van de regering. Daarna was het
tijd voor 'Operatie Geologie'. De studenten sloegen stukken beton kapot en
keilden de brokken door winkelruiten.

'Wij hebben geduld gehad met de regering, maar de regering niet met ons', zei
vorige week de vice-voorzitter van de studentenvakbond. 'We moeten nu vechten om
te winnen.' Een dag later werd na een nacht van rellen en gevechten met de
oproerpolitie de universiteit van Zimbabwe voor onbepaalde tijd gesloten. De
circa tienduizend studenten zijn naar huis gestuurd en sindsdien patrouilleren
eenheden van de oproerpolitie door het centrum van de stad en langs de
universiteitscampus.

The Herald en de door de staat beheerste omroep doen nog op Noord-Koreaanse
wijze voorkomen, dat de woede van de studenten zich richt op de weigering van de
regering om hun toelages te verhogen. Maar iedere Zimbabweaan weet dat ze
betogen tegen de corrupte praktijken van Mugabe en diens veelal incompetente
ministers, van wie de meesten al sinds 1980 op een leren Mercedes-achterbank
zitten. De studenten hebben zelfs geeist dat een onafhankelijke commissie
onderzoek gaat doen naar de zelfverrijkende praktijken van die heersende klasse.
'Ja, wij willen de waarheid over 'Gracelands' en al die andere schandalen', zei
een opgewonden student.

Halverwege vorig jaar verschenen de eerste berichten over 'Gracelands' in de
onafhankelijke pers. Mugabes tweede echtenote, Grace (34), had een huis laten
bouwen met geld uit een spaarfonds dat was bedoeld voor huisvesting van
niet-kapitaalkrachtige ambtenaartjes. Ministers en andere hoge functionarissen
hadden hetzelfde gedaan. De doorgaans meer dan goedhartige Zimbabweanen hadden
de laatste paar jaar al veel moeten slikken, maar dit nieuws was zelfs hen te
veel. Zelf kunnen ze maar mondjesmaat overleven in hun hutten op het platteland
en in hun onverlichte kamertjes in de townships.

De hybris van 'Gracelands' markeert het begin van het einde voor Robert Mugabe
en zijn kameraden. Zelfs op het trouwe platteland, waar 'de oude man' nooit enig
kwaad kon doen, is het nu wel gedaan met zijn populariteit. 'De bevolking is
niet langer dociel, zij herovert nu het recht om zelf te bepalen waar het met
ons land naar toe gaat', zegt John Makumbe, hoogleraar politicologie aan de
universiteit van Zimbabwe.

Mugabe denkt er natuurlijk anders over. 'Het volk is blij met mij, blij met mijn
beleid', zei hij onlangs nog. De propagandamachine moet dat beeld bevestigen.
Maar al maken zijn spreekbeurten in het land misschien aardige - want
ingekaderde - plaatjes op de staatstelevisie, in werkelijkheid komt er vrijwel
niemand opdagen, behalve een paar hondstrouwe 'big mama's' in jurken waarin
Mugabes portret is verweven.

Grijze mannen

Morgan Tsvangirai, de vakbondsleider en de laatste maanden Mugabes grootste
plaaggeest, is al populairder dan de president. Hij trok, geboycot door de
officiele media, in het hele land tienduizenden Zimbabweanen. 'Het wordt tijd
dat die grijze mannen gaan', zei de openhartige vakbondsleider onlangs tijdens
een galadiner. Inmiddels onderhandelt hij met de regering over het al dan niet
laten doorgaan van een vijfdaagse staking - volgens economen de doodsteek voor
de labiele economie.

Niet alleen de bevolking wendt zich af van Mugabe, ook zijn partij keert zich af
van haar leider. Sinds kort zijn er Zanu-pf-leden die openlijk om zijn vertrek
roepen. Anoniem durfden ze het al een tijdje. Op recepties was er altijd wel een
parlementarier die zei dat 'de oude man out of touch' was, en een 'blok aan het
been van de partij'. Maar in maart galmde het opeens hardop door de gangen van
het parlement. 'De president moet gaan', verkondigde het prominente partijlid
Dzikamai Mavhaire, die er ook voor pleitte om een volgende president aan een
termijn van twee keer vijf jaar te binden.

Dat was opzienbarend in een chief-cultuur waarin de waardigheid van de
'gerespecteerde leiders' nooit publiekelijk in twijfel wordt getrokken. Zijn
heiligschennis kwam Mavhaire, die als afgevaardigde eigenlijk parlementaire
onschendbaarheid genoot, op een schorsing van twee jaar te staan, maar ook op
veel stille complimenten van partijgenoten, vooral die uit het zuiden en het
westen van het land.

Mugabe, woedend over de insubordinatie, beloofde ook andere 'rebellen' te
straffen en zei dat hij ministers zou vervangen. Maar dat deed hij nog steeds
niet. Bang voor een breuk in Zanu-pf. 'De partij valt vroeger of later toch uit
elkaar', zegt professor Makumbe. 'Mugabe zal de eenheid niet kunnen bewaren.'
Van de 150 leden van het parlement behoren er 147 tot het Mugabe-kamp. De
eenpartijstaat Zimbabwe is een van de meest zogenaamde democratieen ter wereld.

Honden en varkens

De eerste smet op Mugabes reputatie kwam in de jaren tachtig. Toen voerde een
door Noord-Korea getrainde brigade zuiveringsoperaties uit in Matabeleland, in
zuidwest Zimbabwe. Daar wonen de Ndebele, zo'n vijfde deel van de bevolking. De
rest, onder wie Mugabe, behoort tot het Shona-volk. Mugabe pretendeerde van
niets te weten. Maar door Matabeleland aan zich te onderwerpen, dwong hij zijn
grootste politieke tegenstander, de reusachtige Joshua Nkomo, tot overgave.
Sinds 1988 is Nkomo (nu een zieke man van 81) machteloos vice-president onder
Mugabe. Zijn partij ging op in Mugabe's Zanu, wat geheel overeenstemde met
Mugabes streven naar een eenpartijstaat.

Mugabes imago overzee veranderde pas na 1994, na de verkiezing van Nelson
Mandela tot president van Zuid-Afrika. In Mandela's slagschaduw kostte het
Mugabe opeens veel meer moeite om nog opgemerkt te worden. Het gevolg was dat
hij om zich heen begon te slaan. Activisten voor de rechten van de mens en voor
het milieu kregen het te verduren. Toen Mugabe in 1995 op de boekenbeurs in
Harare in het openbaar homoseksualiteit verketterde ('Als honden en varkens het
niet doen, waarom doen mensen het dan?'), leidde dat tot golven van
verontwaardiging.

Mugabes aversie tegen 'sodomie' zou te maken hebben met traumatische
homoseksuele ervaringen die hij opdeed in de elf jaar dat hij door het blanke
minderheidsregime van Ian Smith gevangen werd gehouden. De laatste weken laat
Mugabe weer geen gelegenheid voorbijgaan om homo's te beschimpen. 'Beesten in de
jungle zijn beter, omdat zij weten dat dit een man is en dit een vrouw', zei hij
onlangs toen de Zimbabweaanse homobelangengroep GALZ werd toegelaten tot de
bijeenkomst van de Wereldraad van Kerken, december jongstleden in Harare. Over
het pijnlijke proces tegen zijn voorganger Canaan Banana over zijn vermeende
homoseksuele gedrag, dat op 1 juni is begonnen, heeft Mugabe nog met geen woord
gesproken.

First lady

Op de gewone man in Zimbabwe maakte Mugabes verbale geklapwiek nooit veel
indruk. Die zag zich vanaf het eind van de jaren tachtig geconfronteerd met snel
groeiende werkloosheid en armoede, mede het gevolg van het door Wereldbank en
IMF opgelegde soberheidsbeleid. Protecties en subsidies werden afgeschaft.
Opeens konden eenvoudige Zimbabweanen het schoolgeld voor hun kinderen niet meer
opbrengen. Maar terwijl de bevolking offers moest brengen, toonden de
machthebbers in Harare niet de minste neiging tot matiging. Rond de
'niet-corrupte' Mugabe werd onbeheerste inhaligheid schering en inslag.

Dankzij een reeks onthullingen in de onafhankelijke weekbladen weten nu zelfs
Zimbabweanen in het afgelegen 'laagveld' mee te praten over de aanbestedingen
waarbij toevallig altijd Mugabes neef Leo de tender wint. Over de Cherokee-jeeps
die de 51 ministers hebben aangeschaft omdat ze met hun Mercedessen de rurale
gebieden niet konden bereiken. Over het bijna-faillissement van Air Zimbabwe,
dat bijna wekelijks een grote Boeing gekaapt zag worden door de president, als
die weer eens een reisje overzee moest maken. Over de 'oorlogsinvaliditeit' van
de broer van first lady Grace Mugabe, die een prachtige uitkering ontving van
het fonds voor oorlogsslachtoffers, terwijl hij nooit had gevochten.

Grace is al tien jaar in Mugabes leven. Toen de ex-receptioniste uit het State
House met de president trouwde - augustus 1996, met een geldverslindende
ceremonie in Mugabes geboortedorp - bleek ze al twee kinderen van hem te hebben.
Een rekensom wees uit dat Robert jr. en Bona waren verwekt voordat Mugabes
eerste vrouw, de populaire Sally, was gestorven. Mugabes relatie met Grace begon
in 1988. Met zijn eerste vrouw had Mugabe geen kinderen; twee overleden net na
de geboorte, eentje ging als kleuter dood aan malaria. Sally wist van zijn
verhouding, zei Mugabe onlangs openhartig, en ze vond het niet leuk. Het druiste
echter geenszins in tegen de goede moraal, vond Mugabe.

Sinds hij met Grace is getrouwd, vliegt veelreiziger Mugabe standaard via
Harrod's terug naar huis. Als Mugabe met Sally op bezoek ging in Europa, werd
daar nooit een weekeindje shoppen in Londen aan vastgeplakt, zeggen oudere
Zimbabweanen. Sinds 'Gracelands' is de hebzucht van Grace spreekwoordelijk. Haar
met veel flitslicht omgeven goede werken voor straatkinderen konden niets meer
aan die reputatie veranderen. 'Ik begrijp niet waarom hij Grace niet in de hand
houdt', zegt een vriendin van de president, die volhoudt dat Mugabe niet corrupt
is, maar zijn omgeving. Onzin, zegt een diplomaat. 'Als je vrouw corrupt is, ben
je zelf ook corrupt, zeker in zo'n mannenmaatschappij als dit.'

Meeloproer

Vorig jaar merkte Mugabe dat zijn politieke basis was verdwenen, vooral in de
provincie, waar hij het traditioneel van moet hebben. Snel besloot hij een paar
oude beloftes, die al stonden sinds 1980, te vervullen. Hij maakte bekend dat
hij 1.500, meest blanke, commerciele boeren ging onteigenen ten gunste van
landloze Zimbabweanen en hij schonk de morrende veteranen uit de vrijheidsstrijd
een flinke uitkering. Maar deze maatregelen drukten zo op de labiele begroting,
dat de beurs instortte, de Zimbabweaanse munt haar waarde verloor en Mugabe nog
meer populariteit verspeelde.

Voor de bevolking, toch al niet verwend, werd zelfs het maismeel onbetaalbaar.
De townships rond de steden, waar werkloosheid en armoe regel zijn, kwamen in
opstand. Hele winkelcentra werden in drie dagen meeloproer vernield. Alleen het
leger kon voorkomen dat de opstand voortduurde. Een paar verstokte
Mugabe-aanhangers beweren nu nog dat de haat zich richtte tegen de benarde
economische situatie en niet tegen de almachtige president, maar ieder gesprek
in de townships bewijst het tegendeel. De onverschilligheid van de bevolking is
omgeslagen in haat jegens de president en zijn 'comrades' - ondanks de overstap
naar het kapitalisme nog steeds de aanspreektitel in Zimbabwe. 'Mugabe, je doet
er niet langer toe, ga heen en rust', viel onlangs treffend te lezen tijdens een
studentendemonstratie.

De belaagde Mugabe vindt alleen nog bevestiging in het isolement. Niemand ziet
hoe hij daar nog uit kan komen. Politiek is hij een lamme. Zijn ministers de
schuld geven, vroeger een automatische afleidingsmanoeuvre, kan niet meer. Elke
herschikking leidt tot een breuk in de partij. Hij doet nu maar of zijn
ministers niet bestaan. Eind maart heeft de minister van Landbouw op dringend
advies van de Europese Unie en het IMF ruim zeshonderd boerderijen van de 1.500
die onteigend zouden worden, van de lijst afgevoerd. De desbetreffende boeren
hebben de schriftelijke bevestiging daarvan allang in huis. Maar president
Mugabe doet het in zijn eloquente redevoeringen nog steeds voorkomen of er nooit
concessies zijn gedaan.

Ook economisch is hij aan handen en voeten gebonden. Verhoging van de
benzineprijzen (noodzaak na devaluatie van de munt) zal tot een economische
kettingreactie en dus zeker tot nieuw oproer leiden. Dus gebeurt er niets.

Mugabe verschanst zich. Behalve met Grace en zijn jonge kinderen - drie
inmiddels en een vierde zou op komst zijn - omringt hij zich met clanleden en
zijn eeuwige batterij van militairen en zenuwachtige veiligheidsagenten. In een
vraaggesprek met de BBC verklaarde Mugabe onlangs dat zijn vrouw zijn 'beste
vriend' is. Buiten zijn familie, zo zei hij, vermeed hij elk diepgaand contact.
'Mugabe is volstrekt overtuigd van zichzelf, van zijn eigen gelijk', oordeelt
een Westerse diplomaat met een lange staat van dienst in Zimbabwe. 'En daarbij
is hij ook meedogenloos. Hij is niet bereid om naar anderen te luisteren.'

Als Mugabe nu terugtreedt wacht hem en zijn jonge gezin een luizenleven. Onlangs
is een wet door het parlement gejast die bepaalt dat presidenten en
vice-presidenten en hun families tot in lengte van dagen recht blijven houden op
alle faciliteiten waar ze in functie ook van genoten. Mooie inkomens, auto's met
chauffeur en gratis vliegen met Air Zimbabwe. Maar aan aftreden denkt Mugabe
niet. Want naar Grace luistert hij wel. Volgens insiders heeft zij haar
echtgenoot ervan overtuigd dat hij zo lang mogelijk in charge moet blijven. Zijn
goede vriendin: 'Nu zovelen schreeuwen om zijn vertrek, zal hij het zeker niet
doen. Mugabe wacht altijd tot niemand roept, dan doet hij het pas.'

Anderen die Mugabe kennen, wijzen nog eens op de hooghartigheid van de
'verlosser van Zimbabwe'. De katholieke timmermanszoon, die opgroeide op een
Jezuietenmissie, zou het wat hoog in de bol hebben en messiaanse trekjes hebben
ontwikkeld. Dat hij uit zichzelf opstapt, lijkt uitgesloten. 'Hij staat boven de
mensen, daarom mag hij ook oordelen over wat goed is en wat slecht', zegt een
Europese ambassadeur.

Zijn mooie oude dag zal Mugabe in elk geval niet doorbrengen op de golfcourse
van Borrowdale Brooke. Soms beschikt zelfs in het land van Mugabe de rechter
over goed en kwaad. In april besliste de Zimbabweaanse Hoge Raad dat de
hooggeplaatste functionarissen die het ambtenaren-bouwfonds hadden geplunderd,
het geroofde geld moesten retourneren. Grace Mugabe, zo bleek, had snel voor de
uitspraak ruim een half miljoen gulden in het fonds teruggestort en daarmee zou
zij aan haar verplichtingen hebben voldaan. 'Gracelands' staat sindsdien te
koop, voor tweeeneenhalf miljoen gulden.

Foto: Bruiloft van Robert Mugabe en Grace Marufu op 17 augustus 1996 in Kutama
Foto AP

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              80 of 146 DOCUMENTS

                                NRC Handelsblad

                                 June 10, 1998

De voetbalstaat

BYLINE: H.J.A. HOFLAND

SECTION: opinie; Pg. 9

LENGTH: 877 words


In 1991, toen de oorlog in Joegoslavie was begonnen maar nog niet tot de grote
moordpartij was geworden, heeft Velibor Vasovic, belangrijk Joegoslavisch
voetballer in Nederlandse dienst, geopperd de strijd op het voetbalveld te
beslechten. Een gezond, humaan voorstel van iemand die wist wat er zou gaan
komen en in de overschatting van zijn sport geloofde dat dit kon worden verhoed
door de partijen volgens vastgestelde regels tegen een bal te laten trappen.

Oorlog is voortzetting van de politiek met andere middelen, heeft Carl von
Clausewitz vastgesteld, en voetbal is oorlog, heeft Rinus Michels gezegd, maar
daaruit volgt niet dat voetbal voortzetting van de politiek met andere middelen
is. Ook niet in het geval van de voetbaloorlog tussen Honduras en Nicaragua.
Daar was een wedstrijd de aanleiding, zoals een opera de aanleiding is geweest
voor de opstand van de Belgen tegen Nederland. Voetbal is hoogstens een
bijzondere nasleep van de politiek. Leon de Winter heeft verschrikkelijke
herinneringen aan de dag, die dag, de zwarte dag, enz. de dag namelijk in 1974
waarop Nederland in de eindstrijd van de Duitsers verloor. Hij is de enige niet.
Maar er is een troost: het afstandsschot van Arie Haan, vier jaar later, waarmee
deze nationale held de arrogante Sepp Maier velde. Of wegvaagde. Of
terechtstelde. Of enz. Eerst hadden we de oorlog van de Duitsers verloren, toen
in Munchen nog een keer, en weer ten onrechte, maar in Argentinie kwam er
eindelijk rechtvaardigheid. In de staat Argentinie heerste de dictatuur waardoor
het voetbal even in een moreel dilemma dreigde te komen, zoals onlangs met de
oefenwedstrijd tegen Nigeria (deze krant besloot op 25 februari 1978 het
hoofdartikel Voetballen met de oproep: 'Wat ons betreft: niet gaan.'), maar
achteraf bezien is het belangrijker dat Arie Haan de gelegenheid kreeg om wraak
te nemen voor het onrecht van Munchen. Politiek, oorlog en moraal zijn onderling
nauw verbonden, maar met voetbal hebben ze minder te maken.

Sociologen en psychologen verdiepen zich in de vraag wat voetbal eigenlijk is,
want dat het meer is dan een sport staat als een paal boven water. Een moderne
vorm van stammenstrijd. De ongevaarlijkste versie van het gladiatorengevecht.
Kanalisering van de agressie tot een dramatisch spel, zo meeslepend dat
miljoenen er telkens weer naar willen kijken. Daardoor komt het dat enkele
duizenden er fortuinen mee verdienen. Voetbal wordt economie, een industrie. De
voorstelling wordt steeds verder geperfectioneerd; ieder volgend
wereldkampioenschap nog meer spektakel dan het vorige. Hoe is dat mogelijk? Er
zullen weinig verschijnselen zijn waarin de wetenschap zich zo vruchteloos
verdiept als in het voetbal. En als het raadsel was opgehelderd zou dat niets
aan het verschijnsel veranderen.

Voetbal is een staat in de staat, met eigen paleizen, wetgeving, pers, economie,
zeden en gewoonten, en een nationale regering die een eigen binnenlandse en
buitenlandse politiek voert maar weer ondergeschikt is aan de
voetbalwereldregering. De Nederlandse voetbalstaat begint met zijn 'clubcard'
zelfs een eigen fraudebestendige pas en een grenscontrole te ontwikkelen. Er
zijn 'natiestaten' en 'voetbalstaten', die over het algemeen vreedzaam naast
elkaar bestaan, wat niet wil zeggen dat ze dezelfde belangen hebben. Soms botsen
de belangen. Dat gebeurt als een contingent min of meer bewapende burgers van de
voetbalstaat een trein of een tram van de natiestaat kort en klein slaat. In de
gewone buitenlandse politiek zou dat een reden zijn om een oorlog te overwegen.
In de verhouding tussen natiestaat en voetbalstaat is het een gebruikelijke
schermutseling aan de grens. Een goed voorbeeld van een zuiver politiek conflict
tussen de voetbalstaat en de natiestaat heeft zich kortgeleden in Rotterdam
afgespeeld, toen de voetbalregering een wedstrijd om zes uur 's avonds wilde
laten beginnen en burgemeester Peper van mening was dat drie uur 's middags de
natiestaat beter paste.

Jan Blokker gelooft dat de natiestaat niet tegen de voetbalstaat is opgewassen.
'Als de volkerenorganisatie al niet tegen klein-Joegoslavie op kan, wat zou het
kleine Nederland dan moeten beginnen tegen Koning Voetbal met zijn legertje van
tot de tanden gewapende supporters ...  en de ware collaborateurs in de
beslissende oorlog van de westerse beschaving: de verslaggevers van Studio
Sport.' Maar in Rotterdam heeft de burgemeester het gewonnen. Je zou het als een
soort Alkmaar kunnen zien. Als voetbal oorlog wordt, dan niet op het voetbalveld
maar tussen de voetbalstaat en de natiestaat. Het hoeft niet, maar het is nooit
uitgesloten.

Behalve een staat is voetbal een beschaving, of een cultuur: van het scoren, de
extase, de kick, de georganiseerde roes als het zo uitkomt. De gewone cultuur
neemt steeds meer van de voetbalcultuur over, of deelt erin. En de
voetbalcultuur is in ieder geval nog machtiger dan de voetbalstaat. Misschien is
de voetbalstaat wel in dienst van zijn cultuur; dat zou eens moeten worden
uitgezocht. Te beginnen met vandaag zal de voetbalcultuur alles wat er verder in
en tussen de gewone burgerlijke staten gebeurt verdringen. Op 13 juli, de dag na
de finale, zijn we terug in de voetballoze wereld. Dat zal dan niet lang duren.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              81 of 146 DOCUMENTS

                                NRC Handelsblad

                                  June 8, 1998

De bankenslag

SECTION: rtv; Pg. 22

LENGTH: 620 words


IN HET EUROPESE financiele stratego heeft ABN Amro de slag om Belgie verloren.
Na een lange Brusselse nacht van emotionele besprekingen hebben de bestuurders
van de Belgische Generale Bank de bankiers van ABN Amro de bons gegeven en de
voorkeur uitgesproken voor een andere partner. Tegenover het als vijandig
bestempelde bod van ABN Amro stond het 'vriendelijke' overnamebod van de
Belgisch-Nederlandse bankverzekeraar Fortis. ABN Amro greep, ondanks haar
aanvankelijk hogere bod, naast de prijzen.

Het moet een bittere pil zijn voor de Nederlandse bankiers. Toen tien jaar
geleden een bod van de toenmalige Amro Bank op de Generale mislukte, werd dat
aan onoverbrugbare verschillen in de Belgische en Nederlandse bankcultuur
geweten. Inmiddels is Europa opgeschoven naar de Economische en Monetaire Unie.
Dat maakt de druk om tot grensoverschrijdende financiele instituties te komen,
alleen maar groter. Hiervan zijn ook succesvolle voorbeelden: ING heeft de
Belgische BBL overgenomen, Fortis is sinds 1990 een Belgisch-Nederlands
samenwerkingsverband. Maar bij ABN Amro wil het niet lukken. In april greep de
bank naast de privatisering van de Franse CIC omdat de Franse overheid deze
staatsbank aan een andere Franse bank gunde. Na het echec van Brussel staat de
bestuursvoorzitter van ABN Amro, Jan Kalff, nog steeds met lege handen in
Europa. Het wordt interessant welke conclusies Kalff hieraan te zijner tijd zal
verbinden.

DUIDELIJK IS dat het Belgische financieel-politieke establishment gekozen heeft
voor een nationale oplossing. De hoop is dat de combinatie Fortis-Generale een
overwegend Belgisch financieel conglomeraat zal opleveren dat in euroland kan
standhouden. Op de achtergrond is deze uitkomst ondersteund door de Franse
grootaandeelhouder in de Generale, Compagnie Suez. Dit bedrijf wilde steun van
de Belgische regering voor een 'Belgische oplossing' om zijn bankbelang te
ruilen voor grotere zeggenschap in de Belgische energie- en gassector.

Nationale overwegingen hebben zo de doorslag gegeven boven
aandeelhoudersbelangen. Het management van de Generale was voorstander van
overname door ABN Amro en aanvankelijk was het bod van de Nederlandse grootbank
ook beter voor de (kleine) aandeelhouders. Maar zij kregen geen kans tegen het
bolwerk van de gevestigde Belgische machten. Uiteindelijk ging het bij de
biedingen om de Generale niet om de vraag of Fortis dan wel ABN Amro op termijn
het beste perspectief bood, maar wat als nationaal sentiment werd beschouwd.
Waarmee zichtbaar is geworden dat er bij grensoverschrijdende overnames nog
altijd formidabele obstakels bestaan in de vrije werking van de interne Europese
markt.

Toevallig heeft zich in hetzelfde weekeinde wel een andere Europese overname
voltrokken. Volkswagen, de spreekwoordelijke fabrikant van auto's voor de gewone
burger, heeft het arrogante BMW afgetroefd in zijn bod op het chique Britse
Rolls Royce. Een opmerkelijk detail: de succesvolle bieders Volkswagen en Fortis
werden beide geadviseerd door de Amerikaanse zakenbank Morgan Stanley.

DE EUROPESE financiele wereld blijft in beweging, ook nadat het stof van de
bankenslag om Belgie is neergedaald. Fortis en de Generale zullen tijd nodig
hebben om de beloofde voordelen van de samenwerking te verwezenlijken. De
kostbare manier waarop Fortis de overname financiert, is vandaag al afgestraft
op de beurs. ABN Amro zal verder zoeken naar een overnamekandidaat buiten
Nederland. Nu de vorming van een bank der lage landen is mislukt, zal de lat
waarschijnlijk nog hoger worden gelegd. Zoveel is zeker: schaalvergroting van de
financiele instellingen in euroland blijft aan de orde van de dag.

Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              82 of 146 DOCUMENTS

                                NRC Handelsblad

                                  June 8, 1998

Het snelle leven van mooie Marco

BYLINE: DOOR KOEN GREVEN EN GUIDO DE VRIES

SECTION: bin; Pg. 2

LENGTH: 2183 words


Voor de rechtbank in Amsterdam moet zanger Marco Bakker zich morgen
verantwoorden voor de dood van een 38-jarige vrouw die hij met zijn auto
aanreed. Auto's, geld, roem en vrouwen zijn steekwoorden in het leven van de
zestigjarige bariton.

Marco Bakker heeft altijd iets gehad met auto's. Als kleine jongen nam zijn
vader hem vaak mee naar het circuit in Zandvoort. Een aantal jaren terug is
Bakker daar zelf gaan racen in Mini's. Hij kreeg er de bijnaam 'de
Brokkenpiloot'. Impresario Jacques Senf: 'Hij is gek van auto's. Als ik een
afspraak met hem heb, rijdt hij altijd zelf.' Ook bas-bariton Lieuwe Visser kent
deze voorliefde van Bakker. 'Hij wilde altijd graag laten zien wat voor auto hij
had. Marco was ook een van de eersten die een telefoon in zijn auto had. Dat
soort dingen vond hij belangrijk.'

De liefhebberij van Bakker bezorgde hem een tv-spot bij verzekeringsmaatschappij
Ohra. Drie jaar geleden speelde hij daarin zichzelf: de beroemde zanger die na
een botsing niet de behandeling krijgt die hij met het oog op zijn roem
vanzelfsprekend vindt. Hij komt verongelijkt uit zijn wagen en roept tegen de
persoon die hem aanreed: 'Dat is fraai zeg! Tsjonge wat een oen, je ziet toch
dat ik van rechts kom?' Vervolgens komt een sleepdienst de auto van de man
weghalen. Bakker, die niet bij Ohra is verzekerd, blijft tierend achter. Bakker
liet voor het spotje geen stuntman in de auto zitten, maar ensceneerde de
botsing zelf.

Op 31 oktober 1997 raakte Bakker op het VIP-dek van de Amsterdamse Arena na een
gala van Volkswagen-importeur Pon in een slip en kon een 38-jarige vrouw uit
Snelrewaard niet meer ontwijken. Ze overleed de volgende dag aan haar
verwondingen. Bakker moest door de brandweer uit zijn auto worden bevrijd en
raakte lichtgewond. Inmiddels rijdt hij alweer enige tijd zelf in de Ford Mondeo
van zijn vrouw.

Volgens berekeningen van het Gerechtelijk Laboratorium had de zanger een
alcoholpromillage van tussen de 1,1 en 1,8 in zijn bloed, hetgeen volgens Veilig
Verkeer Nederland betekent dat hij ongeveer tien glazen drank had genuttigd. De
alcoholtest werd pas enkele uren na het ongeluk afgenomen. In een interview met
Henk van der Meyden in De Telegraaf, vier dagen na het ongeluk, beweerde Bakker
dat hij die 31ste oktober niet meer dan 'anderhalf glas wodka' had gedronken.
Zijn advocaat R. Verbunt liet later weten dat zijn client 'zich had vergist' in
het aantal glazen. Bakker verklaarde na het ongeluk ook dat de cruise control
van zijn Opel Omega MV6 niet goed had gewerkt, waardoor hij de auto niet onder
controle had. De auto-fabrikant deed die lezing meteen af als 'uiterst
onwaarschijnlijk'.

De leugen van Bakker over het aantal glazen dat hij had gedronken, leverde hem
veel kritiek op, ook van goede kennnissen van de zanger. Zij zeggen dat hij het
vraaggesprek nooit had moeten geven. 'Het was heel erg onhandig. Daar is Marco
behoorlijk mee de fout in gegaan. Dat was not done', zegt manager F. de Rek van
Bakker en De Rek Producties. 'Maar zo'n ongeluk kan iedereen overkomen. Marco
ervaart het als een complete ramp.'

Bakkers vriend en collega-zanger Ernst-Daniel Smid: 'Zo'n interview? Dat zou ik
zo nooit hebben gedaan.' Ook impresario Senf heeft geen goed woord over voor de
manier waarop Bakker zich zelf in de media vrijpleitte. 'Een ongeluk is een
ongeluk. Dat staat op zichzelf. Maar hoe hij over het ongeluk heeft gesproken,
is heel erg dom geweest. Dat weet hij zelf ook. Daar heeft hij enorm veel spijt
van, dat heeft hij mij gezegd en geschreven.'

Bij zijn geboorte kreeg de zanger de namen Jacob Marinus mee. Maar iedereen
noemde hem Jaap. Toen hij naar het conservatorium ging, realiseerde Bakker zich
dat Jaap voor een artiest in spe niet echt lekker klonk. Jaap? Als hij nog eens
beroemd zou worden, zouden ze die naam in het buitenland niet eens kunnen
uitspreken. Hij besloot voortaan als Marco door het leven te gaan. Marco was
gevormd uit delen van zijn twee voornamen.

Vader Bakker, een bankemploye, was in Beverwijk voorzitter van het operakoor
waarin moeder Bakker zong. Twee van de drie zusjes van Marco waren lid van een
kinderkoor. Marco speelde gitaar. Bij de muziekles op de toenmalige
Rijkskweekschool in Haarlem gingen leerlingen graag naast Bakker zitten als ze
iets van een papiertje moesten voorzingen. Bakker zong dan stiekem, de andere
student play-backte. Zo zong Bakker heel wat voldoendes bij elkaar, meldden
medescholieren in het tv-programma Klasgenoten in 1991.

Arie Langendoen zat op de Rijkskweekschool tussen 1955 en 1957 bij Bakker in de
klas en is nu conrector van scholengemeenschap De Waerdenborch in Holten:
'Bakker heette toen nog gewoon Jaap. Ik fietste wel eens met hem van Beverwijk
naar Haarlem. Wij moesten hard studeren bij het vak muziek, maar Jaap zong alles
ongezien. Op aanraden van de muziekleraar koos hij voor het conservatorium.'

Langendoen omschrijft Bakker als 'een aardige, sportieve vent' die bij
atletiekvereniging Suomi bijzonder goed kon hoogspringen en nog jeugdkampioen
van Noord-Holland is geweest. De klasgenoot herinnert zich een veldloopje bij
Suomi in Velsen. 'Dat ging over een heel smal bospaadje met brandnetels. Jaap
ging met zijn forse lijf voorop lopen, zodat niemand er meer langs kon. Zo werd
hij eerste.' Op de zolder van zijn villa in Breukelen, waar Bakker met
echtgenote Willeke van Ammelrooy woont, staat een roeimachine. Bakker is een
geoefend duiker en om in conditie te blijven zit hij regelmatig op een
racefiets.

Rond zijn twintigste was Bakker verbonden aan de strandwacht in Wijk aan Zee. In
Klasgenoten vertelde hij dat hij in die tijd zeven mensen het leven heeft gered.
Voor een van die heroische daden wordt hij genoemd in de boeken van het Carnegie
Heldenfonds, dat 'personen onderscheidt die met gevaar voor eigen leven mensen
hebben gered of probeerden te redden'. In het archief van het fonds staat
letterlijk: 'J.M. Bakker (22), student wonende te Beverwijk, stak op 11 augustus
1960 op het strand te Wijk aan Zee met een roeiboot in zee om een man te redden
die bij het zwemmen in moeilijkheden was geraakt.'

Marco Bakker was een laatbloeier. Pas na zijn dertigste rees zijn ster snel,
zegt Willem Duys, ex-televisiecoryfee, muziekkenner en radiopresentator. Vanuit
zijn woonplaats in Zuid-Frankrijk vertelt Duys dat hij Bakker als zanger heeft
ontdekt en voor diens 'grote doorbraak' zorgde. 'Hij werd me in 1967 aangeboden
door een tussenpersoon, een of andere scharrelaar.' Marco zag er 'verdomd goed'
uit, had een prachtige stem en een groot repertoire, zo herinnert Duys zich. Hij
nodigde Bakker in zijn tv-programma Voor de vuist weg. Duys' eigen
platenmaatschappijtje Iramac haastte zich de zanger onder contract te nemen. De
eerste plaat die hij maakte was Dunkelrote Rosen, 'een beroemd operettelied',
weet Duys nog.

Bakker heette al snel 'De Operetteprins', omdat hij (in een eigen tv-programma)
veel operettes en musicals zong. 'Ik beschouw mezelf als een vocalist, die
alleen dat zingt wat hij mooi vindt. Vroeger heb ik nogal wat zijwegen
bewandeld, het middle-of-the-road genre. Mijn grote voorkeur gaat uit naar de
opera, het grote toneel en de orkesten', zei hij in 1995 tegen dagblad De Stem.
'In mijn leven heb ik maar drie operettes gezongen en in wel 47 opera's
gestaan.'

In december zal Bakker zijn come-back maken in de opera, kondigt Jan Bouws aan,
hoofd regie van de Nederlandse Opera in Amsterdam. Bouws regisseert dan Macbeth
van Verdi met Bakker in de titelrol. Dat gebeurt in Tilburg, samen met het
amateurkoor Souvenir des Montaguards. 'De mensen denken dat Bakkers stem niet
meer geschikt is voor opera', vervolgt Bouws. 'Dat is een vergissing. Bakker
heeft zo vaak Strauss gezongen, hij is o zo veelzijdig. Hij is een Italiaanse
bariton, dat toonde hij bijvoorbeeld goed in La Traviata van Verdi. Italiaans
past goed bij het timbre van zijn stem.'

Bakker maakte zijn debuut in een opera op 27 februari 1959, in de
Stadsschouwburg van Amsterdam. Het was een voorstelling ter gelegenheid van de
Boekenweek: De zwarte bruid van Geza Frid. Bakker was een van de 'Beursheren'.
In totaal verzorgde hij ruim veertig optredens bij De Nederlandse Opera waarmee
hij grote bewondering oogstte. Karakteristiek voor zijn operacarriere is dat hij
een mengeling van licht (operette) en serieus (Monteverdi, Handel, Mozart,
Donizetti, Verdi, Wagner, Puccini, Richard Strauss, Berg, Britten, Strawinsky)
op zijn repertoire had. Zijn voorlopig laatste operarol was die van Fabrice in
de kleine opera Eline (1990) in Den Haag. Bakker, die nog regelmatig de
Christus-partij in de Matthaus Passion zingt, heeft herhaaldelijk opgetreden in
het Engelse Glyndebourne, een van de belangrijkste zomerfestivals. Bouws: 'Daar
komt alleen de echte internationale elite. Hij had er bijzonder veel succes.'
Maar, 'Bakker is nu een beetje weggedreven bij de opera, dat bedoel ik niet
negatief. Hij ging naar de operette. Dat kan gebeuren.'

Ben Holthuis heeft Bakker vaak geinterviewd voor het roddelblad Story. Hij meent
dat Bakker 'op een knappe wijze' zijn klassieke opleiding gebruikt 'om het
gewone volk te bereiken' en zo veel geld te verdienen. 'Hij is beminnelijk,
charmant tegenover iedereen, hij weet ieders sympathie te winnen', aldus
Holthuis. 'Is een wit jasje in de mode, dan heeft hij een wit jasje aan. Maar
niet als eerste - hij volgt de trend op de voet.' En: 'Hij houdt van glamour,
succes en geld.'

Marco Bakker is twee maal eerder getrouwd geweest: acht maanden met Anita
Radier, een balletdanseres die hij in May Fair Lady had leren kennen. Vervolgens
acht jaar met de Amerikaanse zangeres Patty Madden met wie hij een zoon
(Richard) heeft. In 1989 trad hij in het huwelijk met zijn huidige echtgenote,
de actrice Willeke van Ammelrooy. 'Marco heeft zijn fysieke verschijning altijd
mee gehad', vertelt de bas-bariton Lieuwe Visser. 'Hij zag er goed uit en kreeg
televisiewerk aangeboden. Er kwamen reacties en toen was zijn carriere niet meer
te stuiten. Maar het is zonde dat hij met zijn forse bariton niet verder is
gegaan in de opera. Hij had als full-prof operazanger net zo'n loopbaan kunnen
maken als hij nu heeft gedaan. Hij heeft zijn keus een beetje door de markt
laten bepalen. En ook door het vele geld dat hij daarmee kon verdienen.'

Bakker treedt de laatste jaren vaak op als een van de Drie Baritons (samen met
Ernst-Daniel Smid en Henk Poort) - het Nederlandse antwoord op de drie tenoren
Luciano Pavarotti, Placido Domingo en Jose Carreras. 'Smid is een echte bariton.
Hij is veruit de beste van de drie, ook wat betreft zijn persoonlijkheid op het
podium', zegt Willem Duys, die Bakker als 'verdomd ijdel' omschrijft. Smid:
'Marco en ik zijn goede vrienden, maar we hebben ooit wel problemen gehad. We
zitten in hetzelfde stemvak als zanger. We waren absolute concurrenten van
elkaar. Marco had nogal de neiging om zijn postitie heel erg te beschermen, dat
zorgde wel eens voor wrijvingen. Maar hij is de man om wie ik ben gaan zingen.
In de jaren zeventig kocht ik een plaat van hem, die vond ik zo mooi klinken dat
ik hem ging imiteren.'

Naast zijn zangcarriere was Bakker ook als acteur actief. In de film Theo & Thea
en de ontmaskering van het tenenkaasimperium van Arjan Ederveen speelt Bakker
zichzelf, een operettezanger. Hij is een mannelijk sekssymbool voor oudere dames
en ironiseert zijn eigen imago zonder problemen. Hij lokt Theo (in travestie)
het bed in met de onvergetelijke woorden: 'Hier is je warme Bakkertje'. Thea
roept op een gegeven moment: 'Oh meneer Bakker, u ziet er in werkelijkheid nog
jonger uit dan u er uit ziet.' De filmrol van Bakker wordt door critici
omschreven als 'verbazend goed'.

Smid belt zijn 'maatje' Bakker in deze moeilijke tijden elke veertien dagen op.
Smid: 'Bakker werkt nu heel erg hard aan zichzelf. Hij is bezig om zich fysiek
helemaal af te matten om zich geestelijk weer goed te voelen. Ik hoop dat ooit
het moment weer komt dat we met ons drieen kunnen gaan zingen, maar uit pieteit
met de familie van de omgekomen vrouw moeten we dat voorlopig maar niet doen.'

Willem Duys heeft het leed van Bakker vanaf de Riviera gevolgd. Bakker is hier
'meer dan eens' bij me op bezoek geweest, zegt Duys. 'Dan dronken we wel eens
een glas witte wijn. Maar het laatste waar ik aan dacht bij dat ongeluk was dat
hij had gedronken. Dat was heel stom van hem. Het verhaal over zijn op hol
geslagen auto geloof ik in het geheel niet.'

Op verschillende plaatsen waar hij de afgelopen maanden zou optreden, was Bakker
na het drama niet meer welkom. Manager De Rek: 'Er zijn nogal wat afzeggingen
geweest, maar dat is logisch, gezien de druk van de publiciteit. Er stonden wat
concerten in de buurt van de woonplaats van het slachtoffer op het programma.
Die hebben we afgezegd. Je kunt niet vrolijk staan zingen in de omgeving van de
nabestaanden. We hebben pas op de plaats gemaakt, het is een stuk rustiger nu.'

Foto's: 1. Marco Bakker in 1995 tijdens de repetitie van Leoncavallo's opera 'I
pagliacci'. (Foto Willem Middelkoop); 2. Platenhoes van 'Dunkelrote Rosen' uit
1967.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              83 of 146 DOCUMENTS

                                NRC Handelsblad

                                  June 6, 1998

Achter de schermen II

BYLINE: EDUARD J. BOMHOFF

SECTION: opinie; Pg. 7

LENGTH: 1152 words


De formatie duurt voort en op de lange lijst van moeilijke onderwerpen staan nog
steeds de grote investeringen voor infrastructuur, natuur en milieu. Het boek
'Kiezen of delen' moet informateurs en fractieleiders helpen bij hun geheime
overleg, maar de vorige keer illustreerde ik al dat de cijfers in dat boek niet
erg hard zijn.

Een ambtelijk planbureau, het Rijks Instituut voor Volksgezondheid en Milieu
(RIVM), komt vaak met heel geflatteerde cijfers over de voordelen van strenge
milieumaatregelen. Drie andere planbureaus onder leiding van het Centraal
Planbureau (CPB) zien kennelijk kans om die cijfers weer zo te veranderen dat
sommige milieumaatregelen veel schadelijker lijken voor economie en
werkgelegenheid.

Wat gewone burgers nog moeten geloven van al dit gegoochel is niet zo duidelijk,
en dat geldt ook voor een ander belangrijk terrein waar de planbureaus hebben
gebotst. Het regeerakkoord zal een paar bescheiden maatregelen aankondigen voor
wegenbouw. De berekeningen in 'Kiezen of Delen' gaan uit van ongeveer 30
kilometer extra aanleg of verbreding van snelwegen. Het RIVM vindt dat er bij
wegenbouw sprake moet zijn van een heel precies gedefinieerd
'compensatiebeginsel'. Volgens het RIVM wordt links en rechts van iedere weg het
landschap tot op een afstand van 1 kilometer bedorven en moet er daarom
pondsponds gewijs elders in Nederland exact evenveel grond worden opgekocht voor
natuurgebied. Zelfs als een al bestaande snelweg een extra rijstrook krijgt moet
volgens het RIVM per meter wegverbreding dus 2.000 vierkante meter worden
gekocht voor de natuur. In totaal gaat het om zestig vierkante kilometer extra
natuurgebied, maar hoe en waar? Uit de vertrouwelijke interne correspondentie
tussen de planbureaus blijkt dat daarvoor 'uiteraard nu nog slechts ten dele'
concrete plannen bestaan.

De drie andere planbureaus geven toe dat het kabinet in het algemeen voor iedere
nieuwe weg ergens anders wat extra natuur wil opkopen, maar benadrukken dat de
keuze voor 2.000 vierkante meter natuur voor 1 meter weg ook maar een
mogelijkheid is. In de meeste gevallen gaat het trouwens niet om nieuwe wegen,
maar om een extra rijstrook voor een al bestaande snelweg. En dan gebeurt in de
onderhandelingen tussen de vier planbureaus iets heel merkwaardigs. De
vertrouwelijke waarschuwing dat voor de aankoop van al die extra natuurgebieden
nog geen goed uitgewerkt plan is, laat staan een schatting van de aantallen
natuurbezoekers en watersporters, doet er opeens niet meer toe. Een totaal
bedrag van 870 miljoen gulden krijgt in de uiteindelijke afweging van de vier
planbureaus als enige onderdeel van het hoofdstuk 'ruimtelijke kwaliteit en
regionaal beleid' de hoogste prioriteit en gaat met een krachtige aanbeveling
naar de informateurs.

Ook wie sympathiek staat tegenover voorstellen om Nederland na alle inpoldering
van de afgelopen eeuwen nu weer eens met 'natte natuur' wat kleiner te maken,
zal toch moeten toegeven dat de absurde precisie van het 'compensatiebeginsel'
terecht is afgezwakt en dat we de dossiers 'wegenbouw' en 'meer natte natuur'
veel beter apart kunnen behandelen. Als lid-donateur van de Stichting
Zuid-Hollands Landschap ben ik een heel groot voorstander van zorgvuldig
natuurbeheer in mijn provincie, maar wat heeft dat te maken met het verbreden
van een weg bij Arnhem? Het boek 'Kiezen of Delen' bevat geen snipper van een
kosten-batenanalyse voor al die natte natuur, om de eenvoudige reden dat er nog
niet genoeg is uitgewerkt over de toegankelijkheid, het toerisme of de
watersport. Alleen vinden de vier planbureaus het alvast een goed idee om
ongeveer de helft van de 60 vierkante kilometer te reserveren voor planten en
dieren, en in de andere helft ook de mens toe te laten, maar waar die verdeling
op stoelt is ook al weer onduidelijk.

Hier zijn naar mijn mening de ambtenaren op de stoel van de politici gaan
zitten. Ze kunnen eenvoudigweg niet wetenschappelijk onderbouwen dat het
inkrimpen van de provincie Zuid-Holland met enige tientallen vierkante
kilometers belangrijker is dan bijvoorbeeld het helpen van de varkenshouders met
hun economische en milieuproblematiek, het bestrijden van de uitdroging van
sommige veengebieden in Brabant, of het herstel van stukken natuur in het
Westland, om de even eenvoudige als pijnlijke reden dat voor het enige project
in deze categorie met een stip iedere kosten-batenanalyse ontbreekt. De 870
miljoen gulden voor de 'natte natuur' is een politieke concessie aan de
tegenstanders van uitbreiding van het wegennet en dat kan politiek briljant
zijn, maar zo'n oordeel weten de informateurs dan wel te maken. Als de
planbureaus in hun vertrouwelijke onderlinge correspondentie kunnen opmerken dat
de uitwerking nog lang niet rond is, moet dat natuurlijk ook blijken in het
officiele rapport voor de informateurs. Mijn kritiek richt zich dus niet op
'natte natuur', maar op het vermengen van politiek en deskundige evaluatie. Ik
blijf zeker ook de volgende twintig jaar donateur van 'Zuid-Hollands Landschap'
maar zit wat dat betreft ook nog met een puzzel. Het tijdschrift van
'Zuid-Hollands Landschap' schrijft enthousiast en deskundig over de
mogelijkheden voor meer natuur in de delta en weet zeker dat de Maasvlakte bij
Rotterdam het liefst helemaal niet mag uitbreiden 'en anders zo noordelijk en zo
klein mogelijk'. Even verder schrijft auteur Dick van Hoffen in hetzelfde
tijdschrift over de nieuwbouw in Zuid-Holland. Die staat zo dicht op elkaar dat
je al blij mag zijn met een tuintje van 3 bij 5 meter om de ecologische ambities
vorm te geven. Niettemin: 'toch is er ook op zo'n kleine oppervlakte heel wat
mogelijk'.

Al is de tuin nauwelijks groter dan een vel postzegels, de natuur kan volgens
'Zuid-Hollands Landschap' een stukje dichterbij komen. Maar waarom neemt de
milieubeweging zo snel stelling tegen elke uitbreiding voor bedrijfsterreinen
van Rotterdam, en wordt blijmoedig en constructief meegedacht bij de
schrikbarende inkrimping van een ieders persoonlijke groene ruimte bij het huis?
Steeds meer Nederlanders op de zogenoemde VINEX-locaties moeten uitkijken op de
auto van de buren omdat met 40 tot 60 huizen per hectare geen ruimte meer is
voor afgescheiden parkeerplaatsen en voor tuinen zoals we die vroeger aanlegden.
Ik loof 1.000 gulden uit voor de lezer die het best kan analyseren waarom de
Nederlandse milieubeweging zo vaak wantrouwig is tegen grondgebruik voor
werkgelegenheid en niet even kritisch staat tegenover de trend naar almaar
compacter bouwen met piepkleine tuintjes.

Behalve de hoofdprijs nog tien troostprijzen in de vorm van een gesigneerd
exemplaar van 'Modes in het Milieudebat', een wetenschappelijke studie naar
ratio en emotie in een paar andere grote dossiers op milieugebied. Stuur uw
inzendingen binnen een maand naar E.J. Bomhoff, Universiteit Nijenrode,
Straatweg 25, 3621 BG Breukelen. Ik ben benieuwd.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              84 of 146 DOCUMENTS

                                NRC Handelsblad

                                  June 5, 1998

Jeltsin: 'doodt crisisdraak'; Russische rente weer fors verlaagd

BYLINE: DOOR ONZE CORRESPONDENT FRANK WESTERMAN

SECTION: cs; Pg. 2

LENGTH: 421 words


MOSKOU, 5 JUNI. Na Ruslands succesvolle uitgifte woensdag van een
Eurobond-obligatie, die de schatkist 1,2 miljard dollar opleverde, heeft de
centrale bank het disconto, dat zij vorige week verdrievoudigde om de roebel
overeind te houden, gisteravond weer teruggebracht van 150 tot 60 procent.

Buitenlandse investeerders geven de Russische financiele markten weer het
voordeel van de twijfel. De aandelenkoersen bleven donderdag stabiel, terwijl de
obligatiemarkt zich verder normaliseerde: het rendement op schuldbewijzen met
een looptijd van drie maanden daalde tot beneden de vijftig procent (na
recordhoogten van 90 procent vorige week). Door de lagere afbetalingskosten is
de extreme druk op het overheidsbudget nu drastisch gedaald.

In zijn vrijdagse radiotoespraak riep president Jeltsin vanochtend alle Russen
op om 'met vereende kracht van machthebbers, bankiers en gewone burgers' de
crisisdraak te doden. Hij schreef de bijna-meltdown van vorige week deels toe
aan 'onervarenheid met de markteconomie'.

Ruslands nieuw benoemde belastinginspecteur, ex-minister van Financien Boris
Fjodorov, maakte donderdag bekend een gegevensbestand van de duizend rijkste
Russen aan te leggen. Hun aangifte zal minutieus worden nageplozen. 'Als onze
beroemdste landgenoten de wet respecteren, sijpelt de belastingmoraal vanzelf
door naar de rest van de bevolking', aldus Fjodorov. De fiscale schulden van de
twintig grootste Russische bedrijven krijgen echter zijn eerste aandacht: op
straffe van confiscatie van bezit en mogelijk rechtsvervolging van het
management moeten zij voor 1 juli 800 miljoen dollar hebben opgehoest.

De nieuwe 35-jarige premier Kirijenko, in Frankrijk op zijn eerste buitenlandse
bezoek, is alom geprezen om zijn bekwame crisismanagement. Hij benadrukte in
Parijs dat Rusland niet om extra geld zal bedelen. Maar binnen de G7 van rijke
industrielanden wordt wel actief nagedacht over een overbruggingskrediet. In de
wandelgangen heet Rusland 'Indonesie met kernwapens', een land dus dat onder
geen beding mag instorten.

Kirijenko heeft in Parijs tevens de ruim tachtig buitenlandse crediteuren van de
bijna failliete Moskouse Tokobank verzekerd dat zij hun geld (in totaal 320
miljoen dollar) zullen terugzien. De laconieke manier waarop de centrale bank
een reddingspoging voor de Tokobank had ondernomen, was twee weken geleden een
van de oorzaken waardoor het investeerdersvertrouwen in Rusland op grote schaal
begon te verdampen.

Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              85 of 146 DOCUMENTS

                                NRC Handelsblad

                                  June 4, 1998

Publiek schreeuwt Fransman naar zege; Pioline wankelt over Cinq Sets Boulevard

BYLINE: DOOR ONZE REDACTEUR ROBERT MISSET

SECTION: sport; Pg. 13

LENGTH: 1019 words


PARIJS, 4 JUNI. Vijftien jaar geleden werd de Franse tennisheld Yannick Noah na
zijn triomf op Roland Garros zo nadrukkelijk op een voetstuk geplaatst dat hij
speelde met de gedachte aan zelfmoord om aan de massale adoratie te ontsnappen.
Ook Henri Leconte heeft aan den lijve ervaren hoe extreem zijn landgenoten
sportprestaties waarderen. Zo populair als zijn voorgangers is Cedric Pioline
nooit geweest. Maar zo lang de bijna 29-jarige Fransman blijft winnen, is het
euforische publiek bereid hem van het court central te dragen.

Uitgeput strompelde Pioline gisteren in het soms groteske foutenfestival naar de
baseline om te serveren voor een plaats in de halve finales. Zijn tegenstander
Hicham Arazi had al in de derde set twee setpoints verspeeld en alles leek nog
mogelijk, want Pioline had bijna een wandelstok nodig om zich over de baan te
bewegen. De wave ging echter door het Stade Roland Garros en bijna 18.000
doldwaze Fransen creeerden een magische ambiance waarin Pioline ternauwernood
overeind bleef. Na vijf sets (3-6, 6-2, 7-6, 4-6 en 6-3) begroette Frankrijk
voor het eerst sinds zes jaar weer een landgenoot bij de beste vier.

De apotheose na een drie uur en drie kwartier durende zenuwenoorlog moet Pioline
nieuwe inspiratie geven voor zijn confrontatie met Alex Corretja, de derde
Spanjaard in de halve finales. Gisteren had de nummer 17 van de ATP-ranking geen
druppel energie meer over, terwijl hij het grandslamtoernooi in Parijs toch zal
moeten winnen om definitief uit de schaduw te treden van zijn illustere
voorgangers Noah, Forget en Leconte. Sinds dat gouden trio in 1991 de Davis Cup
veroverde ten koste van de nog onervaren Pete Sampras heeft Pioline tegen hun
grandeur moeten opboksen.

Hooghartig eiste Pioline dat ook zijn eigen coach aanwezig mocht zijn, toen hij
zelf voor de Davis Cup werd geselecteerd. Die machtsstrijd kon de finalist op de
US Open en Wimbledon uiteraard niet winnen en pas in 1996 won ook Pioline onder
leiding van Noah het prestigieuze landentoernooi, al sleepte Arnaud Boetsch het
beslissende vijfde punt uit het vuur. Om zijn status te markeren, liet Pioline
zich vervolgens schamper uit over de prestaties van Leconte. Die heiligschennis
werd hem in Frankrijk niet in dank afgenomen.

Blijkbaar waren de Fransen vergeten hoe genadeloos ze Leconte hadden
neergesabeld na zijn afstraffing in de Roland Garros-finale van 1988 tegen Mats
Wilander. Maar een fysiek en geestelijk kwetsbare Leconte riep nadien emoties op
waar de flegmatieke Pioline niet aan kan tippen. Toen de reeds afgeschreven
Leconte in 1992 huilend van vreugde zijn plaats in de halve finales bejubelde,
huilde Frankrijk met hem mee.

Terwijl de grillige artiest gisteren in het veteranentoernooi op baan 2 een
fraaie show opvoerde met de al even clowneske Mansour Bahrami aan zijn zijde
wankelde Pioline over de 'Cinq Sets Boulevard', zoals het Franse sportdagblad
L'Equipe zijn helletocht beschreef. Het grootste probleem voor Pioline wordt nu
het omgaan met het enorme verwachtingspatroon in Frankrijk. Filip Dewulf weet
hoe Pioline zich voelt. In de kantine van zijn favoriete voetbalclub Beringen
werd gisteren meteen een koud pintje voor hem klaar gezet, want de Vlaamse
tennisser vertoeft bij voorkeur onder het gewone volk.

De kopman van het Belgische Davis-Cupteam geloofde zelf het minst in zijn kansen
tegen de Spaanse baseliner Alex Corretja, waardoor op Roland Garros een
herhaling uitbleef van het mirakel dat Vlaanderen vorig jaar in vuur en vlam
zette. Maar Flipke kan nu eindelijk naar het concert van Massive Attack in
Brussel. 'Ik voelde mij niet in mijn sas op het terrein', verzuchtte Dewulf na
zijn nederlaag (7-5, 6-4 en 6-3) tegen Corretja. Maar zijn missie was in feite
al volbracht nu hij de enorme puntenlast van vorig jaar met redelijk succes had
verdedigd.

Dewulf zakt weliswaar van de 39ste plaats op de ATP-ranking naar vermoedelijk de
55ste, maar de schade had veel groter kunnen zijn. 'Ik had weer kunnen afzakken
naar het niveau van de kwalificaties', zo verwoordde Dewulf zijn grootste angst
voor deze editie van Roland Garros. Vorig jaar had de bescheiden Belg immers
vanuit het niets de halve finales bereikt. Zelfs het schepencollege in zijn
geboortestad Leopoldsburg verkeerde in grote opwinding. Dewulf was plotseling
een grote meneer en onder die druk moest hij wel bezwijken.

Na de Vlaamse zwemmer Fred Deburghgraeve, die een gouden medaille veroverde op
de Spelen van Atlanta, had Belgie weer een sportman die het land in extase
bracht. Na zijn afstraffing in de halve finale tegen Gustavo Kuerten keerde
Dewulf opgelucht terug in de anonimiteit en dit jaar begon hij met vier
nederlagen in de eerste ronde. Uitgerekend het Davis-Cupduel met Nederland zette
de toon voor zijn metamorfose. Nooit had Dewulf een leider willen zijn. 'Dat zit
niet in mijn karakter', klonk het verontschuldigend.

Maar tijdens de opstand van het Belgische team tegen hun coach Eduardo Masso
trad Dewulf zelfverzekerd op als woordvoerder van de rebellen. Zijn
prive-trainer Gabriel Gonzales kreeg de regie in handen gelegd, al fungeerde
Koen Gonnissen, de coach van Johan van Herck, begin april op Club Primerose als
bondscoach. Dewulf besefte dat hij zijn nek al op het offerblok had gelegd.

Maar met twee knappe voorstellingen tegen Sjeng Schalken en John van Lottum
inspireerde hij zijn jonge ploeggenoot Christophe van Garsse tot een stunt in de
vijfde en beslissende partij. Voorzichtig constateerde Dewulf dat de Davis Cup
wellicht nog belangrijker was dan het toernooi op Roland Garros. Maar gisteren
had de Belg toch al heimwee naar tennis op gravel. 'Want op gras behoor je te
voetballen', luidt het credo van Filip Dewulf tijdens Wimbledon. En ook dat
kunnen de Belgen volgens Dewulf beter dan de Hollanders. 'Ik voorzie op de WK
voetbal dezelfde uitslag als tijdens de Davis Cup', sprak hij, grijnzend. 'De
Rode Duivels winnen dus met 3-2 van Nederland.'

Foto: Cedric Pioline viert het veroveren van de derde set in zijn partij tegen
de Marokkaan Hicham Arazi. De Fransman won het duel in vijf sets. (Foto AP)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              86 of 146 DOCUMENTS

                                NRC Handelsblad

                                  June 3, 1998

Imago koninklijk huis versterkt door Apeldoornse kerkdienst

BYLINE: PROF. DR. G.G. DE KRUIJF; PROF. DR. G.G. DE KRUIJF IS HOOGLERAAR IN DE
CHRISTELIJKE ETHIEK VANWEGE DE NEDERLANDSE HERVORMDE KERK BIJ DE
RIJKSUNIVERSITEIT LEIDEN.

SECTION: opinie; Pg. 7

LENGTH: 1062 words


In de rooms-katholieke traditie is de kerk essentieel voor het heil van de mens.
G.G. de Kruijf vindt dat men bisschop Simonis daarom niet hard moet vallen over
zijn kritiek op de trouwdienst van prins Maurits en Marilene van den Broek. Maar
het gaat te ver te stellen dat de opzet van de dienst de positie van het
koninklijk huis in het geding heeft gebracht, zoals door het aartsbisdom is
gebeurd.

Soms heb je het gevoel dat je geluk ziet. Dat overkwam het Nederlandse publiek
op vrijdag in Het Loo en op zaterdag in een hervormde kerk in Apeldoorn. Het was
feestelijk en de kerk kwam in woord en gebaar goed mee met prins en prinses. Je
hoorde ook wel van een discussie over kerkelijk protocol, maar dat kon de sfeer
niet bederven.

Inmiddels begint het echter wel vervelend te worden. De perschef van kardinaal
Simonis denkt dat het slecht is voor het koninklijk huis, maar in mijn omgeving
denkt iedereen dat het slecht is voor de kerk.

De kwestie is genoegzaam uit de doeken gedaan. Bij de inzegening van een
kerkelijk-gemengd huwelijk wordt volgens een uit 1971 daterende verklaring door
de rooms-katholieke en de hervormde kerk een avondmaals- of eucharistieviering
ontraden. Vindt deze toch plaats, dan dient dit strikt volgens regels van de
kerk van een van de voorgangers te gebeuren. Een oecumenische viering is daarmee
uitgesloten. De rooms-katholieke kerk beschouwt zulk een viering als de
voltooiing van de eenwording van kerken en niet (zoals veel gelovigen) als een
goed begin. Volgens de regels heeft de kardinaal het gelijk aan zijn kant. Maar
als een paar graag een oecumenische viering met brood en beker wil, dan wordt
aan dat verlangen al jaren door pastores tegemoetgekomen. Tegen de regels, maar
zonder dat het publiek daarvan op de hoogte werd gesteld. Vorig jaar nog heeft
pastor Oostvogel een vergelijkbare viering geleid bij de inzegening van het
huwelijk van de zus van Marilene.

Had hij nu uit een ander vaatje moeten tappen? En had dominee Ter Linden nu
plotseling zijn synodebestuur moeten bellen? Ik neem meteen aan dat hij niet op
het idee gekomen is. Je rekent er op dat ook de regels op zo'n dag blij zijn.
Maar dat was dus niet zo, de katholieke nog minder dan de hervormde regels. Daar
wil ik even bij stilstaan, bij de vraag hoe dat komt. Want dat de mensen die
over de regels gaan, vriendelijk en welwillend zijn en geen feest willen
bederven - dat staat vast.

Men moet enig begrip opbrengen voor de positie van kardinaal Simonis. Kerkelijke
regels wegen zwaar in de katholieke kerk. Dat komt doordat de kerk zelf voorwerp
van geloof is. Kerk en Christus horen heel nauw bij elkaar. Christus is tastbaar
in ambt en sacrament. Die tastbaarheid wordt versterkt door de regelgeving. De
regelgeving vormt de toegang tot het geheim dat de levende Christus tegenwoordig
is. Het heil is om zo te zeggen net zo concreet als de regel. De kerkstructuur
toont Christus. Dat betekent niet dat er geen enkele speelruimte is, maar
wanneer die al te zichtbaar wordt benut, is de ingreep nabij.

In de protestantse traditie is de kerk (slechts) een middel. In de omgang met de
bijbel zoekt de mens God. De kerk helpt hem daarbij. Zijn geloof wordt versterkt
door de viering van de sacramenten. En er zijn regels om die hulp en die viering
met orde te laten geschieden. Maar een protestant schaamt zich al gauw een
beetje voor regelgeving. En als regels al te precies worden, ontstaat er een
lacherig sfeertje. Wat niet wil zeggen dat men er zich in de praktijk niets van
aantrekt. Maar het weegt allemaal wat minder zwaar, omdat de kern van de zaak er
niet in beleefd wordt.

Nu geldt dat laatste ook voor veel katholieken. Maar daar begint precies het
probleem. De vrijere katholiek zal vinden dat ik de katholieke positie veel te
traditioneel heb beschreven. Uit de commotie blijkt echter dat die strakke
opvatting in het kerkelijk instituut vigeert.

Maar de hervormden hebben toch ook al gezegd dat het in Apeldoorn niet goed is
verlopen? Laat ik het zo zeggen: als de kardinaal het had laten lopen, had de
hervormde synodepreses geen moment gedacht dat hij in actie moest komen. Hij was
er vanuit gegaan dat zulke vieringen op tamelijk grote schaal plaatsvinden en
dat leden van het koninklijk huis daar ook wel eens eerder aan zullen hebben
deelgenomen.

Daarmee bedoel ik overigens niet te zeggen dat hervormden zo makkelijk zijn of,
op de ultra-orthodoxen na, vrijzinnig. Want dat zijn ze niet. De dingen werken
er alleen anders (minder over de regel) en dat treedt het scherpst aan de dag
bij zo'n publieke gebeurtenis.

Of daarbij dan de positie van het koninklijk huis nog in geding moet worden
gebracht, zoals vanuit het aartsbisdom gebeurt, staat te bezien. In elk geval
mag het niet de hoofdzaak worden, want die betreft de verantwoordelijkheid van
de voorgangers. Maar afgezien daarvan: waarom zouden de kerken van mening moeten
zijn dat leden van het Huis zich op het punt van godsdienst anders zouden moeten
gedragen dan andere burgers?

Bij een streng doorgevoerde scheiding van kerk en staat en bij afnemende
betekenis van de kerk in de samenleving, mogen de kerken zich erover verheugen
als vanuit het koninklijk huis een persoonlijke betrokkenheid getoond wordt bij
de kerk. Als zijn leden aan een oecumenische viering deelnemen, is dat niet
ernstiger dan wanneer gewone burgers dat doen. Het is je toegestaan om te hopen
dat het Huis jouw kerkelijke weg volgt, maar verder? Is het ontvangen van brood
en wijn als teken van de gemeenschap met Christus uit de handen van de
voorganger schoffering van de kerk?

Het imago van het koninklijk huis is in die Apeldoornse kerk in elk geval
opnieuw versterkt. En dat komt hierdoor: het is voor iedereen duidelijk dat men
daar van regels weet, en des te meer wordt het op prijs gesteld als zichtbaar
wordt dat die een authentiek leven niet onmogelijk maken. De kerken behoren
precies dat voor te leven.

Of het imago van de kerk door dit feest is versterkt of aangetast, valt moeilijk
te zeggen. Zou het publiek meer in gedachten verwijlen bij het feest in de kerk,
het geluk dat je zag en de prachtige inleiding op de dienst door pastor
Oostvogel, of bij de opstandige regels? Ik denk dat de videoband van de dienst
het 't langste volhoudt.

Foto: Je rekent er op dat ook de regels op zo'n trouwdag blij zijn. (Foto
Capital Photos / WFA)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              87 of 146 DOCUMENTS

                                NRC Handelsblad

                                  May 30, 1998

'Vrede' in Colombia is niets dan een adempauze

BYLINE: DOOR ONZE CORRESPONDENT MARJON VAN ROYEN

SECTION: Voorpagina; Pg. 1

LENGTH: 1273 words


In Colombia vallen jaarlijks meer doden dan in de gehele oorlog in Bosnie. De
presidentsverkiezingen van morgen bieden weinig hoop. In het district Uraba is
een 'vredesgemeenschap' gesticht.

SAN JOSE DE APARTADO, 30 MEI. 'Pure imbeciliteit', zegt pater Leonidas Moreno,
en draait het zoveelste radiospotje weg waarop een van de vier
presidentskandidaten zijn vredesplannen aanprijst. 'Met welk gezag kan een staat
die de oorlog dertig jaar heeft laten voortduren, nu opeens roepen: dit is mijn
voorstel. Ik ga vrede maken.' De onverharde weg naar het dorp San Jose is vol
legerpatrouilles. Er is geen personenauto, zelfs geen paard te bekennen. De
sfeer is gespannen. Zoals altijd betekent verkiezingstijd in Colombia
bommentijd. De guerrilla blies een electriciteitscentrale op, een olieleiding,
een hele gevangenis. De paramilitairen vermoordden zoals gewoonlijk gewone
burgers, die ervan beschuldigd worden de guerrilla te steunen. En zoals altijd
hielpen 'reguliere' militairen een handje. De recente oproep tot
vredesonderhandelingen van de nog zittende president Samper was volgens pater
Leonidas 'het toppunt van cynisme': 'Hij brengt duizenden levens in gevaar,
alleen maar omdat hij de geschiedenis in wil gaan als de president die die het
vredesproces begonnen is.' Stupide, meent de voorzitter van de kerkelijke
vredescommissie in het district Uraba. Het enige dat Samper heeft bereikt is dat
de gewapende groepen nog agressiever optreden, om zich te profileren. Leonidas
schudt zijn grote lijf. 'Vrede bereik je niet door de ene groep de andere te
laten domineren.'

Een jaar geleden stichtte pater Leonidas in het dorp San Jose de eerste
vredesgemeenschap van Colombia. 'Wij slapen niet meer met mannen die de oorlog
mee naar bed nemen', verklaarden de vrouwen van de gemeenschap. 'Niet met de
guerrilla, niet met de paramilitairen en niet met het leger', stond op het
spandoek dat boven het dorpsplein hing. Al wekenlang hadden de paramilitairen
het dorp afgesloten. Er waren massamoorden gepleegd, zowel door de guerrilla als
door de paramilitairen. Maar voor het eerst in Colombia nam de burgerbevolking
zelf het heft in handen. De bewoners van San Jose verplichtten zich geen wapens
te dragen, geen informatie te geven en geen voedsel door te spelen naar een van
de drie gewapende partijen. Ze verklaarden zich neutraal.

'We zijn bang, doodsbang', zegt Hanibal Jiminez (46). Het dorpsplein is een
grote modderpoel. In het midden een hoop stenen met daarop in rode verf de namen
van de doden. 'De waarheid is dat we geinfiltreerd zijn. Zowel door de guerrilla
als door de paramilitairen', zegt het lid van de achtkoppige bestuurscommissie
van het dorp. 'En de waarheid is dat we er niets tegen kunnen doen, zonder een
bloedbad te riskeren.' In een schuurtje vol internationale hulpgoederen vertelt
de tanige boer over een jaar vredesgemeenschap. 'In het begin waren allemaal
blij en optimistisch. De gewapende partijen lieten ons met rust.' De mensen
begonnen aan de opbouw van hun gemeenschap. Werk, gezondheid, en vooral
scholing. San Jose is een vluchtelingengemeenschap. Boeren die door de
paramilitairen van hun gronden verdreven zijn. 'Pomp het water weg, dan vang je
de vis', is het motto van de paramilitairen. De gewone bevolking is het 'water',
de guerrilla de 'vis'.

Met dezelfde techniek als de etnische zuiveringen in Bosnie, veegden de
paramilitairen van Carlos Castano heel Uraba 'schoon'. Dorpen werden platgebrand
en mensen de keel afgesneden, zodat de bevolking op de vlucht sloeg. Uraba staat
inmiddels geheel onder bewind van de paramilitairen. Toch geeft de guerrilla
niet op. 'Drugs het land uit en wapens het land in'. Dat was het belang van de
strategisch gelegen provincie voor de guerrilla. 'Een half jaar na het uitroepen
van de vredesgemeenschap, gingen we met een groep van twintig man naar ons werk
op het land', vertelt gemeenschapsleider Hanibal Jiminez. Uit het oerwoud kwam
plotseling een commando van de guerrilla tevoorschijn. 'Ze zeiden dat ze met
Ramiro Corea, onze coordinator wilden spreken. Samen met hem ben ik toen met het
commando gaan praten.' De guerrilla verweet hen dat de gemeenschap geen voedsel
wilde verkopen. Ze zeiden dat het dorp aan de kant van de paramilitairen stond.
'Ramiro legde hen toen de principes van de vredesgemeenschap uit, en daarna
mochten we aan het werk.' Toen de boeren aan het eind van de dag terugliepen
naar huis stond daar opeens de guerrilla weer. Ze pikten Ramiro en nog twee
gemeenschapsleiders uit de groep en schoten hen dood. 'In die tijd dreigde de
gemeenschap het echt op te geven', zegt Jiminez. Langzaam trekt hij aan zijn
sigaret. Ook onder de rest van de bevolking ging het moorden door. Een man die
boodschappen ging halen in het nabijgelegen stadje Apartado werd door
paramilitairen aangehouden. Ze pakten zijn etenswaren af en sneden hem de keel
door. In totaal vielen het afgelopen jaar 47 doden in San Jose. En allemaal
hebben ze hun geverfde steen in het zelfgemaakte monument waarop staat: 'Ter
nagedachtenis aan de gevallenen, om iets anders op te bouwen.'

'Ik denk dat het er veel minder zijn dan in de jaren daarvoor', zegt Jiminez.
Maar opnieuw zit de gemeenschap in de problemen. Al vijf keer dit jaar heeft San
Jose een nieuwe golf vluchtelingen moeten opvangen. En daarin hebben zich
infiltranten van beide kanten genesteld. 'Het is gevaarlijk, heel gevaarlijk',
zegt Jiminez, terwijl hij omzichtig aan de rand van het dorpsplein blijft. Hij
wijst naar boven, naar de bergen. 'Sinds acht dagen zit het leger om het dorp
heen.' De mensen durven niet meer naar het kerkhof en hun huizen niet uit. Want
een andere dan de bescherming van een groep nonnen en missionarissen van de
Colombiaanse kerk heeft de bevolking niet. 'En weet je wat de soldaten gisteren
tegen pater Edgar zeiden? 'We schieten ook jouw kop vol lood. Jullie beschermen
de guerrilla'.' Alleen door internationale druk kan de vredesgemeenschap worden
bevrijd van het moordmechanisme van de Colombiaanse oorlog. 'Zeg het tegen je
parlement. Vraag om permanente waarnemers hier', smeekt Jiminez.

Koude ogen, koude kamer. De nieuwe burgemeester van Apartado lijkt meer machine
dan mens. Zonder een lijstje vooropgestelde vragen wil hij niet praten, ook niet
zonder taperecorder. Twintig jaar heeft hij met de guerrilla in de bergen
gezeten. Zeven jaar geleden sloot zijn groep een vredesakkoord met de regering.
Nu is hij dus burgemeester van de hoofdstad van Uraba. Teodoro Diaz (43) preekt
over 'alles onder controle' en 'een grote verbetering voor de regio'. Want
Teodoro de guerrillastrijder heeft, zoals alleen de verbijsterende werkelijkheid
in Colombia zijn kan, een akkoord gesloten met de paramilitairen. De grootste,
nog actieve guerrillagroep FARC heeft een prijs op het hoofd van Teodoro gezet.
En Teodoro haat de FARC. 'Van twintig jaar in extreem geweld, ben ik nu al zeven
jaar extreem in de vrede', zegt hij. Maar met de zeven vredesgemeenschappen in
Uraba heeft hij weinig op. 'Het zijn experimenten', zegt Teodoro ijzig. 'En
zoals alle experimenten bekijken wij dat met interesse.'

Schouderophalend beantwoordt pater Leonidas even later de vraag wat hij van het
nieuwe gemeentebestuur vindt. 'Het tegenovergestelde van wat wij met vrede
bedoelen.' Door de paramilitaire controle is het doden verminderd. Maar wat voor
vrede is het, als simpelweg de ene gewapende groep de controle van de ander
overneemt?

Foto: Paramilitairen in Colombia vielen op 5 mei van dit jaar de plaats Puerto
Alvira aan. Zeventien mensen werden daarbij gedood. (foto AP)

Verkiezingen ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              88 of 146 DOCUMENTS

                                NRC Handelsblad

                                  May 30, 1998

Fragiele economie van Pakistan krijgt dreun

BYLINE: DOOR ONZE CORRESPONDENT ROB SCHOOF

SECTION: Economie; Pg. 19

LENGTH: 939 words


Of de 140 miljoen Pakistanen echt honger zullen lijden als de internationale
geldkraan dichtgaat wegens de kernproeven van deze week is onzeker. Een dreun
voor de toch al zeer fragiele economie is het zeker.

NEW DELHI, 30 MEI. Pakistaanse bewindslieden zullen hun kinderen desnoods een
maaltijd per dag voorzetten als de internationale economische sancties dat
noodzakelijk maken, zei premier Nawaz Sharif donderdagmiddag nadat hij het sein
op groen had gezet voor vijf kernproeven. Ook waren hij en de president bereid
hun riante, naast elkaar gelegen paleizen aan Constitution Avenue in Islamabad
op te geven - en kleiner te gaan wonen. Het is de prijs die moest worden betaald
om de score met India weer gelijk te maken, zo stellen regering en oppositie
broederlijk en zonder aarzeling.

In hoeverre de 140 miljoen Pakistanen echt honger zullen lijden als de geldkraan
dichtgaat is onzeker, maar vaststaat dat de toch al zeer fragiele Pakistaanse
economie een zware dreun zal oplopen. De klap, zoveel is zeker, zal Pakistan
zwaarder treffen dan India, dat zich traditioneel veel minder op het buitenland
verlaat. India wordt nu bovendien geregeerd door de BJP, een partij die het
liefst alle buitenlandse bedrijven buiten de deur houdt.

Pakistan is een bekende bij het Internationaal Monetair Fonds en de Wereldbank.
Het land leent al tientallen jaren geld om de armoede te bestrijden en om
begrotingstekorten te dichten. De Wereldbank financiert op dit moment 41
projecten in Pakistan ter waarde van 4,4 miljard dollar. Maar volgens een
woordvoerder van de Wereldbank hebben de aanstaande sancties daar geen invloed
meer op. Voor Pakistan staan tot en met het najaar geen leningen meer op het
programma.

Afgelopen jaar kreeg de Pakistaanse regering 807 miljoen dollar aan leningen.
Het komende jaar zou Pakistan leningen ter waarde van 700 tot 750 miljoen dollar
krijgen. Gezien het beleid van de Amerikaanse regering zal dat geld komen te
vervallen. In het geval van de kernproeven van Pakistan en India verbiedt de
Amerikaanse wet alle niet-humanitaire hulp en bankkredieten en is Washington
verplicht tegen leningen van de monetaire instanties te stemmen.

Deze week werden drie leningen aan India al gedwarsboomd door de Amerikaanse
vertegenwoordiger bij de Wereldbank. Pakistan staat hetzelfde lot te wachten. De
Amerikanen zullen proberen andere landen ervan te overtuigen financiele steun
aan Pakistan ter waarde van drie miljard dollar te blokkeren bij de Wereldbank,
het IMF en de Aziatische Ontwikkelingsbank. Ongeveer de helft van de Pakistaanse
begroting komt uit het buitenland. Het gemiddelde inkomen van de Pakistani ligt
ruim beneden de 500 dollar per jaar.

De Wereldbank wees er echter gisteren al op dat er meer landen voor nodig zijn
om een lening te blokkeren. Bij de monetaire instituten hebben de Verenigde
Staten als grootste geldschieter achttien procent van de stemmen.

De Pakistaanse schatkist heeft nog slechts 1,2 miljard dollar aan buitenlandse
reserves over, goed voor ongeveer zes weken aan importen. Het handelstekort van
Pakistan bedraagt ongeveer 150 miljoen dollar per maand. Daar komt nog bij dat
het land in juni voor de opgave staat 700 miljoen dollar terug te betalen aan
leningen. Zakenlieden in Pakistan vrezen dat de economie een geweldige tik te
verduren krijgt. 'Pakistan krijgt een slecht investeringsklimaat', zegt een
beurshandelaar in Karachi, het financiele centrum van het land. Die vrees werd
nog eens in de hand gewerkt doordat president Rafiq Tarar de noodtoestand
uitriep met het oog op de harde noodmaatregelen die de regering van plan is te
nemen. Gevreesd wordt dat de zwakke Pakistaanse rupee ver zal terugvallen.

Ook Amanullah Khan, directeur van de beurs in Islamabad, verwacht grote
problemen. De koersen zijn al met 35 procent gedaald sinds India op 11 mei zijn
eerste drie kernproeven wereldkundig maakte.

Pakistan, dat bewust koos voor de kernproeven en van tevoren precies wist wat
het financieel te wachten zou staan, hoopt slechts dat de sancties voor een
beperkte periode gelden. Minister van Financien Sartaj Aziz zei gisteren dat hij
uitgaat van twee jaar. Volgens Aziz is Pakistan 'klaar' voor de sancties. Hij
denkt dat zijn land 1,5 miljard dollar zal mislopen, maar hoopt op enige
verlichting van rijke Pakistaanse zakenmensen in het buitenland.

Een pakket met impopulaire maatregelen wordt binnenkort verwacht. Een van die
maatregelen zal zijn dat Pakistaanse burgers en bedrijven voortaan belasting
zullen moet gaan betalen. De Pakistaanse staat loopt jaarlijks tientallen
miljoenen mis door zijn inefficiente belastingsysteem - het bestaat in feite
nauwelijks. 'De gewone man zal niet veel van de sancties merken', zei Aziz. 'We
hebben genoeg graan om de mensen te voeden en we hebben voldoende kleren.'

Afgezien van de economische sancties van landen als de Verenigde Staten, Japan
en Australie heeft de nucleaire wapenwedloop tussen India en Pakistan - twee
zeer arme landen met een gezamenlijke bevolking van 1,1 miljard mensen - nog een
andere tegenvaller voor de begroting tot gevolg: de bewapening zelf. Pakistan
spendeert naar schatting nu al een kwart van zijn begroting van 7 miljard dollar
aan wapens. De verdere ontwikkeling van het kernwapen zal nog een zware wissel
trekken op de begroting. Bovendien heeft het wapen een 'drager' nodig. Pakistan
is nog druk bezig met de verfijning van zijn Ghauri-raket, die in april voor het
eerst werd getest. Waar het geld allemaal vandaag moet komen - daar kan
vooralsnog niemand in Islamabad een antwoord op geven.

Sociale economie ; Economie ; Defensie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              89 of 146 DOCUMENTS

                                NRC Handelsblad

                                  May 15, 1998

Dag van Vrede van Munster een dag van triomf

BYLINE: BERNARD BOUWMAN

SECTION: Binnenland; Pg. 10

LENGTH: 1074 words


Het is vandaag precies driehonderdvijftig jaar geleden dat in Munster de eed
werd afgelegd op de gelijknamige vrede.

ROTTERDAM, 15 MEI. Wie zegt dat de 'man in de straat' zich alleen in de
twintigste eeuw met de politiek bemoeit? Rond 1647, toen het er steeds meer op
ging lijken dat de Republiek van de Verenigde Nederlanden vrede zou gaan sluiten
met aartsvijand Spanje, kwam er een hele stroom pamfletten op gang waarin over
een mogelijk verdrag werd gediscussieerd. 'Die pamfletten hadden meestal de vorm
van een dialoog', zegt Jonathan Israel, de Britse hoogleraar die een
standaardwerk over de geschiedenis van de Republiek schreef. ''Jan' mocht eerst
vertellen waarom hij voor de vrede was, maar vervolgens legde 'Piet' hem uit
waarom hij het helemaal bij het verkeerde eind had.' Ongeveer tachtig procent
van de bevolking van de Republiek kon lezen en de pamfletten gingen van hand tot
hand. De discussie tussen de protagonisten van de dialoog werd in menig taverne
en trekschuit, het belangrijkste vervoermiddel van de Republiek, voortgezet.

Rond 1647 ontbrak het niet aan tegenstanders van een vrede met Spanje.
Tavernehouders in garnizoenssteden als Breda vreesden dat de Republiek na de
vrede onmiddellijk het mes in het leger zou zetten en het dus snel met hun
nering zou zijn gedaan. (In Breda daalde de opbrengst van de accijns op bier van
21.000 gulden in 1641 tot slechts 9.800 gulden in 1655).

Stadhouder Willem II, daarin gesteund door de Staten van Utrecht, vond dat de
Republiek geen vrede mocht sluiten als bondgenoot Frankrijk dat niet ook deed.
En Zeeland, dat grof geld verdiende aan de kaapvaart op de Spaanse kolonien in
Amerika, achtte elk akkoord met het katholieke 'Antichrist' Spanje uit den boze.
Dat de Republiek toch met de vrede instemde, kwam vooral door Holland, waar de
regenten genoeg hadden van de geldverslindende oorlog met Spanje en het
vredesverdrag doordrukten.

De dag van 15 Mei 1648, toen de Vrede in Munster plechtig werd bezworen, was
daarom nauwelijks een feestdag in de Republiek, al was het maar omdat nog niet
vastond dat alle provincies zich achter de vrede zouden scharen. Zeeland legde
zich pas op 30 mei bij het akkoord neer, dat vervolgens op 5 juni in de
Verenigde Nederlanden werd afgekondigd. Alleen Holland vierde feest.

Toch was 15 mei een dag van triomf voor de hele Republiek en niet alleen voor
Holland. De lelijke eend van Europa werd immers voor het eerst formeel door de
andere Europese grootmachten erkend. Gemakkelijk ging dat niet, want het
onbegrip in Europa overheerste. 'De Republiek was zo modern', aldus Israel, 'dat
andere Europese landen de Nederlanden niet konden bijbenen. De Nederlandse
maatschappij was egalitair en leek nog het meeste op Frankrijk na de revolutie
van 1789.'

Veel buitenlanders kwamen naar de Republiek om kennis te maken met de
Nederlandse uitvindingen op militair, economisch en medisch gebied. Maar vrijwel
altijd waren ze diep geschokt door de maatschappij die ze in de Verenigde
Nederlanden aantroffen. Menig bezoeker constateerde dat vrouwen in de Republiek
'hun plaats niet kenden' en omgingen met hun man alsof die hun gelijke was.
Huishoudelijk personeel pikte het niet als het door hun baas werd afgeblaft.
Buitenlandse edelen die naar de Republiek kwamen, werden geregeld witheet omdat
de man in de straat nauwelijks respect toonde voor hun titel en hen aansprak
alsof ze tot het 'gemene volk' behoorden. Joden werden relatief netjes behandeld
en zelfs katholieken werden met rust gelaten. Veel bezoekers vroegen zich
perplex af hoe een maatschappij, waarin de natuurlijke orde van de dingen
fundamenteel zoek was, zo welvarend kon zijn.

De onderhandelingen in Westfalen gingen vooral over de toekomstige grenzen van
Europa, een debat over de waarde van de Republikeinse staatsvorm was er
nauwelijks. De diplomaten van de Republiek (die aan het begin van de Opstand met
haar soevereiniteit in Europa had lopen leuren) waren ietwat gegeneerd over hun
instellingen en deden deze vaak af als een 'historisch toeval'. Toch is het,
aldus Israel, dat 'historische toeval' dat mede verklaart waarom de Republiek
het in de oorlog met Spanje zo goed deed. 'In andere Europese landen werden
politieke beslissingen genomen door de koning en zijn adviseurs. De rest van de
bevolking stond er buiten. In de Republiek waren die beslissingen het resultaat
van overleg en werd er ook door de gewone man over gediscussieerd. Voor de
eerste keer in de Europese geschiedenis drukte de buitenlandse politiek van een
land de belangen uit van een aanzienlijk deel van de bevolking. Dat maakte dat
die bevolking zich sterk verbonden voelde met het staatsbestel en bereid was om
dat te steunen.' Volgens Israel is het dan ook niet juist om de instellingen van
de Republiek - met haar permanente conflict tussen stadhouder, regenten en de
verschillende provincies - af te doen als instabiel en inefficient. De bevolking
van de Republiek was altijd bereid geld bij te passen als de Republiek in gevaar
kwam te verkeren. De hoeveelheid belastinggeld die per miljoen mensen werd
opgebracht, bereikte een hoogte waar heersers in Frankrijk en Engeland slechts
van konden dromen, aldus Israel.

De Vrede van Westfalen legde vooral Holland geen windeieren. Kreeg Zeeland nog
te maken met een teruggang van de transithandel op de Spaanse Nederlanden
(doordat de blokkade van de Vlaamse zeehavens was opgeheven, konden goederen
weer net als vroeger direct uit Amsterdam naar Vlaanderen worden vervoerd), voor
Holland was er alleen maar winst. Het leger, dat in de vroege jaren veertig
bestond uit honderdduizend man, omgerekend vijf procent van de bevolking, kon
drastisch worden ingekrompen. De handel bloeide als nooit tevoren. Het
Middellandse Zee-gebied lag weer open en zelfs op Spaans-Amerika kon weer worden
gevaren. Het was daarom in Holland dat na de Vrede van Westfalen voor het eerst
openlijk over de verdiensten van de Republiek werd gesproken. Was het niet veel
beter om je zaken zelf te regelen in plaats van je te schikken naar de luimen
van megalomane vorsten? De lelijke eend werd na 1648 snel volwassen.

Foto's: 1. Het afleggen van de eed bij de Vrede van Munster op 15 mei 1648.
Schilderij van Gerard ter Borch; 2. Andries Bicker, burgemeester en een van de
belangrijkste regenten van Amsterdam. Schilderij van Bartholomeus van der Helst.
(Illustraties ontleend aan De Republiek 1477-1806 van Jonatan I. Israel)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              90 of 146 DOCUMENTS

                                NRC Handelsblad

                                  May 15, 1998

Begrip betekent nog geen vergeving ; Gesprek met de Duitse schrijver Bernhard
Schlink

BYLINE: DOOR PIETER STEINZ

SECTION: CS; Pg. 5

LENGTH: 2680 words


De roman 'De voorlezer' van de Duitse schrijver Bernhard Schlink laat zich lezen
als een parabel over de Duitse verwerking van de nazi-tijd. Schlink is verweten
dat hij te veel begrip toont voor de misdaden van 'gewone nazi's'. 'Als alle
nazi's monsters waren, dan hadden we tegenwoordig geen probleem', zegt hij.

Bernhard Schlink: De voorlezer. Vert. Gerda Meijerink. Uitg. Ambo, 160 blz.
Prijs [f] 29,90. De (onvertaalde) misdaadromans van Schlink zijn verkrijgbaar in
Diogenes-pocketuitgave.

'Ich liebe die Geschichte,' antwoordt Bernhard Schlink op de vraag hoe een
vooraanstaand rechtswetenschapper ertoe komt om belletrie te schrijven. Het is
een uitspraak die je op twee manieren kunt opvatten, want 'die Geschichte'
betekent zowel 'de geschiedenis' als 'het verhaal'. Maar Schlink, de auteur van
vier romans waarin het recente Duitse verleden een belangrijke rol speelt, maakt
duidelijk dat hij het dit keer over de literaire vertelling heeft. 'Ik houd van
de waarheid die alleen door verhalen kan worden overgebracht,' zegt hij. 'Soms
biedt een verhaal meer inzicht dan welke wetenschappelijke verhandeling of
theorie ook.'

De 54-jarige Schlink heeft recht van spreken. Tussen de
juridisch-wetenschappelijke artikelen en handboeken door publiceerde hij eind
1995 Der Vorleser, een roman over de liefde van een schooljongen voor een oudere
vrouw met een verborgen oorlogsverleden. Het eenvoudig gestileerde en
ontroerende verhaal, dat zich onder andere liet lezen als een parabel over
schuldgevoel en verwerking van de nazi-tijd, raakte een gevoelige snaar in
Duitsland. Schlink was bepaald niet de eerste literator die zich met
Vergangenheitsbewaltigung bezighield, maar hij werd wel een van de succesvolste.
Honderdduizenden Duitsers lazen Der Vorleser, waarna het boek in meer dan
twintig landen in vertaling uitkwam en hogelijk werd geprezen door beroepslezers
als George Steiner, A.S. Byatt, Jorge Semprun en Ruth Rendell.

In Nederland was De voorlezer - in 1996 vertaald door Gerda Meijerink - wat in
bioscooptermen een sleeper wordt genoemd: het wisselend besproken boek werd pas
lang na verschijning populair, vooral nadat Rudy Kousbroek een paar maanden
geleden in deze krant had geschreven dat hij nog nooit een boek had gelezen 'dat
zo'n inzicht geeft in hoe het is om een Duitser te zijn'. Dat niet iedereen even
himmelhoch jauchzend was, bleek vorige maand toen Vrij Nederland een artikel uit
het Britse maandblad Prospect publiceerde. Hierin beschuldigde de Engelse
schrijver Frederic Raphael (bekend van The Glittering Prizes) Schlinks
'uitgekookte werkstuk' van stilistische clichematigheid en 'Germaans
zelfbeklag'. Wat hem vooral ergerde was het feit dat Schlink met The Reader - en
vooral met zijn karakterisering van een vrouw, Hanna Schmitz, die willens
nillens oorlogsmisdadiger wordt - wederom 'de onschuld van het gewone volk in
het nazidom' propageerde. Raphael verwees niet met zoveel woorden naar Daniel
Goldhagens geruchtmakende boek Hitler's Willing Executioners, maar het was
duidelijk dat hij Schlinks literaire alternatief voor het 'bloeddorstige
antisemitisme' van de gewone Duitser zowel gedateerd als moreel verwerpelijk
vond.

Kampbewaakster

Onder het motto 'iedereen mag van een boek vinden wat hij wil' gaat Schlink niet
in op Raphaels literaire oordeel over De voorlezer ('afgezaagd, prullig en
onnozel'). Maar hij vindt het onbegrijpelijk dat hij ervan wordt beschuldigd de
verantwoordelijkheid van het Duitse volk voor de nazi-misdaden te vergoelijken.
'Het gaat in het boek alleen terloops over de beweegredenen van Hanna om te
kiezen voor een carriere als kampbewaakster. Het meelopen met de nazi's is niet
mijn thema; niet voor niets is de hoofdpersoon van mijn boek Michael, een jongen
die de oorlog niet bewust heeft meegemaakt. De voorlezer speelt zich na de
oorlog af en behandelt aan de hand van een liefdesverhaal het grote probleem van
de Nachkriegsgeneration: hoe kunnen we in het reine komen met het feit dat de
mensen die we in onze jeugd liefhadden - ouders, familieleden, leraren - nazi's
waren.

'Wie zoals ik in de jaren vijftig opgroeide, kreeg onherroepelijk met dit soort
gewetensconflicten te maken. Natuurlijk stond niet iedereen in de oorlog aan de
verkeerde kant, maar de vriend van mijn vader die een tatoeage uit het
concentratiekamp had, was een uitzondering. Mijn Engelse leraar, een geweldige
man die me de liefde voor de literatuur heeft bijgebracht, had een SS-tatoeage
op zijn arm; de professoren bij wie ik later rechten studeerde, waren vaker wel
dan niet prominente nazi's geweest. Je kon bijna niemand die ouder was dan jij
onvoorwaardelijk liefhebben of bewonderen. Er was altijd de nazi in hem of haar.
Wie kann man das auseinander dividieren?

'Het is ten onrechte dat De voorlezer in verband wordt gebracht met de
Goldhagen-discussie - en ook een beetje ironisch. Vorig jaar heb ik op een
joodse law school in New York met Goldhagen gedebatteerd. Hij bleek helemaal
niet te vinden dat ik apologetisch of bagatelliserend over de misdaden van de
nazi's had geschreven. Zijn kritiek was dat ik Hanna niet als antisemiet had
afgeschilderd; volgens hem was dat nodig om duidelijk te maken waarom ze zich
medeplichtig maakte aan de Holocaust. Die mening deel ik niet: voor veel
Duitsers was de vervolging van de joden een kwestie van Hineinrutschen, van
meedoen met een meer of mindere mate van enthousiasme. Maar Goldhagen heeft wel
gelijk als hij zegt dat de meeste Duitsers niet eens een bevel nodig hadden;
jodenvervolging werd een baan, een opdracht waar men op gruwelijke wijze
langzaam ingroeide.'

Unter den Linden

Ik spreek Bernard Schlink, een jong uitziende man met een loensend linkeroog en
een zorgelijke trek om de mond, in zijn universitaire instituut aan de Berlijnse
boulevard Unter den Linden. Het is een toepasselijke werkomgeving voor een
schrijver die de erfenis van het Duitse verleden tot zijn belangrijkste thema
heeft gemaakt. De bij Bielefeld geboren Schlink kwam meteen na de Wende naar
Berlijn om als rechtsgeleerde mee te werken aan het opstellen van een nieuwe
grondwet voor het voormalige Oost-Duitsland. Toen dat zinloos bleek - de
Oost-Duitse provincies sloten zich aan bij de Bondsrepubliek - bleef hij in
Berlijn als hoogleraar publiek- en volkerrecht aan de Humboldt-universiteit.

In zijn vrije tijd schreef Schlink psychologische misdaadromans, omdat hij in de
wetenschap zijn literaire ambities niet kwijt kon. 'Ik wilde niet over mezelf
schrijven, maar over de wereld, en ging ervan uit dat Krimi's, met hun heldere
probleemstelling, een goede eerste stap waren.' In Selbs Justiz, dat hij samen
met een collega opzette, liet hij de bejaarde prive-detective Gerhard Selb
onzacht in aanraking komen met zijn verleden als officier van justitie in de
nazi-tijd. In Selbs Betrug, waarvoor hij in 1993 de Deutscher Krimi-Preis kreeg,
raakte Selb slaags met RAF-achtige terroristen die een aanslag plegen op een
militaire basis. En de afgelopen jaren werkte hij aan het nog niet verschenen
derde deel van zijn 'Trilogie der deutschen Nachkriegsgeschichte in
Kriminalromans' - waarin Gerhard Selb te maken krijgt met de gevolgen van de
Duitse eenwording.

De heldere, uitgebeende stijl die Schlink ontwikkelde in zijn misdaadromans kwam
terug in De voorlezer, dat ontstond uit Schlinks verlangen om eens een boek te
schrijven 'waarin aan het eind niet alle vragen worden opgelost.' Daarnaast
verloochende Schlink zijn liefde voor de goed uitgewerkte intrige niet. De
voorlezer is in het eerste deel, dat eind jaren vijftig speelt, vooral een
sensueel verslag van een allesverterende liefde, die eindigt wanneer Hanna op
een dag spoorloos uit Michaels leven verdwijnt. Het tweede deel, waarin Michael
Hanna na acht jaar terugziet in de beklaagdenbank van een Auschwitzproces, geeft
de sleutel voor twee raadsels die Hanna aankleven: waarom vroeg ze de
vijftienjarige Michael altijd om haar voor te lezen uit de wereldliteratuur, en
waarom verkoos ze een baan als kampbewaakster boven een promotie in de
elektronicafabriek waar ze in 1944 werkte? In het derde deel van De voorlezer,
dat in vogelvlucht Hanna's gevangenisstraf en zelfmoord beschrijft, wordt pas
echt duidelijk dat ook de rest van Michaels leven beheerst zal worden door zijn
jeugdliefde voor een oorlogsmisdadigster.

Een autobiografie is De voorlezer niet, haast Schlink zich te zeggen. 'Zoals de
meeste verhalen is mijn boek een mengeling van ware gebeurtenissen, fantasieen
en een handvol dingen die ik zelf beleefd heb; ik ben niet Michael, tenminste:
niet meer dan Flaubert Madame Bovary was. Maar het thema van De voorlezer, de
knellende greep van het verleden, heeft me altijd bezig gehouden, zoals je ook
goed kunt zien in de Selb-romans. In dat opzicht zijn natuurlijk al mijn boeken
autobiografisch.

Derde Rijk

'Sinds 1968, toen de zoons en dochters van de onderdanen van het Derde Rijk op
grote schaal hun ouders ter verantwoording riepen, is de Aufarbeitung van het
nazi-verleden het grote thema van mijn generatie - en dus ook van de schrijvers
van mijn generatie. Oudere auteurs als Boll en Grass schreven direct over het
nazisme en de Holocaust; hun opvolgers houden zich bezig met de doorwerking van
het nazi-verleden in de tegenwoordige tijd, met de gaten die de Duitse schuld in
onze cultuur heeft geslagen. Verscheidene van mijn vrienden hebben van het
zoeken naar wat verloren is gegaan hun levensvervulling gemaakt, of ze nu
schrijver, rechtswetenschapper of historicus zijn.

'Het is geen toeval dat de Vergangenheitsbewaltigung pas in de jaren zestig op
gang kwam. Tien jaar eerder, tijdens de Wederopbouw, hadden de mensen in de
verwoeste steden wel wat anders aan hun hoofd; als je ongelukkig bent in het
heden, kun je het ongeluk uit het verleden er niet ook nog eens bij hebben. Je
ziet dat ook hier, in de voormalige DDR, waar iedereen druk bezig is om het
leven weer op de rails te krijgen. De verwerking van het communistische verleden
wordt vooral door westerlingen opgelegd.

'Als rechtshistoricus heb ik me verdiept in schuld en schulddelging bij de oude
Germanen. Als een lid van de ene stam een lid van een andere beroofd, verwond of
gedood had, dan stonden er twee mogelijkheden open. Of de stam stootte de
misdadiger uit, en ontdeed zich daarmee van iedere schuld en aansprakelijkheid;
of de stam hield hem in zijn midden, en werd op die manier medeverantwoordelijk
voor zijn schuld. Het is duidelijk dat Duitsland na de oorlog het tweede heeft
gedaan, al was het maar omdat het door de massaliteit van de misdaad niet anders
kon.

'In De voorlezer noemt Michael zijn lijden aan zijn liefde voor Hanna 'in zekere
zin het lot van mijn generatie'. Deze Verstrickung in schuld doordat je van
iemand houdt is voor de generatie van mijn zoon gelukkig geen probleem meer. Je
verstrikt je nu eenmaal minder in de schuld van je grootouders dan in die van je
ouders. Het wordt geschiedenis. De verantwoordelijkheid voor de misdaden uit het
verleden houdt op in de derde generatie - en niet pas in het zevende geslacht
zoals de Bijbel zegt. Wat blijft is een verplichting tot tact. Tact tegenover de
joden met wie je omgaat, tact wanneer je naar Polen of Holland reist. Maar een
dergelijk bewustzijn is iets anders dan schuld.'

De zeer precies overkomende Schlink praat beheerst, met een zachte stem die moet
concurreren met de drilboren die werken aan de verbouwing van de belendende
panden. We komen te spreken over een andere kwestie die in De voorlezer wordt
aangeroerd: in hoeverre is het mogelijk om werkelijk te begrijpen wat er in de
concentratiekampen is gebeurd? Michael worstelt ermee. Halverwege het boek zegt
hij: 'We moeten niet denken dat we kunnen begrijpen wat onbegrijpelijk is, mogen
niet met elkaar vergelijken wat niet vergeleken kan worden (-) Moeten wij alleen
maar vol ontzetting, schaamte en schuld tot zwijgen vervallen?' Is dat niet in
tegenspraak met zijn latere constatering dat de fantasie zich in de jaren
tachtig is gaan 'bewegen', en dat boeken en films ervoor hebben gezorgd dat de
indruk van de kampen niet meer blijft steken in de tot cliche verworden beelden
van het bord met 'Arbeit macht frei' of de berg van brillen?

'Michael maakt een ontwikkeling door, net als de rest van zijn generatie. Ik
geloof inderdaad dat het steeds moglicher is geworden om inzicht te krijgen. Dat
proces is in gang gezet aan het eind van van de jaren vijftig, toen de
Einsatzgruppen en de kampbewakers voor het gerecht werden gebracht. Maar nog
heel lang daarna mocht men zich alleen op een documentaire wijze met de
jodenvervolging bezighouden: die Phantasie sollte sich dort nicht bewegen. Ik
herinner me de discussies over Holocaust en Sophie's Choice: mocht je dat soort
films wel maken? En zelfs in de geschiedwetenschap werd gediscussieerd of je de
Holocaust wel met andere gebeurtenissen uit het verleden mocht vergelijken. Maar
inmiddels hebben de meesten van ons wel ingezien dat het fout is om geen ruimte
te geven aan de verbeelding - als je ervaringen afgrendelt, dan loop je het
gevaar dat je ze voorgoed opbergt.'

Maar moet je eigenlijk wel willen begrijpen? Had Primo Levi geen gelijk toen hij
zei dat begrip een vorm van rechtvaardiging is?

Schlink: 'Het blijft een onoplosbaar probleem. Ik denk dat je uit alle macht
moet proberen om te begrijpen wat er gebeurd is, zonder dat je het begrip laat
omslaan in een gemakkelijk vergeven. Maar het is net zo goedkoop om te
veroordelen zonder ten minste een poging te doen om te begrijpen. In dat
spanningsveld zullen we altijd blijven ronddolen.'

Monsters

De denkpauzes die Schlink neemt voor hij zijn antwoorden formuleert, worden
ongemakkelijk lang wanneer het gesprek ten slotte andermaal op de morele
implicaties van De voorlezer komt. Ik citeer de zin die de vertwijfelde,
enigszins simpele Hanna uitspreekt wanneer de rechter haar vraagt waarom ze
meewerkte aan het selecteren van gevangenen: 'Wat had u dan gedaan?' ('Was
hatten Sie denn gemacht?'). Wekt dit alternatief voor het beruchte 'Wir haben es
nicht gewusst' niet de suggestie dat de gewone Duitser geen keus had, en wel
oorlogsmisdadiger moest worden?

'Het is echt niet mijn bedoeling geweest om Hanna op deze manier van schuld vrij
te spreken. Als Hanna onschuldig was, hoefde Michael niet te lijden aan zijn
liefde voor haar, en was De voorlezer er helemaal niet geweest. Als je niet
hoeft na te denken over het antwoord op de vraag 'hoe had jij gehandeld?', dan
was je je handen in onschuld. Als alle nazi's monsters waren, mijlenver van ons
verwijderd, dan hadden we geen probleem. Maar het zijn mensen zoals Hanna, zoals
mijn Engelse leraar, zoals onze lieve ouders.'

De voorlezer roept nog een andere belangrijke kwestie op: de rol van
geletterdheid en literatuur bij de morele bewapening van de mens. In het boek
wekt Schlink de suggestie dat op zijn minst een deel van Hanna's verknipte
persoonlijkheid terug te voeren is op haar analfabetisme; als ze in de
gevangenis leert lezen en schrijven - met behulp van de cassettes met
voorgelezen wereldliteratuur die Michael haar stuurt - lijkt het dan ook alsof
ze daardoor op een bepaalde manier gelouterd wordt. Gelooft de schrijver van De
voorlezer in de helende werking van de literatuur?

Met een mengeling van verontwaardiging en meewarigheid schudt Schlink het hoofd.
'Ik weet dat er critici zijn die het boek zo hebben opgevat. Het heeft me
verbluft dat men kan denken dat ik dom genoeg zou zijn om te geloven dat
educatie de mens beter maakt. Alsof niet iedereen weet dat een onevenredig groot
deel van de Einsatzgruppen uit academici bestond. Het leren lezen en schrijven
van Hanna zou je hoogstens kunnen opvatten als een metafoor voor de moralische
Bildung die misschien het gevolg is van het proces en haar verblijf in de
gevangenis. Ik acht de literatuur hoog, vooral die van de negentiende-eeuwse
vertellers. Maar zelfs het contact met Theodor Fontane of Gottfried Keller zal
niemand zomaar veranderen in een morele grootheid.'

Foto: Bernhard Schlink foto Isolde Ohlbaum

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              91 of 146 DOCUMENTS

                                NRC Handelsblad

                                  May 15, 1998

Dutch mafia

BYLINE: MENNO TAMMINGA

SECTION: Economie; Pg. 13

LENGTH: 257 words


Als belegger moet je zo snel mogelijk alles verkopen als taxichauffeurs over
aandelen beginnen, wil een financiele volkswijsheid.

Als de gewone man gaat beleggen staat de beurs op zijn top. Maar wat moet je
doen als een zoon van de koningin in de Londense City gaat werken? Johan Friso
begint bij de Amerikaanse zakenbank Goldman Sachs, een firma die een van de
topnamen is in het fusie- en overname advieswerk. Is zijn stap naar Londen een
koopsignaal (koninklijke goedkeuring van de hausse) of juist niet (geen
personeel meer te krijgen, nu nemen ze Hollandse prinsen)?

In Nederland werkt Goldman Sachs voor koninklijke bedrijven als Ahold, Bijenkorf
Beheer en Philips, maar ook voor 'gewone' ondernemingen als ABN Amro en ING.
Politiek incorrect is de baan van Johan Friso in elk geval niet meer. Al vindt
minister-president Kok het maar niks dat mensen geld met geld verdienen.
Pogingen om Amsterdam op te stoten in de vaart der financiele volkeren zijn
weliswaar niet geslaagd, maar de Dutch mafia, zoals de Nederlanders in de City
heten, kocht zelf prestigieuze banken in Londen, zoals Barings.

Geen Kamerlid heeft nog een vraag gesteld, maar de nieuwe baan kan
verwikkelingen geven, net als Friso's broers bijbaan bij het IOC. Als de
belastingregels bijvoorbeeld worden versoepeld, zodat inkoop van eigen aandelen
door bedrijven aantrekkelijker wordt. Zijn moeder is een van de best
geinformeerde Nederlanders, Johan Friso kent straks profijtelijke fusie- en
overnametips. Waarover praten zij? Water management.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              92 of 146 DOCUMENTS

                                NRC Handelsblad

                                  May 9, 1998

Een historische les

BYLINE: DOOR ROEL JANSSEN

SECTION: Economie; Pg. 18

LENGTH: 844 words


Het is nooit eerder gebeurd: elf souvereine landen dragen het privilege om geld
te mogen drukken over aan een supranationale instelling zonder een politieke
eenheid te vormen.

De vergelijking met de Verenigde Staten wordt vaak getrokken. Na de Amerikaanse
onafhankelijkheid (1776) stond in de Amerikaanse grondwet van 1789 dat het
Congres het alleenrecht kreeg om munten te slaan, maar meer dan honderd jaar
bleven er verschillende munten en bankbiljetten in de Verenigde Staten
circuleren. Particuliere banken drukten hun eigen dollars, er waren munten met
afwijkend gewicht aan zilver en goud in omloop.

Pas in 1914, met de oprichting van het Federal Reserve System, het stelsel van
centrale banken, werd de Amerikaanse monetaire eenwording voltooid.

Maar er zijn grote verschillen tussen de Verenigde Staten in de 19de eeuw en de
Europese Unie aan de vooravond van de 21ste eeuw. In Amerika moesten de dollars
per Pony Express of Wells Fargo vervoerd worden. Dat maakte een centrale bank
lastig. De euro verplaatst zich met electronische snelheid in de financiele
markten. Verder was in de VS sprake van een steeds verder naar het westen
oprukkende frontier in een hoofdzakelijk agrarische en mijnbouw-economie. De
Europese Unie is een geintegreerde markt van hoogwaardige industrie en diensten.

Interessanter is de strijd tussen voorstanders van een 'harde' en een 'zachte'
munt die in de Verenigde Staten ruim een eeuw met grote politieke felheid heeft
gewoed.*

Na de Amerikaanse revolutie streden de Federalisten (zo genoemd naar hun krant
The Federalist) voor een eenheidsstaat tegen de anti-Federalisten die
voorstanders van de macht van de deelstaten waren. De leiders van de
Federalisten - Alexander Hamilton, James Madison - streefden naar een centraal
gezag, ook voor de gelduitgifte. Ze werden beschouwd als de vertegenwoordigers
van de financiele en commerciele elite uit New York en Philadelphia. Tegenover
hen stonden de anti-Federalisten onder leiding van onder meer Thomas Jefferson,
de auteur van de Amerikaanse onafhankelijkheidsverklaring. Ze vertolkten de stem
van uiteenlopende belangen, van de zuidelijke slavenhouders, de zelfstandige
boeren, de werklieden en ambachtslieden uit de steden. Politiek waren ze
voorstanders van democratische rechten voor het individu, de autonomie van de
deelstaten en zo min mogelijk overheidsdwang.

Onder leiding van minister van financien Alexander Hamilton begon de eerste
centrale bank, de Bank of the United States, aan een poging tot sound money,
gezond geld. Dat was in het belang van de handelaren en bankiers van de steden
aan de Oostkust. Maar de vertegenwoordigers van de agrarische economie wilden
daar niet aan en ook de pioniers die geleidelijk steeds verder naar het Westen
trokken, hadden geen belangstelling voor hard geld. Ze wilden dat er cheap money
in omloop was.

Deze tegenstelling heeft gedurende de hele 19de eeuw in de Verenigde Staten
gespeeld. Het was de tegenstelling tussen schuldeisers en schuldenmakers, tussen
financiers en debiteuren, waarbij de eerste belang hadden bij het behoud van de
waarde van hun geld en de tweeden in geldontwaarding. Tegen het einde van de
vorige eeuw kwam er een politieke beweging op gang die campagne voerde om meer
geld in omloop te brengen. De Populists vormden een partij van voornamelijk
boeren uit het Midden-Westen, gesteund door de avonturiers in de zilver- en
goudmijnen van het Westen. Zij weten de grote depressie van de jaren negentig
aan het krap-geldbeleid.

William Jennings Bryan, een advocaat uit Nebraska, werd de leider van de
Populists en was kandidaat voor het presidentschap in 1896 en 1900. Zijn
'prairie-socialisme' was een radicale politieke beweging. Hij streed voor
goedkoop geld voor het gewone volk en de onbeperkte uitgifte van zilveren
munten. Daarmee nam hij het op tegen de arrogante macht van de bankiers van Wall
street die wilden vasthouden aan de gouden standaard.

De parallel met de Economische en Monetaire Unie is duidelijk. De EMU is de
overwinning van het 'harde geld' en van de centralisatie van de gelduitgifte. De
EMU heeft de Europese overheden gedwongen tot schuldsanering. De deelnemende
landen verliezen de mogelijkheid om de koers van hun eigen geld te bepalen.

Tegenstanders van de EMU zijn van mening dat de monetaire unie de triomf van de
bankiers is en ten koste gaat van de burgers. William Jennings Bryan zou
absoluut campagne gevoerd hebben tegen de EMU.

Een eeuw nadat de geldkwestie het belangrijkste politieke onderwerp in de
Verenigde Staten vormde, stapt de Europese Unie over op een nieuwe munt zonder
hartstochtelijk politiek debat. De overeenstemming over de voordelen van een
harde, stabiele munt, is groot. Maar de geschiedenis van de Federalists en van
de Populists in Amerika geeft aan dat politieke stemmingen radicaal kunnen
omslaan.

*Zie: Bronwyn Curtis: A history lesson for today's eurofederalists (Wall Street
Journal 6 mei 1998).

Beleggen ; Geschiedenis ; Kunst en Cultuur ; Financiele markten ; Economie ;
Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              93 of 146 DOCUMENTS

                                NRC Handelsblad

                                  May 8, 1998

Het CDA-requiem komt te vroeg ; Partij kan goed behoeften van huidige westerse
samenleving bevredigen

BYLINE: CEES VERSTEEGH; KEES VERSTEEGH IS REDACTEUR VAN NRC HANDELSBLAD.

SECTION: Opinie; Pg. 9

LENGTH: 1248 words


Is het CDA aan het einde van zijn Latijn? Dat hoeft niet, vindt Kees Versteegh,
als de partij zich minder met zichzelf bezighoudt en meer aandacht besteedt aan
de 'meerwaarde' van haar eigen gedachtegoed.

De christen-democratie is wel eens vergeleken met een kwal op het strand.
Eenmaal uit het water (de macht), ligt het ding daar hopeloos te zieltogen. Het
enige waarop het mag hopen is dat een golf het weer meeneemt, de zee in. Anders
is het einde daar.

Ook de afgelopen twee dagen zijn weer veel onheilsprofetieen over het CDA
uitgesproken. Behalve de secularisatie blaast de nieuwe verkiezingsnederlaag
deze ondergangsfilosofieen verder leven in. De een spreekt over blijvende
marginalisering, de ander, bijvoorbeeld VVD-senator Korthals Altes, over een
onafwendbaar einde.

Veel van de voorspellingen komen van dezelfde mensen die eerder met enig
leedvermaak vaststelden hoe het CDA worstelt met zijn oppositierol. De
onwennigheid met de geheel nieuwe situatie, het succes van het paarse kabinet,
dat het CDA-beleid grosso modo continueerde, de aanhoudende
leiderschapsproblemen, ze maakten van de christen-democraten geen zelfbewuste
oppositiepartij zoals GroenLinks of de SP. Als dat vijf zetels kost, zoals
eergisteren bleek, heet dit verlies echter ineens niet meer het wrange gevolg
van deze situatie, maar een zoveelste aanwijzing van het onafwendbaar einde van
de christelijke politiek.

Wie de lotgevallen van het CDA van de laatste jaren nader beschouwt, komt echter
tot een tegenovergestelde conclusie. De partijorganisatie bleef de grootste van
het land en overleefde betrekkelijk gemakkelijk de grote schokken van de laatste
jaren. Veel CDA-kiezers demonstreerden een merkwaardig soort trouw: als ze van
hun partij wegliepen, zoals in 1994 en 1998, stemden ze niet op een andere
partij, maar bleven thuis. Alsof ze wanhopig zaten te wachten op een goede reden
om weer in de moederschoot terug te keren.

Het ideologisch debat binnen de partij mondde uit in enkele interessante thema's
zoals de gezins- en zorgpolitiek, waarvoor ook niet-christelijke schrijvers als
Dorien Pessers en Pim Fortuyn warmliepen. De recrutering voor de kieslijst
leverde verrassende nieuwe gezichten op (De Milliano) die bewezen dat de
christen-democratie nog altijd dieper geworteld is dan op grond van de
secularisatie mocht worden verwacht. Alles bijeen genomen is er daarom weinig
reden om snel en eendrachtig het requiem voor de christen-democratie aan te
heffen. Sterker nog: in bepaalde opzichten is die politieke stroming beter
toegerust om de behoeften van de laattwintigste-eeuwse Westerse samenleving te
bevredigen dan andere partijen.

De vooraanstaande Amerikaanse journalist Mickey Kaus van The New Republic heeft
die behoeften enkele jaren geleden doeltreffend geanalyseerd in zijn
veelgeprezen studie The End of Equality (1992). Daarin beschreef hij het
failliet van progressieve politiek, die decennialang gestreefd heeft naar een
verkleining van inkomensverschillen. Kaus constateerde dat die verschillen
alleen maar zijn toegenomen en de samenhang in de samenleving bedreigen. Door de
internationale geldstromen kunnen staten steeds moeilijker vat houden op hun
inkomenspolitiek.

Kaus vond het nivelleringsdebat - hier in Nederland door PvdA en VVD weer met de
nodige passie gevoerd - daarom hopeloos ouderwets. Hij bepleitte een andere
politieke strategie, die zich niet richt op het steeds maar weer proberen te
verkleinen van inkomensverschillen. In plaats daarvan zouden politici moeten
streven naar het scheppen van publieke ruimtes (scholen, wijken,
gezondheidsinstellingen) waarin de grote materiele verschillen tussen groepen
irrelevant zijn.

'Een kostbaar soort gelijkheid - niet de inkomensgelijkheid, maar de gelijkheid
in de manier waarop we elkaar behandelen - dreigt te verdwijnen', schreef Kaus.
Rijken en minder rijken leven steeds minder samen, niet in dorpen, niet in
wijken. In scholen, klinieken of andere 'publieke' voorzieningen komen ze elkaar
steeds minder tegen. De gesegregeerde wijk, buurt, school en gezondheidskliniek
rukken op.

In Nederland is de christen-democratie de politieke formatie bij uitstek om deze
uitdaging op te pakken. Vanaf haar oorsprong heeft die, veel meer dan liberalen
en sociaal-democraten, oog gehad voor het scheppen van plekken waar materiele
ongelijkheid geen rol speelt. Het begon bij de kerk, maar vanaf het midden van
de negentiende eeuw kwamen daar de scholen, universiteiten,
woningbouwverenigingen en andere instellingen bij waarin uiteenlopende
inkomensgroepen met elkaar optrokken. Misschien is het daarom geen toeval dat
het een rector van een katholieke school was die dezer dagen het debat
aanzwengelde over de toenemende segregatie in het onderwijs.

Het was dan ook een authentieke christen-democratische keuze om via het
verkiezingsprogramma te investeren in publieke voorzieningen als onderwijs en
zorg en in samenlevingsvormen zoals het gezin. Het tragische was echter dat de
kiezer absoluut niet duidelijk werd gemaakt wat nu precies de meerwaarde daarvan
was ten opzichte van de andere partijen. Die investeerden immers ook in zorg, en
onderwijs. Daarnaast deden ze via lastenverlichting echter ook nog eens meer aan
werkgelegenheid dan het CDA. Omdat de christen-democraten de meerwaarde van hun
keuze niet duidelijk maakten, werden ze steeds met de 'minderwaarde' (minder
banengroei dan de andere partijen, althans volgens het CPB ) om de oren
geslagen.

Hetzelfde gold voor de gezinspolitiek. In naam hiervan stelden de
christen-democraten maatregelen voor (deeltijdwerk, zorgverlof etc.) die ook in
het PvdA-programma te vinden waren. Aangezien de sociaal-democraten in de
gelegenheid zijn die voorstellen in beleid om te zetten en een aanzienlijk
stabielere indruk maakten dan het CDA de afgelopen jaren, was de keuze voor veel
jonge gezinnen snel gemaakt. Hier wreekte zich waarschijnlijk dat partij en
fractie de afgelopen jaren meer bezig zijn geweest met elkaar, dan met een
gezamenlijke herkenbare uitwerking van een op zichzelf interessante politieke
stellingname. De partij zag kans haar decennialange ondergeschiktheid aan
bestuurlijke belangen van bewindslieden en fractieleider te boven te komen, zeer
tot verdriet van de fractie. Sommige van de campagnevoerende fractieleden
maakten dan ook niet echt de indruk het debat in de partij in hun vezels mee te
dragen. Dat gold met name voor de eerste man, Jaap de Hoop Scheffer. Als betere
debater verkozen boven Heerma, moet het pijnlijk voor hem geweest zijn
tv-debatten te verliezen van relatief onervaren tegenspelers als Borst. Volgens
opiniepeilers was dat een van de redenen waarom het CDA juist de laatste dagen
voor de verkiezingen op de zwevende kiezersmarkt terrein verloor. De Hoop
Scheffer liet echter ook twijfel achter over zijn christen-democratische
authenticiteit. Pijnlijk was het commentaar in de Schimmelpenninckstraat in
Amersfoort, waar het tv-programma Nova alle lijsttrekkers langs stuurde voor een
gesprekje met het gewone volk: 'Er kwam een verkoper langs.'

Toch zou een zoveelste leiderswisseling of hernieuwd koersdebat desastreus zijn
voor de partij. Het zou de teleurstelling over 6 mei veranderen in een nieuwe
malaisestemming. Beter lijkt het dat partij en fractie ophouden hun posities
voortdurend tegenover elkaar af te bakenen, en gezamenlijk de unique selling
point van de christen-democratie alsnog zichtbaar maken. De leiderschapskwestie
volgt dan vanzelf.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              94 of 146 DOCUMENTS

                                NRC Handelsblad

                                  May 5, 1998

Rijksmuseum laat historie uit het bouwpuin herrijzen

BYLINE: DOOR ONZE REDACTEUR GERDA TELGENHOF

SECTION: Kunst; Pg. 8

LENGTH: 1116 words


De afdeling Nederlandse geschiedenis in het Amsterdamse Rijksmuseum krijgt een
nieuwe jas. Nieuwe visies op de vaderlandse geschiedenis krijgen de ruimte en er
komt meer plaats voor tijdelijke exposities. Eind november moet de nieuwe
presentatie klaar zijn. Op 10 mei opent een foto-expositie in samenwerking met
NRC Handelsblad.

Rijksmuseum, Stadhouderskade, Amsterdam. Dagelijks 10-17u.

AMSTERDAM, 5 MEI. De afdeling Nederlandse geschiedenis van het Rijksmuseum in
Amsterdam is bezig aan een grondige vernieuwing en dat betekent puin en
stofwolken. Duizenden voorwerpen moeten uit de zalen verwijderd, opgeslagen en
zo nodig gerestaureerd worden. Grote stukken die niet verplaatst kunnen worden,
krijgen bescherming tegen stof en gruis. Negen maanden duren de verbouwing en
herinrichting. De heropening is gepland aan het eind van de maand november.

Zowel technisch als inhoudelijk was de afdeling aan vernieuwing toe, zegt dr.
J.P. Sigmond, directeur van de afdeling Nederlandse Geschiedenis. 'De afgelopen
vijftig jaar waren er wel steeds stukjes vernieuwd, maar daardoor was er een
soort lappendeken ontstaan. We willen de afdeling nu als geheel aanpakken en
meer ruimte creeren voor tijdelijke tentoonstellingen. Daarbij komt dat
inhoudelijk de laatste jaren nieuwe visies zijn ontstaan, die we in de
opstelling tot uitdrukking willen brengen. Dat betekent vaak dat dezelfde
objecten op een andere manier worden toegelicht. Vroeger bijvoorbeeld werd de
tijd van de Patriotten en de Bataafse Republiek door historici gezien als een
wat klungelig einde van de Republiek. Tegenwoordig zien we die perioden meer als
het begin van de Nederlandse staat, waarin de eenheid tot stand kwam.'

De afdeling blijft op dezelfde plaats, in een twaalftal zalen, die de sfeer
zullen houden van de 19de-eeuwse architectuur van P.J.H. Cuypers, de architect
van het Rijksmuseum. De zalen houden de heldere kleuren rood, groen, geel en
blauw die onder leiding van de in 1990 gestorven schilder Dick Elffers zijn
geschilderd. Een zaal van de vaste opstelling wordt opgeofferd om meer ruimte te
krijgen voor tijdelijke exposities. De Middeleeuwen, toch al slecht
vertegenwoordigd in de collectie, moeten sneuvelen. De presentatie zal straks
beginnen in 1500 en eindigen op 5 mei 1940. 'We zitten nu eenmaal met
ruimtegebrek,' zegt Sigmond. 'De vroege Middeleeuwen hadden in het verleden al
grotendeels moeten wijken voor onder meer de bouw van garderobes. Er was nog
maar een mager staartje van over. We hebben besloten in 1500 te beginnen omdat
Nederland op dat moment als staatkundige eenheid kan worden aangemerkt.
Eigenlijk vind ik dat we tot 1950 zouden moeten gaan, wanneer Indonesie
zelfstandig is geworden, maar ook daar is voorlopig geen ruimte voor.'

Aan de ontbrekende periodes, vooral die van de moderne geschiedenis, zal in de
wisselexposities aandacht worden besteed. Zo komt er in 1999, in samenwerking
met het Rijksinstituut voor Oorlogsdocumentatie, een tentoonstelling over de
wijze waarop in Indonesie, Japan en Nederland wordt aangekeken tegen de Japanse
bezetting van Nederlands-Indie. Twee jaar later staat de na-oorlogse relatie
tussen Nederland en Duitsland op het programma.

De vaste opstelling blijft chronologisch ingedeeld en aan de bekende
publiekstrekkers wordt niet getornd. 'De klassiekers moet je laten zien, daar
komt het publiek voor,' vindt Sigmond. Dus zal na de verbouwing het publiek zich
nog steeds kunnen vergapen aan onder andere de Nova-Zemblacollectie en de Slag
bij Waterloo, een historiestuk van Jan Willem Pieneman uit 1824 dat 5.76 bij
8.36 meter meet.

Nieuw is dat er via bordjes met Nederlandse en Engelse teksten veel meer
informatie zal worden gegeven dan gebruikelijk in het Rijksmuseum. Onderwerpen
als staatsvorming, natievorming en de bewoners zullen de rode draad vormen door
de presentatie. Zo zal aandacht worden besteed aan de manier waarop de grenzen
tot stand zijn gekomen, de herkomst van de bewoners, de stedenvorming en de
relatie met het Huis van Oranje. Sigmond wil zich bij het vertellen van de
geschiedenis van het land beperken tot originele voorwerpen en afbeeldingen.
'Die vormen toch de kracht van een museum, al beperken ze je ook. Zo bezitten we
weinig over de geschiedenis van de gewone man, een deel daarvan is in de jaren
twintig afgestoten naar het Openluchtmuseum. Maar voorwerpen die je niet in huis
hebt, kun je soms lenen bij andere musea of je kunt een brug in de tijd slaan
door middel van teksten.'

Voor de 17de eeuw komt bij economie en nijverheid de nadruk te liggen op het
pre-industriele karakter. Sigmond: 'We willen laten zien dat bepaalde producten
toen al als een soort lopende-bandwerk werden uitgevoerd. We hebben bijvoorbeeld
een schilderij van de Nederlandse vestiging op Spitsbergen waarop walvis tot
traan wordt verwerkt. Daar is duidelijk sprake van een vooropgezet
verwerkingsproces. Verder besteden we aandacht aan onderwerpen als de
infrastructuur in de 17de eeuw, het graven van trekvaarten en kanalen, de
stadsuitbreiding.'

Sigmond wil de fotografie een belangrijke rol laten spelen. In samenwerking met
het Zaterdags Bijvoegsel van NRC Handelsblad is voor vijf jaar een project
opgezet waarbij jaarlijks een fotograaf onder de titel 'Document Nederland' de
opdracht krijgt een hedendaags journalistiek getint verschijnsel te
fotograferen. Het eerste thema 'Zondag' is inmiddels vastgelegd door fotografe
Catrien Ariens. Het resultaat zal te zien zijn op een expositie die op 10 mei in
het Rijksmuseum opengaat. Het Zaterdags Bijvoegsel van 9 mei zal geheel aan
'Document Nederland' gewijd zijn.

Sigmond: 'Mijn voorganger Wim Vroom was twintig jaar geleden al begonnen met
jaarlijkse documentaire fotografieopdrachten. Na zijn vertrek twee jaar geleden
was dat stil komen te liggen. We willen dat voortzetten, omdat fotografie een
belangrijke manier is om de geschiedenis vast te leggen. We kochten ook al
foto-albums, met name van de Indonesische geschiedenis. De foto's die we laten
maken, bewaren we in het museum. Ik vind fotografie van de twintigste eeuw en
het bewegende beeld onmisbaar, al aarzel ik nog sterk over het laatste. Het ligt
niet op onze weg een audiovisueel archief op te richten, daar zijn al andere
instellingen voor. We willen wel met die instellingen, zoals het Rijksarchief,
bepaalde speerpunten ontwikkelen en tentoonstellingen maken van momenten uit de
geschiedenis waarbij we op passende plaatsen gebruik maken van originele
beelden. Zo kunnen we de actualiteit in de opstelling terugbrengen.'

Foto: Een van de zalen van de afdeling Nederlandse geschiedenis van het
Rijksmuseum die wordt verbouwd. (Foto NRC Handelsblad, Maurice Boyer)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              95 of 146 DOCUMENTS

                                NRC Handelsblad

                                  May 4, 1998

Ratelband bewerkt hockeyers

BYLINE: ONBEKEND

SECTION: Sport; Pg. 21

LENGTH: 327 words


De Nederlandse hockeyers hebben gisteren een les in positief denken gekregen. In
het trainingskamp in Oisterwijk fungeerde 'mental coach' Emile Ratelband als
leermeester van de selectie die over ruim twee weken aan het WK in Utrecht
begint. De entertainer, bekend van de lijfspreuk Tsjakkaaa!, nam de spelersgroep
in de vroege ochtend twee uur onder handen. 'Een leuke en nuttige ervaring',
concludeerde bondscoach Roelant Oltmans na afloop van de sessie. Zelf was
Ratelband vanochtend ook lovend over de kennismaking met de hockeyers. 'Uiterst
aangenaam, mag ik wel zeggen.'

Kunt u iets vertellen over uw voordracht in Oisterwijk?

Ratelband: 'Wel, de vraag is of daarover mag uitweiden, beste man. Laat ik dit
zeggen: de heer Oltmans en ik hebben de programmatuur vastgelegd die moet leiden
tot de wereldtitel. We zijn het nodige van plan, dat kan ik u wel vertellen. Met
name in het sleutelduel tegen Duitsland. Maar nogmaals, of ik daarover naar
buiten mag treden, is aan onze bondscoach. Derhalve zou ik u willen verzoeken
mij later op de dag terug te bellen, nadat ik de heer Oltmans heb gesproken.'

Bent u een hockeykenner?

'Welnee, maar dat hoeft ook helemaal niet. Ik coach iedereen, van de gewone man
tot en met bedrijven die koekjes verkopen. Begrijpt u wel? Om u een voorbeeld te
geven: de KNVB schakelde mij ooit in. 'Moet ik in de pauze aan de slag?', was
mijn vraag aan een van de heren. 'Ik kan wel merken dat u weinig verstand van
voetbal heeft, want wij noemen de periode tussen twee helften altijd rust.'

Tot slot: hoe serieus moeten we dit nemen, meneer Ratelband?

'Dat lijkt mij duidelijk: heel serieus. In het verleden is hier en daar wel eens
laatdunkend gedaan over Emile Ratelband, maar mag ik u en uw lezers nog even
herinneren aan mijn voorspelling aan de vooravond van de voetbalwedstrijd
Nederland-Noorwegen, al weer enkele jaren geleden. Ratelband zei 3-0 en raad
eens wat het werd?

3-0?

'Juist!'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              96 of 146 DOCUMENTS

                                NRC Handelsblad

                                  May 2, 1998

Laat voetballers alleen nog met hun benen praten

BYLINE: DOOR ONZE REDACTEUR GUUS VAN HOLLAND

SECTION: Sport; Pg. 13

LENGTH: 950 words


Voetballers en voetbalsupporters misdragen zich steeds vaker. De uitbundige
aandacht van pers en commercie werkt excessen in de hand. Een pleidooi voor meer
terughoudendheid.

ROTTERDAM, 2 MEI. De jacht op de quotes is in volle gang. In dikke rijen
verdringen journalisten zich tegenwoordig om een of twee woordjes van een
bekende voetballer op te kunnen vangen. Bijna smekend en zijn voeten kussend
zijn ze bereid een knieval te maken. Want zonder een verhelderend woord van een
voetballer valt kennelijk niet meer te leven.

Maar hoe nederiger de houding van de pers, hoe grotesker het gedrag van de
voetballers. In stadion Camp Nou stonden twee weken geleden de camera's klaar en
de memorecorders op scherp om te registreren hoe de Nederlandse international
Winston Bogarde het kampioenschap van zijn club FC Barcelona beleefde. De
voetballer gooide het hoofd in zijn nek, schreeuwde 'ik schijt op journalisten'
en liep swingend op zijn bordeelsluipers verder.

Bogarde is niet de enige voetballer die zijn afkeer van de media laat blijken.
Zijn vriend Edgar Davids heeft zich nu hij in Italie de sterren van de hemel
speelt, ook vaak laatdunkend uitgelaten over de Nederlandse voetbalpers. En
Patrick Kluivert praat na de onverkwikkelijke en publicitair ruim bemeten
affaires over zijn persoon alleen nog maar met journalisten die hem in de loop
der jaren hebben gestreeld.

Het zijn maar een paar voorbeelden van voetballers die hun eigen omgangsvormen
hebben gecreeerd. Maar er zijn meer voetballers, blank en zwart, die menen dat
ze alles kunnen doen en laten omdat ze toevallig goed kunnen voetballen. Het
gedrag van de donkere Nederlandse internationals valt het meest uit de toon. Zij
lijken zich te identificeren met de Amerikaanse basketballer Dennis Rodman. Deze
zwaar getatoeeerde zwarte speler is binnen maar vooral buiten het veld als een
beest en roept daarbij dingen die normale mensen fatsoenshalve niet tegen elkaar
zeggen. De titel van zijn autobiografie spreekt voor zich: Bad as I wanne be.

Het is niet helemaal hun eigen fout dat voetballers zo'n bijzondere positie
hebben ingenomen. Wie al wordt aanbeden omdat hij een doelpunt heeft gemaakt en
daar bovendien een astronomisch salaris voor krijgt, komt makkelijk met zichzelf
in de knoei. En wie zo vaak wordt gevraagd voor het voetlicht te treden duldt
geen kritiek en tegenspraak meer.

Tijdens de glorieuze tijden onder Louis van Gaal nam de heiligverklaring van
Ajax-voetballers absurde vormen aan. De trainer zelf gaf het voorbeeld hoe een
gewone man zich boven het gewone volk kan verheffen. De zelfgenoegzaamheid van
deze goeroe van de teambuilding werkte aanstekelijk op zijn spelers. Als hij
voor een camera of microfoon orakelde dat binnenkort het Grote Licht over
Amsterdam zou schijnen, volgden de jonge Ajacieden hem als sekteleden. De
spelers leerden van hun trainer hoe je de pers moet toespreken.

Van Gaal maakte zelf uit wie hem mocht ondervragen. Hij bepaalde de plaats, de
tijd en de teneur. Een journalist die het gesprek niet slaafs weergaf, kreeg een
schoffering van de voetbaltrainer. Deze schoolmeester wilde niets weten van
smaakverschillen. Er was maar een smaak. Wie een andere smaak had, had geen
smaak.

Nu topsporters in het algemeen en voetballers in het bijzonder dezelfde status
als een filmster, een popmusicus of een kunstenaar hebben bereikt, gedragen ze
zich daar ook graag naar. Ze zetten een kledinglijn op, zingen een liedje,
worden gevraagd in tv-shows op te treden en speculeren op de beurs. Ze zijn een
gewillige prooi voor zakenmensen. Het doel is niet meer eeuwige roem, maar
eeuwige rijkdom. Waarom zouden ze nog afdalen naar het niveau van journalisten
die slechts over voetbal schrijven en nog kritisch ook?

Een van die zakenmensen, Rob Cohen, de schoonvader van Ajacied Ronald de Boer,
kreeg voor elkaar dat voetballers die voor het Nederlands elftal uitkomen, zich
niet altijd meer voor niks voor een camera of microfoon hoeven te vertonen.
Vorige week deed Cohen de rechten van zijn bedrijf Team Holland voor twee
miljoen over aan de KNVB. Straks wanneer het grote mediaspektakel, het
wereldkampioenschap voetbal, in Frankrijk losbarst is de mediaregie in handen
van de voetbalbond. Een journalist die graag een woordje wil horen van een
Oranje-voetballer dient eerst zijn geloofsbrieven te overleggen voordat hij op
de wachtlijst wordt geplaatst. Of hij betaalt, zoals het Algemeen Dagblad
onlangs, een aanzienlijk bedrag om 'exclusief' met de internationals te kunnen
praten. Is het vreemd wanneer voetballers zich straks letterlijk God in
Frankrijk wanen?

Een paar minuten praten met een voetballer leidt zelden tot een zinnig gesprek.
Een voetballer praat met zijn benen. Verder doet hij er beter het zwijgen toe.
De overdreven aandacht van de media en de commercie werkt excessen in de hand.
Voorbeelden zijn er voldoende. Neem alleen het afgelopen weekeinde. Een
supporter gooit een batterij naar een keeper, een ander straalt een grensrechter
met een laserpen in zijn ogen en in Alkmaar kan de politie supporters tijdens
het kampioensfeest van AZ alleen nog met pistoolschoten tot bedaren brengen.

De voetbalgekte slaat op alle fronten toe. Voetballiefhebbers leggen in heel
Europa het telefoonverkeer lam omdat er nog een paar kaartjes te koop worden
aangeboden voor het wereldkampioenschap. Zelfs bemoeienis van de Europese Unie
kan de verdwazing niet tegenhouden. Het belooft een hete zomer te worden. Enige
terughoudendheid van alle betrokkenen kan narigheid voorkomen. Want als Bogarde,
zijn collega's, de media en de commercie geen maat weten te houden, hoe kan dan
van supporters worden verwacht dat zij het wel doen?

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              97 of 146 DOCUMENTS

                                NRC Handelsblad

                                 April 30, 1998

Inhuldigingsdiner van 1898 ; In de sfeer van Wilhelmina

BYLINE: JOEP HABETS

SECTION: Binnenland; Pg. 3

LENGTH: 734 words


Hare Majesteit de Koningin heeft verzocht des avonds na elf uur rumoer op den
Dam zooveel mogelijk te vermijden, opdat Hare Majesteit in deze vermoeiende
dagen ene niet te zeer gestoorde nachtrust kunne genieten.' Zo berichtte het
Algemeen Handelsblad op dinsdag 6 september 1898.

De eerste Majesteit moet de zorgzame koningin-moeder Emma zijn geweest die haar
dochter Wilhelmina, de tweede Majesteit in het bericht, de gelegenheid wilde
geven te bekomen van de festiviteiten rond haar inhuldiging op die dag.

Een van de activiteiten was een diner van dertien gangen in het paleis op de Dam
voor 273 gasten. Tegelijkertijd verzorgden hotels en restaurants elders in de
stad vele diners, van copieus tot eenvoudig, waardoor degenen die niet tot de
genodigden ten paleize behoorden zich toch deelgenoot aan de feestelijkheden
konden voelen. Daarvoor moest de gewone man diep in de beurs tasten en menigeen
moest de hulp van het Volkscrediet inroepen.

Iedereen die er toen graag bij had willen zijn, heeft binnenkort de kans iets
van de sfeer te ondergaan. Op 11 en 12 juni 1998 vindt een reconstructie plaats
van het inhuldigingsdiner, ditmaal in de Amsterdamse Westerkerk onder het
feeerieke licht van zeshonderd kaarsen in de koperen kroonluchters. Tussen de
gangen door vertolkt het Jubelensemble het oorspronkelijke muziekprogramma, dat
dankzij de gedenkklank 'Merck toch hoe sterck' van Valerius, net aan de
Nuis-norm (minimaal 7 procent Nederlandse muziek) voldoet. Tijdens het diner
geeft Wilhelmina-biograaf Fasseur een toelichting op het leven van de jonge
koningin.

Ook anno 1998 is deelname aan de feestelijkheden voor de gewone man een aanslag
op het budget, de kosten bedragen [f] 360,00 per couvert, inclusief dranken.

Gevogelte domineerde het inhuldigingsmenu in 1898. Door het ontbreken van
schaal- en schelpdieren, wild, rundvlees en zeevis was het nogal eenzijdig van
samenstelling. Wel waren er veel verschillende toetjes. Vier gangen bestonden
uit gevogelte: duivensoep, pate van kapoen, chaud-froid van ortolaan en patrijs.
In de begeleidende salade Mexicaine zaten ook nog eens stukjes koude kip. Er
zijn verschillende verklaringen voor deze vorstelijke vogelproeverij. Zo zou het
in die tijd gebruikelijk zijn geweest tijdens diners waar dames aanzaten slechts
gevogelte te serveren. Een niet helemaal bevredigende verklaring, want nog geen
jaar later kreeg Wilhelmina bij een officieel bezoek aan Rotterdam ree en
kalfszwezerik voorgezet. Maar misschien waren de Rotterdammers toen
gastronomische vernieuwers.

Een andere verklaring zoekt het in de symboliek. Vogels verkeren hoog in de
lucht, dicht bij de hemel en vlakbij de Schepper. Niets past er daarom beter bij
een koninklijk diner dan gevogelte. In dat opzicht is de vervanging bij de
reconstructie van de ortolaan door het loopvogeltje kwartel wat minder passend.
De ortolaan moest als beschermde vogel echter wel worden vervangen. President
Mitterrand zou er wat minder scrupules over hebben gehad.

Honderd jaar gastronomische ontwikkeling noopt verder tot verrassend weinig
noodzakelijke aanpassingen. Alleen de forel uit het Meer van Geneve wordt
tegenwoordig niet meer geexporteerd. Een stukje zalmforel neemt de honneurs
waar. Een recept, dat van de Gateaux Delgius bleek niet meer te achterhalen,
patissier Cees Holtkamp heeft in de stijl van de tijd iets nieuws bedacht.

Als concessie aan de huidige behoefte aan cafeine wordt aan het eind van het
diner mokka geschonken en als concessie aan de huidige behoefte aan tempo worden
zowel drie voorgerechten en als drie nagerechten gecombineerd geserveerd. Van
mij hadden die niet-noodzakelijke veranderingen achterwege mogen blijven. Het
ondergaan van de eigenaardigheden uit de verleden tijd vormt juist het
aantrekkelijke van een reconstructie.

Alle gerechten zijn gemaakt volgens eind-negentiende-eeuwse recepten. Dat levert
andere culinaire resultaten op dan we tegenwoordig gewend zijn. Op de zoete
desserts na een beetje saai, een beetje taai en niet echt fraai, vond ik bij de
voorproeverij vorige week. Maar ook dat te ervaren, behoort tot de charme van
een museumdiner.

De reconstructies van het Wilhelmina Inhuldigingsdiner vinden plaats op 11 en 12
juni 1998. Inl Museumdiner, tel 020-6275794.

Foto's: 1. Wilhelmina in september 1897 Foto Adolphe Zimmermans; 2. Algemeen
Handelsblad dinsdag 6 spetember 1899.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              98 of 146 DOCUMENTS

                                NRC Handelsblad

                                 April 28, 1998

C&A wil toch vernieuwen

BYLINE: HENK VAN GELDER

SECTION: Radio en televisie; Pg. 25

LENGTH: 633 words


De slagzin stond decennialang als een huis. 'C&A is toch voordeliger!' liet geen
ruimte voor tegenspraak. Wat anderen ook mochten beweren, C&A was toch
voordeliger. 'Alle voorwaarden voor een goede slogan zitten erin', schreef
reclameadviseur Ton Trel in 1987 in zijn boekje Reclame. Goed of slecht? Twee
oorzaken wees hij aan; niet alleen had men er 'door dik en dun gedurende meer
dan een halve eeuw' aan vastgehouden, bovendien was men erin geslaagd die
woorden waar te maken.

En nu komt uit Amstelveen, waar een nieuwe megastore in aanbouw is, het bericht
dat 'C&A is toch voordeliger!' de moderniseringsgolf van het grootwinkelbedrijf
niet zal overleven. Lage prijzen zijn niet langer een verkoopargument, aldus
C&A. Wie blijft roepen dat hij goedkoop is, zal daar tegen wil en dank een
goedkoop imago aan overhouden. Doordat de nadruk zo lang eenzijdig op de prijs
is gelegd - met onvergetelijk lelijke advertenties waarin een olifant de prijzen
verpletterde - is volgens het bedrijf tot heel wat consumenten niet voldoende
doorgedrongen dat er ook actuele mode te koop is. Op de reclameafdeling van het
Duitse C&A-kantoor is inmiddels de nieuwe toverformule bedacht die door alle
Europese vestigingen wordt overgenomen: Fashion & More. In het begin van deze
eeuw, toen de dames- en herenconfectie nog vrijwel exclusief een prerogatief
voor de betere kringen was, besloten de zonen van de gebroeders Clemens en
August Brenninkmeijer zich met lage prijzen op het gewone volk te richten. Dat
bleek een meesterzet te zijn. De hoge omzet maakte de lage prijzen weer goed.
'Onze sortering maakt het ieder mogelijk bij ons te kopen', aldus een
advertentie in 1910. 'Wij zijn met luttele winst tevreden, stellen daardoor voor
de beste kwaliteit de laagste prijzen, verkoopen slechts a contant, hebben alle
noteringen gedrukt en bedienen des elke koper gelijk.' En in 1924 werd die
omhaal van woorden samengebald in het treffende 'C&A is toch voordeliger!' Wie
de auteur was van deze slagzin, is niet meer te achterhalen. Maar voor het
bedrijf was zijn vondst dermate belangrijk dat die prompt, in zwierige
schrijfletters, in het logo werd opgenomen. Later prijkte de tekst bovendien op
de gevel van diverse filialen. In steden als Amsterdam en Rotterdam vormde de
leuze bovendien een onbedoeld antwoord op het pretentieuze 'de Bijenkorf heeft
't'. Er kwam zelfs een melodietje bij, dat in de jaren zeventig in een lange
reeks vrolijke reclamefilmpjes luidkeels werd gegalmd door Johnny Kraaykamp en
Rijk de Gooyer. Tot in het Concertgebouw toe. Sindsdien is het volgens
reclamekenners sukkelen geworden met de manier waarop het bedrijf zich aan de
buitenwereld presenteert. 'Het reclamebeleid van C&A wordt al jaren fors
bekritiseerd', schreef het vakblad Retail Tribune eerder dit jaar. 'Het zou te
onsamenhangend zijn en meer beloven dan in de winkels kan worden waargemaakt.'
Uit een begeleidend interview met reclamechef Jaap Bosman bleek dat er ook
volgens hem nog een te groot verschil bestaat tussen het huidige assortiment -
en ook de inrichting van de meeste winkels - en de modieuze pretenties van
Fashion & More. 'De kritiek op de reclame-uitingen nemen we ter harte', zei
Bosman toen. 'We zijn er nog lang niet uit. Een ding is duidelijk: het
drammerige beeld van 'de prijs is het bewijs' en de metafoor van de olifant die
de prijzen verplettert willen we beslist achter ons laten. We zitten momenteel
in allerlei opzichten in een overgangsfase.' In die overgangsfase is in elk
geval geen ruimte meer voor een tekst, die desondanks nog wel enige tijd zal
na-echo&die;en. Zo makkelijk is een geschiedenis van 74 jaar niet uit te
vlakken.

De rubriek Reclame verschijnt voortaan op dinsdag; de rubriek Internet op
zaterdag.

Foto: Romantische twennie-mode (1960), bij C&A

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              99 of 146 DOCUMENTS

                                NRC Handelsblad

                                 April 25, 1998

Economische reus, politieke dwerg

BYLINE: DOOR BIRGIT DONKER EN BEN VAN DER VELDEN

SECTION: Pg. bui 5

LENGTH: 2207 words


Europa staat aan de vooravond van een financiele omwenteling. Elf landen willen
hun nationale munten opgeven voor een nieuwe munt, de euro.

De wereld kijkt gespannen toe of die euro de positie van de dollar als
internationale reservemunt zal aantasten. Maar in de Europese Unie gaat de
belangrijkste discussie over de benoeming van een functionaris. Wordt de
Nederlander Duisenberg voorzitter van de Europese Centrale Bank of de Franse
tegenkandidaat Trichet? De onenigheid hierover tast de geloofwaardigheid van de
euro al bij de start aan. 'Ik ben niet blij met dit debat', zei Duisenberg
onlangs in het Europees parlement. 'Maar daar moeten we mee willen leven.' Het
is typerend voor de Europese Unie. De economische integratie gaat door, maar de
politieke meningsverschillen blijven. Binnen de unie heeft een gezamenlijk
Europees belang nationale belangen nooit weten te verdringen. Daarom zijn de
lidstaten voortdurend moeizaam in de weer om bruggen te slaan tussen
uiteenlopende nationale wensen. Het gekibbel over de benoeming van de
bankpresident is ook typerend voor de al jaren durende Frans-Duitse strijd over
de mogelijkheid van politieke invloed op de ene munt. Achter de Franse kandidaat
schuilt immers een groter belang: Franse invloed op het beleid van de Europese
Centrale Bank in Frankfurt, die Duitsland juist onafhankelijk wil houden.
Duisenberg wordt in Parijs gezien als een te Duitse kandidaat.

In de veertig jaar van haar bestaan is de Europese Unie in de eerste plaats een
economische onderneming gebleven. Steeds verder zijn de economieen van het
groeiend aantal lidstaten vervlochten. Economisch is Europa uitgegroeid tot een
machtsblok: met 370 miljoen consumenten vormt ze de grootste binnenlandse markt
in de geindustrialiseerde wereld. Met de euro probeert Europa ook een financieel
machtsblok te worden en volgens een deze week bekend geworden rapport van een
vooraanstaand onderzoekscentrum in Londen zal dat sneller gebeuren dan velen
voor mogelijk hielden.

Maar de economische reus is nog altijd een politieke dwerg. Als het ligt aan
Groot-Brittannie, dat voorlopig niet meedoet met de euro, blijft dat zo. Londen
ziet de EU graag als een grote vrijhandelszone zonder veel politieke
verplichtingen. Vooral Duitsland denkt daar heel anders over. Bondskanselier
Kohl ziet de euro nog altijd als middel om een Europese politieke unie te
bereiken. Frankrijk zit tussen de twee in en streeft onvermoeibaar naar een zo
groot mogelijke Franse politieke macht in Europa en daarbuiten.

Ondanks hun meningsverschillen zijn Frankrijk en Duitsland tot samenwerking
veroordeeld en vormen ze de, soms wat sputterende, motor van Europese
samenwerking. Zonder Frankrijk is geen politieke unie denkbaar. Samenwerking met
Duitsland wordt door Parijs al decennia lang gezien als het middel om het
buurland zo veel mogelijk onder controle te houden. Die samenwerking zal echter
op de proef worden gesteld indien Kohl, de vlees geworden voorstander van
Europese integratie, na de Duitse verkiezingen van deze herfst niet als
bondskanselier kan terugkeren. De laatste jaren kreeg de christendemocraat Kohl
al tegenwerking van de Duitse deelstaten die, in veel gevallen onder leiding van
socialistische regeringen, hun macht ten koste van de regering in Bonn wisten
uit te breiden. Op de top van Amsterdam vorig jaar juni was uitgerekend Kohl
degene die Europese politieke integratie door middel van uitbreiding van de
besluitvorming met meerderheden tegenhield.

De Europese politici hebben in 1991 met het Verdrag van Maastricht tot de euro
besloten, de 'gewone man' beseft nu pas wat de mogelijke gevolgen zijn. De
Europese Unie had tot nu toe een hoge mate van abstractie, maar het verdwijnen
van gulden en mark is zeer concreet. Niet iedereen stelt prijs op die ene munt.
In Duitsland en Nederland maken burgers zich zorgen over de hardheid van de
euro. In Italie is het inwisselen van de lire reden voor nationale trots: het
land behoort tot de kopgroep van Europa. In Frankrijk ervaren tegenstanders van
de euro het opgeven van de Franse franc als een onderwerping aan Duitsland. De
bezuinigingen die nodig waren om te voldoen aan de criteria van de muntunie
hebben in Frankrijk tot massale betogingen geleid. De socialistische
regering-Jospin heeft daarop met succes geijverd voor een embryonaal Europees
werkgelegenheidsbeleid. Maar dit is onvoldoende om in Europa de scepsis over het
'Europa van het kapitaal' weg te nemen. Voorstanders van de euro zeggen dat de
ene munt de economische groei en daarmee de werkgelegenheid zal stimuleren. Maar
dat heeft in landen met grote werkloosheid als Duitsland en Spanje de gedachte
niet weggenomen dat veel banen zijn gesneuveld door de sanering van de nationale
financien die voor deelname aan de muntunie was vereist.

De uiteenlopende politieke tradities en de verschillende emoties van de kiezers
in de eurolanden maken het aannemelijk dat het overbruggen van
meningsverschillen in ongunstige economische omstandigheden moeilijker wordt.
Terwijl het politieke besluit voor de euro begin jaren negentig is genomen,
wordt nu nog in de nationale parlementen gedebatteerd over de wenselijkheid
ervan. Zoals blijkt uit het debat in de Tweede Kamer, bestaat er angst voor de
risico's van de muntunie. Het streven is dat de euro een belangrijker
reservemunt wordt naast de dollar dan nu de Duitse mark. Maar gebeurt dit ook?
En wat gebeurt er met het spaargeld van de Nederlander als zwakke schakels,
zoals bijvoorbeeld de Italiaanse deelname, de euro minder hard maken dan nu de
gulden en de mark? Daarover kan alleen gespeculeerd worden.

Vast staat dat een EU-lidstaat de onzekerheid van de euro niet kan ontlopen door
alsnog te besluiten niet mee te doen. Verdragsverplichtingen staan dat niet toe.
Bovendien betekent nu afhaken terwijl de euro doorgaat een keuze voor een
onzekere toekomst met een kleine munt, die een speelbal voor speculanten kan
worden tussen de grote blokken van dollar, yen en euro.

Ooit was het de bedoeling dat de monetaire unie tegelijk tot stand zou komen met
een Europese politieke unie. Maar Duitsland, de belangrijkste motor achter
politieke integratie, besloot al voordat het Verdrag van Maastricht eind 1991
tot stand kwam, dat die politieke unie een stap te ver was. Nu bestaat de hoop
dat de euro leidt tot nauwere politieke samenwerking tussen de deelnemende
landen. Maar ook een doemscenario kan werkelijkheid worden, waarbij als gevolg
van het ontbreken van politieke integratie de muntunie uiteenspat en de hele EU
meesleept.

Een zwakke kant van het euro-project is dat het een monetaire unie is en dat het
economisch beleid een zaak blijft van de EU-lidstaten. Het gemeenschappelijk
monetair beleid wordt toevertrouwd aan de Europese Centrale Bank. Maar vorig
jaar december bevestigden de Europese regeringsleiders nog eens dat economisch
beleid en loonpolitiek nationale verantwoordelijkheden blijven. Critici vinden
dat een politieke unie aan een monetaire unie vooraf moet gaan. Een monetaire
unie zonder politieke eenheid kan immers, onder druk van een financiele crisis,
in gevaar komen omdat deelnemende landen uiteenlopende belangen laten wegen.

Pagina 18: Grote kans op verdere integratie

Tenzij de landen als gevolg van de monetaire unie politiek dichter tot elkaar
komen. Ze krijgen met de euro een groot gemeenschappelijk belang. Hoewel ze hun
eigen begrotingen beheren, heeft de muntunie hen er de afgelopen jaren al toe
gebracht in razendsnel tempo hun financieel beleid op elkaar af te stemmen. Het
is een race geweest om tijdig te voldoen aan de criteria die voor deelname aan
de euro in 1991 zijn neergelegd in het Verdrag van Maastricht. Geen enkel land
wilde achterblijven. Die inspanningen hebben onder meer geleid tot lagere lange
termijnrente en stabielere wisselkoersen binnen de EU.

Maar zullen de landen, als ze eenmaal tot de muntunie behoren, nog het strakke
begrotingsbeleid handhaven? Of zullen ze toegeven aan de neiging om ten behoeve
van de kiezersgunst minder streng in de leer te worden? Wat gebeurt er als meer
landen het voorbeeld volgen van de Franse socialistische regering en een
35-urige werkweek invoeren? Binnenlandse politiek met financiele gevolgen is
voortaan van eurobelang.

Om te voorkomen dat de lidstaten hun begrotingsdiscipline laten verslappen,
heeft Duitsland het zogeheten stabiliteitspact bedongen, dat bepaalt dat de
lidstaten ook na invoering van de euro hun budget op orde moeten houden op
straffe van boete. Maar het is de vraag of die sancties, waarover het te
beboeten land zelf meebeslist en waarbij een beroep kan worden gedaan op
uitzonderlijke situaties, in de praktijk afdwingbaar zijn.

Er is echter meer dan een strak begrotingsbeleid. Voor het slagen van de
muntunie is tevens flexibiliteit van de arbeidsmarkt vereist. Een flexibele
arbeidsmarkt echter weten Duitsland en Frankrijk, in tegenstelling tot landen
als Nederland en Italie, nog niet op te brengen. Als landen opgaan in de
muntunie, kunnen ze niet meer eenzijdig devalueren of de hoogte van hun rente
aanpassen: hun nationale monetaire instrumenten vervallen. Toch betekent dat
niet dat er geen financieel instrument is om de economie in een van de
deelnemende landen te beinvloeden. Al langer worden Europese structuurfondsen
ingezet om gebieden uit problemen te helpen. Ook verwachten euro-optimisten dat
er meer grensoverschrijdende concurrentie komt, waardoor de welvaart in de EU
gelijker verdeeld zal worden. Bovendien zouden conjuncturele schokken in een
lidstaat nog weinig waarschijnlijk zijn. Problemen zijn eerder in een bepaalde
economische sector te verwachten en die kunnen niet worden aangepakt met
devaluatie of aanpassing van de rente.

Met de euro bestaat de kans dat geen rekening wordt gehouden met de financiele
noden van kleinere deelnemers, omdat die er in het grote monetaire geheel weinig
toe doen. In Ierland leeft die vrees. Nu al ondervindt het land de gevolgen van
het niet meer zelfstandig kunnen bepalen van de renteniveaus. Ierland moet zijn
rente nog verder laten dalen, waardoor de economie oververhit dreigt te raken.
De huizenmarkt bereikt er ongekende hoogten. Euro-optimisten antwoorden dat
kleinere landen ook nu geen eigen monetair beleid hebben: het Ierse pond volgde
trouw het Britse pond, zoals de gulden de Duitse mark.

Zeer moeilijk oplosbare politieke problemen kunnen tussen de deelnemende landen
ontstaan in verband met de internationale rol van de euro. De Europese Commissie
rekent erop dat de euro naast de Amerikaanse dollar een belangrijke
internationale reservemunt wordt. De verwachting is dat de euro de grote invloed
van de Amerikaanse Federal Reserve zal aantasten, omdat het beleid van de
Europese Centrale Bank ook de internationale financiele markten gaat
beinvloeden. Een Europese NAVO-ambassadeur merkte onlangs op dat de Verenigde
Staten Europa serieuzer zullen nemen als de euro er eenmaal is. Maar bij alle
afspraken die over de muntunie zijn gemaakt, is niet geregeld hoe de deelnemende
landen internationaal als eenheid zullen optreden. Bij het Internationaal
Monetaire Fonds en bij de Wereldbank zijn alle elf landen die aan de muntunie
deelnemen apart vertegenwoordigd.

Bij het overleg van de G7, de groep meest geindustrialiseerde landen, doen
Groot-Brittannie, Frankrijk, Duitsland en Italie volwaardig mee en mag de
voorzitter van de Europese Commissie namens de hele EU aanzitten. Het
internationale financiele beleid behoort tot het buitenlands beleid. Op dat
terrein hebben de grote EU-lidstaten niet getoond van zins te zijn hun nationale
rol op te geven. Geen van hen heeft bijvoorbeeld te kennen gegeven een zetel te
willen opgeven ten behoeve van een euro-vertegenwoordiging op internationaal
niveau. Als het de eurolanden niet lukt om internationaal met een stem te
spreken, zal dat een grote handicap zijn voor de internationale aspiraties van
de euro.

Ondanks alle risico's en onzekerheden die aan de euro kleven, is de kans groot
dat ze uiteindelijk leidt tot verdere Europese integratie. De euro zal
afstemming van beleid afdwingen. Het zal bijvoorbeeld voor consumenten
gemakkelijker worden om prijzen (in euro's) te gaan vergelijken, waardoor de
druk zal toenemen om belastingen in eurolanden zo weinig mogelijk uiteen te
laten lopen.

De landen die kiezen niet deel te nemen aan de muntunie -Groot-Brittannie,
Denemarken en Zweden- zijn de lidstaten die het minst geporteerd zijn van
politieke integratie. Maar het is zeer waarschijnlijk is dat Groot-Brittannie,
als het ziet dat de muntunie werkt, besluit alsnog toe te treden. Het wachtte
indertijd ook eerst om te zien of de Europese Economische Gemeenschap werkte
voordat het een aanvraag tot toetreding indiende. Als Groot-Brittannie meedoet,
wordt het voor Zweden en Denemarken zeer moeilijk om nog aan de kant te blijven
staan. De muntunie pakt waarschijnlijk uit als de Europese Unie zelf: een
economisch project, omgeven door onzekerheden, dat gestaag leidt tot nauwere
vervlechting van de belangen van de lidstaten, die daardoor verder de weg naar
een gemeenschappelijk beleid opgaan.

Tekening: Dik Klut; Grafiek: Van alle Luxemburgers woont eenderde in Buitenlad;
Italie populairst als woonland

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              100 of 146 DOCUMENTS

                                NRC Handelsblad

                                 April 24, 1998

Abraham Tuschinski (1886-1942); Bezeten van de bioscoop

BYLINE: BAS BLOKKER

SECTION: Pg. boeken 2

LENGTH: 1788 words


Nelleke Manneke, Arie van der Schoor: Het grootste van het grootste. Leven en
werk van Abraham Tuschinski (1886-1942), Nummer 114 in de reeks van de Stichting
'Historische Publicaties Roterodamum', H.A. Voet (Capelle aan den IJssel, 1997),
127 blz. 24,90

Henk van Gelder: Abraham Tuschinski, Nijgh & Van Ditmar (1996), 179 blz. 39,90

Er was, vertelde hijzelf, juist kermis op de dag dat Abraham Tuschinski in
Rotterdam aankwam. De Pools-joodse landverhuizer was eigenlijk op weg naar
Amerika, maar werd diezelfde vrolijke nazomerdag in 1904 nog benaderd door een
vriendelijke landgenoot die hem voorstelde in zijn confectiebedrijf te komen
werken. Tuschinski vergat er zijn Amerikaanse droom voor en een paar jaar later
liet hij zijn vrouw Manja overkomen.

De zaken gingen goed, Rotterdam zat in een periode van economische voorspoed. Er
werden nieuwe havens aangelegd, nieuwe industrieen ontwikkeld en het
bewonersaantal in de jaren 1890-1910 verdubbelde van 200.000 naar 425.000.
Nieuwe bewoners, die een beroep deden op de diensten van middenstanders als
Tuschinski.

Dat van die kermis staat in het boek Abraham Tuschinski van journalist Henk van
Gelder. Dat van die economische voorspoed komt uit Het grootste van het
grootste. Leven en werk van Abraham Tuschinski van de historici Nelleke Manneke
en Arie van der Schoor. En het verschil tussen beide soorten informatie is
typerend voor de twee kort na elkaar verschenen biografieen van Nederlands
beroemdste bioscoopmagnaat.

Van Gelder is de verteller, de schrijver, die kleur geeft waar hij maar kan -
soms op het melodramatische af: '...de verhalen over al die geslaagde
landverhuizingen (waren) het gesprek van de dag in de smoezelige straatjes en de
nederige huisjes waar de joden woonden.'

Manneke en Van der Schoor, wier boek ruim een jaar na dat van Van Gelder
verscheen, lijken zich heel bewust tegen hun voorganger af te zetten. In hun
voorwoord schrijven ze dat 'veel van wat in het verleden over Abraham Tuschinski
is geschreven, bleef steken op het niveau van de anecdote'. Zij nemen zich voor,
hun hoofdpersoon in een 'contextuele biografie' te beschrijven. Dat heeft in
ieder geval een minder zwierig verhaal opgeleverd en het is maar de vraag of
'leven en werk' van Abraham Tuschinski alleen kleurig genoeg zijn voor deze
aanpak.

Pionier

Tussen 1904 en 1911 is Tuschinski in Rotterdam kleermaker, gids en
logementhouder, als hij plotseling besluit - geen der biografen weet waarom -
een bioscoop in te richten. Het is de ondernemingszin van een pionier. Film is
nog maar een kwart eeuw eerder uitgevonden en, totdat Jean Desmet in 1909 de
eerste bioscoop in Rotterdam opent, zijn 'leevende photographieen'
kermisvermaak. Kermisklanten reizen met een projector, een tent en een paar
rollen film de steden af. Losse beelden van verre oorden en 'badsnoesjes' of
korte, kluchtige filmpjes zijn het, geprojecteerd op een nat laken, zodat het
schouwspel niet kreukt.

Maar in 1911 is het kermisvermaak uitgegroeid tot 'het vak van de toekomst',
voorspelt Tuschinski zijn geldschieters. Boeken, toneelstukken, waargebeurde
verhalen worden verbeeld. In landen al Frankrijk, Denemarken en de Verenigde
Staten vinden regisseurs nieuwe technieken uit waardoor de levende beelden met
recht film kunnen worden genoemd. En het is, zegt zakenman Tuschinski, veel
goedkoper, veel romantischer dan theater. 'De kleine man' snakt volgens hem naar
goedkope romantiek.

De kleine man als doelgroep zal Tuschinski nooit uit het oog verliezen. Hij
stemt zijn gebouwen en de programmering op hem af. Het Tuschinski-theater in de
Reguliersbreestraat in Amsterdam, geopend in 1921, is het enige gebouw van de
bioscoopbouwer dat nog overeind staat. Zijn andere theaters bevonden zich in
Rotterdam en zijn, vooral in de oorlog, verwoest. Als we bedenken dat de
Amsterdamse bioscoop de allerrijkste en grootste van Tuschinski was, mogen we
ons ook een voorstelling maken van zijn andere theaters. Paleizen voor de gewone
man.

Van Gelder beschrijft: 'De entree kreeg koper en spiegelglas, de stoelen werden
met leer bekleed (en in de loge, een meter hoger dan de zaal, zelfs met trijp),
op de vloer kwam een kokosloper en aan weerszijden van het filmdoek werden
gipsen borstbeelden van koningin Wilhelmina en prins Hendrik geplaatst.' Manneke
en Van der Schoor vullen aan: 'Brede, gemakkelijke stoelen, een fraai tapijt in
de loge en lichtkronen. (...) De portier moest salueren en achter de kassa zat
altijd een aantrekkelijk, vriendelijk meisje.' En op de deuren naar het toilet,
of dat nu van de loge of van de zaal was, stond 'heren' en 'dames'. 'Wie bij
Abraham Tuschinski binnenging', concludeert Van Gelder, 'was een gast'.

De carriere van Tuschinski gaat snel van rags to riches. De arme immigrant wordt
door zijn tomeloze energie en overtuigingskracht (want hij leunt geheel op geld
van anderen) de belangrijkste bioscoopexploitant van Nederland. En welbewust de
belangrijkste. Hij moet altijd nummer een zijn. Zijn perschef Alex de Haas, die
elke premiere placht aan te kondigen als een 'buitengewone' film, wordt door
zijn baas uitgevoeterd in dat Pools-Nederlands dat hij nooit zal kwijtraken: 'Ie
maakt main kapot bij de zjoernalisten! Ie moet niet altijd schpreken van
'buitengewoon'! Ie moet gewoun zeggen: deze film is het groutschte van het
groutschte!!!'

Beide biografieen illustreren Tuschinki's bezetenheid met dezelfde anekdote. Op
een dag dreigde een concurrent hem af te troeven in de race om de premiere van
een Italiaanse versie van De laatste dagen van Pompei - het moet in de eerste
helft van de jaren tien zijn geweest. Toen hij in de krant las dat de
Imperial-bioscoop die avond inderdaad de eerste voorstelling zou vertonen,
bestelde hij tien sandwichmannen. Hij liet ze voor Imperial paraderen met borden
waarop geschreven stond dat De laatste dagen van Pompei die avond in zijn Thalia
bioscoop te zien zou zijn. Zelf wandelde hij met een 'fikse revolver' (Van
Gelder) of een 'klein model machinegeweer' (Manneke/Van der Schoor) naar de
distributeur en dwong hem de film te overhandigen. Thalia had veertien dagen een
uitverkocht huis.

Geen sprake van arrestatie, laat staan celstraf. Zou het er in de vroege dagen
van het Nederlandse bioscoopbedrijf werkelijk zo heet zijn toegegaan? De Al
Capone-achtige schelmenstreek staat geheel op zichzelf. Tuschinski's leven is
verder een toonbeeld van burgerlijke nijverheid: lampen vervangen, personeel
ontslaan, boekhouden. Van Gelder concludeert al snel in zijn boek: 'Een
priveleven had hij bijna niet meer.' Als Tuschinksi het wel had, dan zijn noch
Van Gelder, noch Manneke en Van der Schoor erin geslaagd dit te ontrafelen.

Stempeltje

Tuschinski was zelf nauwelijks geletterd - Van Gelder heeft zelfs gehoord dat
hij een stempeltje met zijn eigen handtekening op zak droeg. Hij is in zijn op
schrift gestelde herinneringen terughoudend over zijn priveleven. Hij stierf in
de kracht van zijn leven, in Auschwitz. Zijn kinderen waren al allemaal
gestorven, drie in de wieg, zijn zoon en oogappel Will op latere leeftijd.

Er is dus niet veel over aan getuigenissen, behalve die van zijn werknemers -
steevast vol lof over hun veeleisende, driftige, geldverslindende maar
rechtschapen baas. En dan zijn er de voor de oorlog verschenen artikelen over
Tuschinski en zijn theaters, altijd in die ferme, opgewekte Polygoon-toon: 'Het
scheen wel of de hooge toorens die het groote gebouw versieren, thans reeds een
groote aantrekkingskracht op een deel van de Amsterdammers hadden...'

De bronnen-bloedarmoede dwingt de schrijvers uit te wijken naar de achtergrond.
Van Gelder heeft zijn ervaring als chroniqueur van het Nederlandse cabaret, de
revue en het lichtere genre in het algemeen, hier goed gebruikt. In zijn
chronologische opgebouwde verhaal wemelt het van de bijfiguren en de zijtakken
en hij is niet bang Tuschinski even los te laten om uit te wijden over diens
orkestdirigent Max Tak, het cabaret van Rudolf Nelson of verradersbriefjes in de
oorlog. Zijn boek is een handzame, goedgeschreven geschiedenis van het culturele
leven in Amsterdam en Rotterdam in de eerste helft van deze eeuw.

Van Gelder trekt daarbij de contouren zo dicht mogelijk langs de figuur van
Tuschinski. Alle zijpaden voeren terug tot Tuschinski en zijn theaters. Dat is
in het boek van Manneke en Van der Schoor anders. Wel hebben zij in Polen
onderzoek gedaan, op zoek naar de jonge Abraham. Prijzenswaardig - Van Gelder
heeft zich er niet aan gewaagd - maar het levert weinig op. De gegevens uit het
bevolkingsregister bevestigen wanneer hij geboren is, wie zijn ouders waren en
waar ze woonden. Naar nadere feiten uit de jonge jaren moeten zij evenzeer
gissen als Van Gelder. En in arren moede wijden zij dan een paar algemene
paragrafen over het joodse leven in de buurt van Lodz.

De thematische aanpak maakt hun boek moeizaam. Regelmatig krijgt de lezer
'even-geduld'-bordjes voorgezet ('Voordat we echter gaan zien welke stappen
Tuschinski daartoe zette, keren we even terug naar het priveleven van Abraham.')
Het levert ook een verwrongen indeling op. De paragraaf 'Tuschinki's priveleven'
vinden we in het hoofdstuk 'bedrijfsvoering', dat op zijn beurt deel uitmaakt
van het grotere verband 'De Tuschinski-theaters en -bioscopen'.

Manco

Maar het belangrijkste manco van Het grootste van het grootste is de handboekige
werkwijze. Alsof een detail een smet zou zijn op hun boek, zo angstvallig
vermijden zij het. Kijk naar het verschil tussen deze beschrijvingen. 'Het
begon, wat Rotterdam betreft, pas goed toen Jean Desmet op 13 maart 1909 zijn
Cinema Parisien opende, in de Korte Hoogstraat 28. Op het programma stond de als
'zeldzame kunstfilm' geprogrammeerde productie De laatste dagen van Pompei,
waarin de hogelijk gerespecteerde toneelspelers van de Comedie Francaise
gesticuleerden dat het een aard had. (...) Parisien werd een succes (...) en
alleen al in 1911 kreeg Rotterdam er zeven nieuwe bioscopen bij. Een daarvan was
van Abraham Tuschinski.'

Dat was Henk van Gelder. Dit schrijven Nelleke Manneke en Arie van der Schoor:
'Tegen 1910 kwam de vaste bioscoop op.' IJzeren zelfbeheersing, maar ik ruil de
'contextuele' aanpak toch graag voor de verhalende. Een bijzinnetje als 'En in
1937 was er (in de bioscoop, red.) zelfs een promotiestalletje van de
gloednieuwe Amerikaanse attractie Coca-Cola, de 'tropische vruchtendrank' ' zegt
meer over de wereld waarin Abraham Tuschinski leefde dan alle keurige nootjes in
het boek van Manneke en Van der Schoor.

Foto's: 1. Abraham Tuschinski in 1928 Uit: 'Het grootste van het grootste'; 2.
Tuschinski (links) op bezoek bij de Duitse filmer Emil Jannings Uit: 'Abraham
Tuschinski'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              101 of 146 DOCUMENTS

                                NRC Handelsblad

                                 April 23, 1998

Nooit meer oorlog?

BYLINE: H.L. WESSELING

SECTION: Pg. opinie 8

LENGTH: 1116 words


Het tijdvak van de grote oorlogen is voorbij. Dat is althans door verschillende
deskundigen zoals Martin van Creveld, Edward Luttwak en John Keegan opgemerkt.
Klassieke oorlogen, zoals wij die kenden in vele eeuwen van de Europese
geschiedenis en die culmineerden in de twee wereldoorlogen, hebben zich na 1945
niet meer voorgedaan.

Daarvoor in de plaats kwam een bipolair machtenstelsel, waarbij elk der beide
supermachten in zijn eigen invloedssfeer rust en orde garandeerde. Dit tijdvak
van grote-mogendhedenrivaliteit is nu voorbij en oorlogen tussen deze hoeven wij
ook niet meer te vrezen, zo heeft bijvoorbeeld Luttwak betoogd.

Dat is natuurlijk een positieve ontwikkeling, maar er staat een andere, minder
positieve tegenover, namelijk dat op verschillende plaatsen in de wereld lokale,
min of meer ongeregelde conflicten ontstaan en dat niemand bereid is daar wat
aan te doen. Een algemene onwil tot interventie heeft zich van de grote
mogendheden meester gemaakt. Amerika heeft in Vietnam en Rusland in Afghanistan
geleerd dat de eigen bevolking zoiets niet accepteert.

Voor de middelgrote mogendheden geldt a fortiori hetzelfde. De Europese
machteloosheid in het Bosnische conflict is hiervan natuurlijk het bekendste
voorbeeld, maar er bestaan ook andere brandhaarden en slepende oorlogen, met
name in Afrika, waar hetzelfde verschijnsel te zien is.

Deze analyse van leidende militaire deskundigen en historici is in algemene zin
juist. De Europese mogendheden staan inderdaad niet te springen om waar dan ook
militair in te grijpen. Maar er zijn in het recente verleden toch ook wel
uitzonderingen op deze regel geweest. De Fransen intervenieerden geregeld in
Afrika, de Russen in Tsjetsjenie, de Engelsen met vliegend vaandel en slaande
trom in de Falklands en de Amerikanen als leider van een triomfantelijke
internationale alliantie in de Golfoorlog. Dit zijn allemaal vrij recente
voorbeelden van grote mogendhedenpolitiek in de beste tradities van de
geschiedenis. Dat neemt echter niet weg dat inderdaad een toenemende onwil tot
interventie te zien valt.

Een van de belangrijkste elementen in de verklaringen die de genoemde auteurs
voor dit verschijnsel geven, is niet een verandering van de oorlogsdoelen, maar
van de middelen. In vroeger tijden waren regeringen bereid grote aantallen
mensenlevens op te offeren om het door hen begeerde doel te bereiken. De
miljoenen soldaten die het leven lieten in de Eerste Wereldoorlog zijn hiervan
het meest huiveringwekkende voorbeeld. En die soldaten van hun kant waren bereid
dat offer te brengen, want al waren er soms stakingen en muiterijen, het meest
opvallende was toch wel de stilzwijgende acceptatie van het, in onze ogen zo
zinloze, lijden en sterven.

De bereidheid hiertoe lijkt thans bij de bevolking te ontbreken en de
regeringen, zelfs van een totalitaire staat, zoals de Sovjet-Unie ten tijde van
de Afghaanse oorlog was, moeten hiermee rekening houden (hoewel Saddam Hussein
op deze regel een uitzondering lijkt te vormen).

Hoe is dit verschil te verklaren? Volgens Benedict Anderson komt het door het
afgenomen nationalisme. De mensen zijn niet meer bereid voor de goede zaak te
sterven. Het is mogelijk dat dat zo is, maar het is een theorie die nauwelijks
valt te bewijzen. 'Mourir pour la patrie', werd ook al voor de Eerste
Wereldoorlog door velen als een dwaasheid beschouwd en 'mourir pour Dantzig'
voor de Tweede.

Belangwekkender, althans beter bestudeerbaar, is een andere, meer
materialistische, theorie die met name door Edward Luttwak is verkondigd. Zijn
stelling is dat er vroeger veel arme en grote gezinnen waren en dat de ouders
van toen gaarne bereid waren hun vierde, vijfde, zesde en zevende zoon door
leger en vloot te laten voeden en daarbij het risico van oorlog op de koop toe
namen. In latere jaren echter is de nataliteit zeer gedaald. De mensen hebben nu
nog maar twee kinderen, in wie zij al hun ouderlijke affecties investeren. Die
kinderen willen zij niet offeren voor het land.

Het is een verleidelijke theorie, maar is zij juist? Als je over gezinnen met
zes of zeven zonen spreekt, dan heb je het in statistische zin over gezinnen met
twaalf tot veertien kinderen. Zulke gezinnen hebben wel bestaan, maar zij waren
uitzonderlijk. In Engeland zette in het laatste kwart van de negentiende eeuw
een lange periode van continue daling van het kindertal in: van ruim zes
kinderen per gezin in de jaren 1860, naar ruim vijf in de jaren 1880, vier in de
jaren 1890 en ruim drie in het begin van deze eeuw, om te eindigen bij twee in
de jaren dertig en daarna.

Noch tijdens de Eerste noch tijdens de Tweede Wereldoorlog waren er dus veel
ouders die hun vierde, vijfde, zesde of zevende zoon graag in dienst zagen gaan,
om de eenvoudige reden dat die zoon er niet was. In Frankrijk was, zoals
algemeen bekend, de huwelijksvruchtbaarheid nog veel lager. In 1911, dus vlak
voor de Eerste Wereldoorlog, had 15 procent van de gezinnen geen kinderen, 28
procent had een kind, 23 procent twee kinderen en 14 procent drie kinderen.
Slechts 10 procent had vijf of meer kinderen, maar vijf kinderen betekent nog
altijd maar twee of drie zonen. Er zou over die cijfers heel wat meer zijn te
zeggen, maar een ding is zeker: gezinnen met vijf, zes of zeven zonen waren ook
in 1914-18 en 1940-45 schaars en de animo voor de kazerne was ook toen niet erg
groot. Toch gingen al die jongemannen in dienst en stierven zij voor hun land
als de regering daartoe opdracht gaf.

Aan het kindertal kan het dus niet liggen en de bereidheid van miljoenen Franse,
Duitse en Engelse soldaten om uit de loopgraven te komen en zich te laten
doodschieten, zal dan ook uit andere factoren moeten worden verklaard.

Een van die factoren is waarschijnlijk dat zij ook in vredestijd niet anders
gewend waren dan de orders die zij ontvingen zonder protest uit te voeren. De
tijd voor de Eerste Wereldoorlog was bij uitstek de tijd van de
standenmaatschappij. De gewone man kende zijn plaats en deed wat hem gezegd
werd. Voor de hogere standen, die leiding gaven in oorlog- en vredestijd, telde
het leven van de gewone man niet zwaar.

Dit gold waarschijnlijk nog iets sterker in een echte standenmaatschappij als de
Engelse dan in het republikeinse en egalitaire Frankrijk. Maar het gold overal
en het gold, zij het in mindere mate, ook nog in de jaren daarna. Pas met de
Tweede Wereldoorlog kwamen de grote sociale veranderingen. De welvaartsstijging
van de jaren vijftig en de sociale revolutie van de jaren zestig hebben die
veranderingen verder versterkt. Mourir pour la patrie past niet in dit levens-
en verwachtingspatroon en sterven voor een ander land al helemaal niet.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              102 of 146 DOCUMENTS

                                NRC Handelsblad

                                 April 23, 1998

Sociaal; 'Rijken iets minder, armen iets meer'

SECTION: Pg. profiel 5

LENGTH: 1299 words


Ondanks de bloeiende economie hebben grote groepen het niet breed, zo zeggen
veel ondervraagde kiezers. Ouderen en mensen die leven van een
bijstandsuitkering putten daarbij uit eigen ervaring, maar ook ondervraagden die
zeggen het zelf goed te hebben, vinden dat 'de politiek' onvoldoende oog heeft
voor de financiele situatie van de armsten. Armoede bestaat nog in Nederland,
daar zijn de meeste ondervraagden het over eens.

Belangrijke kwesties blijken te zijn de overgang van de Algemene Weduwen- en
Wezenwet naar de Nabestaandenwet en de betaalbaarheid van de AOW. 'Heb ik hier
mijn leven lang voor gewerkt', vragen veel oudere ondervraagden zich af.

Paars heeft sommigen teleurgesteld omdat het 'de sociale zekerheid heeft
afgebroken'. Paars zou wat dat betreft best wat roder mogen , is de teneur.

H. BOONSTRA (68,M), gepensioneerd NS-medewerker, Amsterdam: 'Je behoort op te
komen voor de zwakkeren in de samenleving, vind ik. Ik voelde me daarbij het
best thuis bij Joop den Uyl.'

J. SCHOPPING (34, V), leraar basisonderwijs, Ravenstein: 'Ik vind paars niet zo
sociaal. Het is ieder voor zich en God voor ons allen. Het is het recht van de
sterkste. Ik mis onderlinge solidariteit.'

G. DOELEMAN (74, M), gepensioneerd typograaf, Delft: 'Het lijkt alsof de
regering helemaal niet weet dat er armoede in Nederland bestaat.'

N. VAN LAVIERE (26, V), assistent-accountant, Zoetermeer: 'Het kabinet moet meer
voor de zwakke groepen doen.'

I.C. SPIJKER (72, V), huisvrouw, Hardenberg: 'Daar moeten ze eens fatsoenlijk
mee omgaan, met arme mensen.'

E. SCHALKER (37, M), hovenier, Delft: 'Er wordt nu een boerenklompenpolitiek
bedreven. Ik vind het een beetje lomp.'

R. VAN HOORN (41, M), schoenmaker, Leiden: 'Alle verworvenheden dreigen te
verdwijnen. Het is markteconomie voor en na. Zeker straks in Europa.'

Y. VAN DORP (49, V), slijter, Delft: 'De politiek is veel te veel gespitst op
wat er buiten gebeurt, terwijl de armoede in Nederland soms schrijnend is.'

J. MACKENBACH (44, M), brandweerspecialist, Ravenstein: 'Ons sociale stelsel
wordt steeds meer naar de kloten geholpen. Wat onze ouders onder Drees hebben
opgebouwd, wordt achter elkaar afgebroken.'

O. OTJES (70, V), gepensioneerd, Huizen: 'Zij die daar in Den Haag zitten,
hebben geen idee over de gewone man. Ze kijken daar door een koker. Ze staan
niet op de markt en hebben geen contact met de basis. Daarom kies ik misschien
toch maar SP.'

W. TOLENAAR (70, M), hoofd personeel en organisatie, Houten: 'Onze generatie
begrijpt er niets van. Ik ben altijd actief geweest in de vakbeweging en heb
alles mee opgebouwd en dan begrijp je niet dat ter wille van het
financieringstekort alles op de helling wordt gezet. Het is een heilig item voor
Bolkestein, maar een paar promille meer of minder maakt toch niets uit?'

J. VAN KUIJK (70, M), gepensioneerd NS-medewerker, Houten: 'Als ik naga wat ik
als oudere gemist heb... Dat is niet alleen de schuld van dit kabinet, maar de
belofte van paars was dat ze het zouden aanpakken en dat is me bitter
tegengevallen.'

J. TEEUWISSE (41, V), verkoopmedewerker en enquetrice, Waalwijk: 'De PvdA spande
zich altijd in voor het stelsel van sociale zekerheid, die zijn ze nu zelf aan
het afbouwen. Veel mensen hebben angst dat de AOW straks niet meer bestaat. Het
is ook belangrijk dat de gezondheidszorg voor iedereen toegankelijk blijft.
Vroeger was het ziekenfonds gratis, dat is niet meer zo.'

De kloof tussen arm en rijk is onacceptabel groot, zeggen veel ondervraagden.
Behalve de politiek, die te hard ingrijpt in de sociale zekerheid, wijzen veel
ondervraagden nog een boosdoener aan: de profiteur. De ene kiezer noemt 'luie
jongeren', de ander 'die buitenlanders' of zwartwerkende uitkeringstrekkers. Het
advies van veel kiezers: meer geld voor ouderen en arbeidsongeschikten, maar
meer controle op wie een uitkering krijgt.

P. KROOT (47, M), hovenier, Waalwijk: 'Mensen die nog nooit gewerkt hebben
moeten ze aan de gang schoppen. Veel jongeren denken: die ouden werken wel voor
ons.'

F. HEYMANS (38, M), bankdirecteur, Mierlo: 'Ik maak me zorgen over de koppeling
van de lonen aan de uitkeringen. Er moet wel een motivatie blijven om te gaan
werken.'

J. VAN DE VOORT (37, M), beveiligingsbeambte, Helmond: 'De verschillen tussen
rijk en arm worden te groot. Ook qua belasting. Mijn ouders zijn 77 en 65 jaar
en ze worden 1.400 gulden per maand gekort. En de jeugd doet helemaal niets
behalve op brommers rondrijden. De jeugd, zeker de buitenlanders, vertikt het om
te gaan werken.'

A. KLOK (66, M), beheerder van een dorpshuis, Hardenberg: 'Het gaat om de echte
minima, de echte uitkeringstrekkers. De politiek zou alles op alles moeten
zetten om het kaf van het koren te scheiden, de zwartwerkers eruit filteren. Als
dat is gebeurd, zijn er minder uitkeringen en kan het bedrag omhoog, zodat de
minima niet meer onder de armoedegrens zitten.'

Z.M. BRABER (59, M), onderhoudsmedewerker waterzuiveringsschap, Oude Tonge: 'Ze
moeten afblijven van de pensioenen van gewone mensen. En de uitkeringen moeten
omhoog voor de mensen die het echt nodig hebben: de echte arbeidsongeschikten,
de echte werklozen. Aan de andere kant is er nog steeds veel te veel misbruik
van de uitkeringen. Ik kan ze zo aanwijzen, die mensen hier in het dorp die hun
hand ophouden en op de straathoek staan te lachen als jij 's ochtends naar je
werk rijdt. Dat soort lui moeten ze geen cent geven. Die lui in Den Haag weten
absoluut niet wat er onder de mensen speelt. Neem die Nabestaandenwet, die nu
gerepareerd wordt. Ze zitten daar met 150 intellectuelen in de Kamer. Hadden ze
niet kunnen zien aankomen dat die wet verkeerd was?'

De vergrijzing van Nederland baart veel kiezers zorgen. Wie betaalt de AOW van
morgen en kan ik straks nog financieel onafhankelijk zijn van mijn kinderen? Het
besef straks zelf oud te zijn is de belangrijkste motivatie een hogere toelage
voor ouderen de wensen. Maar ook de ervaring dat ouders of grootouders moeilijk
kunnen rondkomen is een drijfveer.

'Onrechtvaardig' is het woord waarmee velen hun ergernis toelichten. 'We moeten
niet vergeten dat de ouderen ons land groot hebben gemaakt', zegt G. Boomers
(36, V), verkoopster uit Groenlo, waarmee ze de gedachten van veel ondervraagden
verwoordt.

E. KARTADI (30, V), directrice videotheek, Mierlo: 'Mensen met een uitkering
mogen wel wat meer geholpen worden. Ik zie het aan mijn moeder. Ze heeft een
uitkering en moet ook nog veel betalen aan medicijnen omdat ze ziek is.'

W. VERKERK (30, M), administratief medewerker, Krimpen a/d IJssel: 'Zelf voor
een pensioen zorgen moet meer worden aangemoedigd. Daar moet meer structurele
informatie over gegeven worden.'

C. EDENBURG-HOOGEVEEN (61, V), huisvrouw, Delft: 'Ze moeten eens wat doen aan de
tweedeling in de maatschappij. Die wordt steeds groter. Je hoort constant dat
het goed gaat en dat heel Nederland drie keer per jaar op vakantie kan. Nou,
daar merken wij niets van hoor.'

C. OVERHAND (39, M), computer operator, Huizen: 'Het heeft me aangegrepen dat
ouderen tekort worden gedaan.'

N. BIRCH (40, V), secretaresse, Voorschoten: 'Je moet er straks op kunnen
rekenen. Mijn man is freelancer. We bouwen nu een pensioen op. Maar je hebt kans
dat je daar later geen AOW meer bij krijgt. Ons pensioen is wel als aanvulling
bedoeld. Ik vind dat een belangrijk onderwerp.'

S. VAN RINSUM (34, V), administratief medewerker, Tiel: 'Het inkomen van ouderen
is echt schandalig. Het is echt achterlijk dat ouderen minder geld nodig zouden
hebben. Als je ziet wat mijn vader allemaal heeft afgedragen, hij werkte dag en
nacht en nu heeft hij een klein pensioen dat belast wordt en een AOW-tje. Als ik
zie wat anderen te besteden hebben denk ik: pak maar wat van ons.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              103 of 146 DOCUMENTS

                                NRC Handelsblad

                                 April 23, 1998

Nieuw; 'Moeder stemt er ook op'

SECTION: Pg. profiel 3

LENGTH: 374 words


De nieuwe kiezers die aan het onderzoek deelnamen 'zweven' grotendeels nog. Zij
weten nog niet op welke partij ze zullen stemmen. Voorzover ze al wel hebben
beslist naar welke partijen hun stemmen gaan, blijken dat met name naar
GroenLinks, PvdA, VVD en SP te zijn.

De nieuwe kiezers zijn in dit geval niet alleen degenen die vier jaar geleden
nog jonger dan achttien jaar waren en dus niet stemgerechtigd, maar ook de groep
die in 1994 om uiteenlopende redenen niet naar de stembus ging.

E. SCHALKER (37, M), hovenier, Delft: 'De politiek holt achteruit, maar
GroenLinks komt nog in de buurt. Een heel klein beetje in de buurt.'

M. DE RUITER (19, V), student, Krimpen a/d IJssel: 'GroenLinks houdt rekening
met het milieu. En Rosenmoller vind ik een aardige man, alhoewel je daarop
natuurlijk niet moet afgaan.'

C. VAN DEN HAM (62, V), huisvrouw, Utrecht: 'De PvdA maakt zijn beloften waar.
Het is de partij van de gewone man en daar voel ik me gewoon bij thuis.'

W. WESTVEER (18, V), student, Reimerswaal: 'De PvdA is sociaal voor de mensen.
Ze hebben er iets voor over, tenminste dat beloven ze. Mijn moeder stemt er ook
voor.'

R. DE LANGE (22, M), student, Voorschoten: 'Het idee van de VVD over
ondernemerschap spreekt me aan. Ze staan voor ondernemers op de bres,
bijvoorbeeld door subsidies te geven en belastingtechnische dingen te regelen.
Ik wil zelf later ook ondernemer worden, in de makelaardij.'

BIANCA VAN ELDIK (20, V), student, Den Haag: 'VVD, omdat Bolkestein wil korten
op ontwikkelingssamenwerking. Dat is goed.'

D. NELISSEN (19, M), verwarmingsmonteur, Ravenstein: 'Marijnissen is een
geschikte gast, hij is eerlijk. Die Euro bijvoorbeeld, dat wordt zomaar gedaan.
Niemand wordt wat gevraagd. De SP zegt: stem tegen de Euro, stem SP. Dat doe
ik.'

H. SCHINCK (21, M), student, Voorschoten: 'De SP is de enige partij met een
duidelijk sociaal gezicht. GroenLinks misschien ook wel, maar die hebben van die
opvattingen dat het Koningshuis moet worden afgeschaft en dat softdrugs moeten
worden gelegaliseerd. Dat vind ik te ver gaan.'

O. OZKUZUGUDENLI (50, M), medewerker reisbureau, Delft: 'Het CDA is een partij
voor gelovigen, die veel geeft om buitenlandse mensen. Erg rechtvaardig.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              104 of 146 DOCUMENTS

                                NRC Handelsblad

                                 April 23, 1998

Twijfel; 'Ze houden zich niet aan beloften'

SECTION: Pg. profiel 3

LENGTH: 1107 words


Aarzelende kiezers, zwevende kiezers. Kiezers die wat anders willen stemmen dan
in 1994, maar nog niet weten op welke partij. Of misschien toch maar weer op
dezelfde partij. Een derde van de kiezers zal in de komende weken zijn keuze
bepalen.

Blijkens de peilingen raakt vooral D66 zijn kiezers uit 1994 kwijt. Een zwak
imago, gebroken beloften en tegenvallende bewindslieden worden vooral als reden
genoemd waarom kiezers van D66 naar een andere partij overgaan of nog 'zweven'.
De ondervraagde kiezers die vier jaar geleden nog op D66 stemden en nu niet
meer, gaan vooral naar PvdA, GroenLinks of SP en ook naar de VVD, maar niet naar
het CDA.

J. KLEIN EERENBRINK (45, M), onderhoudsmonteur, Hardenberg. Van D66 naar PvdA:
'D66 is niet geloofwaardig meer. Sorgdrager is ten onrechte al die keren blijven
zitten.'

S. VAN RINSUM (34, V), administratief medewerkster, Tiel. Van D66 naar
GroenLinks. 'D66 valt enorm tegen. Ze houden zich niet aan hun beloften.'

A. VAN HEES (39, M), monteur, Ravenstein. Van D66 naar VVD. 'D66 zegt me
helemaal niets meer. Van Els Borst denk ik vaak: mens, waar heb je het over. Ik
vind haar niet sympathiek. Van Mierlo, die had charisma.'

Maar de meeste respondenten die in 1994 op D66 stemden, weten nu nog niet op
welke partij zij dat ditmaal zullen doen, zij 'zweven' nog.

A. KASSEL (39, V), huisvrouw, Oude-Tonge: 'Misschien wordt het weer D66, maar
het kan ook PvdA of GroenLinks worden. Ik vond D66 niet zo'n duidelijke partij
de afgelopen jaren. Ik kan eigenlijk niet zeggen wat ze nou precies gedaan
hebben.'

B. GOEDE (46, M), kapper, Mierlo: 'D66 heeft niet datgene gebracht wat ik
hoopte. Het is gewoon een partij van piepeltjes die zich laten regelen door die
andere twee partijen.'

R. BLOEMEN (33, M, leraar, Houten: 'D66 is erg onzichtbaar in dit paarse
kabinet. Goede ministers, zoals Wijers, maar ze profileren zich te weinig.'

S.I.VOS (45, V), WAO'er, Hilversum: 'D66 vind ik veranderd. In de oppositie
waren ze duidelijk in wat ze wilden. In het kabinet hebben ze er veel normen en
waarden uitgegooid. Borst vind ik geen lijsttrekker.'

Ondanks de verwachte winst twijfelt ook een flink deel van de PvdA-aanhangers
uit 1994 nog op welke partij ze ditmaal zullen stemmen. Wel is zeker dat een
aantal naar GroenLinks of SP overstapt.

Het teruggelopen sociale imago van de PvdA wordt nogal eens als verklaring
gegeven. Maar er keren ook kiezers terug naar de PvdA.

G. KNIP (24, M) student, Utrecht: 'De PvdA is naar het midden opgeschoven. Dat
wil zeggen: is meer rechts gaan denken. In het kabinet hebben ze te weinig
ballen laten zien. Het sociale belang zijn ze uit het oog verloren.'

P. MARENGO (23, V), receptioniste, Arnhem. Van PvdA naar GroenLinks: 'GroenLinks
doet meer voor allochtonen. Ze hebben zich bijvoorbeeld veel beter ingezet bij
de afwikkeling van de Bijlmerramp.'

J. TOMAS (63, M), in de vut, Zaanstad. Van ouderenpartij naar PvdA: 'Ik ben een
PvdA-man, alleen vorige keer stemde ik op een ouderenpartij. Dat was een
uitstapje. Ik wilde het proberen, ook gezien mijn leeftijd. Ik vond dat ze wel
goed opkwamen voor de ouderen. Maar er is helemaal niks van overgebleven.'

J. VAN DE KERKHOF (68, V), gepensioneerd, Helmond. Van PvdA naar ouderenpartij:
'De PvdA doet het goed, maar ik voel me nu meer een oudere dan vier jaar
geleden. Mijn man en ik zijn drie jaar geleden in een verzorgingsflat gaan
wonen.'

M. SCHONEWILLE (22, M), elektromonteur, Groenlo. Van PvdA naar VVD: 'Vorige keer
had ik er niet zoveel over gevolgd. Ik heb toen PvdA gestemd om tegen de invloed
van de Centrum-Democraten te stemmen.'

Ook diverse VVD-stemmers uit 1994 twijfelen of ze hun stemgedrag van toen straks
zullen halen. Een aantal liberalen stapt over naar het CDA. De VVD wordt te
'rechts', vinden zij, de toon van Bolkestein staat hen niet aan of ze vinden de
partij toch te weinig sociaal.

C. VAN GAALEN (54, M), repromedewerker, Wageningen. Van VVD naar CDA: 'Het
CDA-programma spreekt me heel erg aan. Ik ben een beetje uitgekeken op
Bolkestein die steeds van die rare uitspraken doet.'

A. RAN (52, V), leidster visueel gehandicapten, Huizen: 'De verschillen tussen
rijk en arm worden te groot. het welzijn van de mens kan veel beter nu het
economisch goed gaat. Ik zou graag meer sociaal welzijn zien.'

H. VAN AGGELEN (28, M) horecamedewerker, Delft: 'Ik overweeg nu D66 te stemmen,
misschien wel uit medeleven. Ik betwijfel of ze worden afgeslacht, zoals
iedereen nu denkt. Als gematigde coalitiepartij kunnen ze helemaal geen kwaad.'

L. GROENEVELD (50, M), verkoopleider, Houten. 'Als ondernemer vind ik het
belangrijk dat een partij opkomt voor het bedrijfsleven. Vroeger ben ik met het
socialistisch sop overgoten. Maar ik vind dat Kok het goed gedaan heeft en een
goede manager van een regeringsteam is.'

Van de grote partijen is de aanhang bij het CDA het trouwst: 70 procent van de
ondervraagde kiezers die in 1994 CDA stemden, doet dat nu opnieuw. Toch spreekt
de partij een aantal kiezers minder aan dan vier jaar geleden. Bijvoorbeeld de
wijze van oppositie voeren is voor hen reden voor een overstap naar een andere
partij. Ook is er wat 'grensverkeer' tussen de kleine christelijke partijen en
het CDA.

E. MEIJER

(52, V), huisvrouw, Hengelo: 'Het CDA is een beetje ingeslapen. Ze hebben niet
een gezicht en ze hebben zich niet goed geprofileerd. De Hoop Scheffer is het
ook niet echt.'

N. BERNS (37, V), administratief medewerkster, Heerlen. Van CDA naar SP: 'De SP
is de enige partij die werkelijk wat doet. De anderen beloven veel en doen
weinig.'

T. WENNEKES (29, V), huisvrouw, Houten: 'Het CDA heeft geen sterke oppositie
gevoerd. Als de economie goed gaat, is dat nu eenmaal lastiger. De frontmensen
waren slecht in hun presentatie. De Hoop Scheffer komt nu beter over.'

J. VOOGD (58, M), werkloos, Delft. Van CDA naar GPV. 'Vorige keer bevond het CDA
zich in een tricky positie, met de affaire-Brinkman. Nu vind ik dat ze wel in de
oppositie mogen komen. De partij is te slap geworden, doordat ze zeventig jaar
aan de macht zijn geweest. In de oppositie kunnen ze beter nadenken over hun
wortels.'

J. VAN VEEN (27, M), arts, Groningen. Van RPF naar CDA: 'Met een stem op het CDA
heb ik meer invloed op landelijk niveau. Ik wil dus mijn stem laten gelden.'

Zelfs voor potentieel winnaar GroenLinks is er ook een verlies van sommige
kiezers die in 1994 nog hun stem op deze partij uitbrachten. Bijvoorbeeld door
de opkomst van de SP.

P. PIJS (36, M), verpleegkundige, Ravenstein. Van GroenLinks naar SP: 'De SP
komt sympathiek over. Als de partij van de gewone man.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              105 of 146 DOCUMENTS

                                NRC Handelsblad

                                 April 22, 1998

Winst Labouchere door beurshausse verdubbeld

BYLINE: DOOR SJOUKE RIJPER

SECTION: Pg. eco 21

LENGTH: 747 words


De beurshausse heeft de winst van Bank Labouchere vorig jaar bijna verdubbeld.
Vroeger was de bank er voor deftige, vermogende particulieren. Tegenwoordig
stort deze 'wilde' Aegon-dochter zich met LegioLease op een breder publiek.

AMSTERDAM, 22 APRIL.Keizersgracht 617 heeft zeker niet aan statigheid ingeboet
en de banknaam boven de ingang klinkt nog even chique als decennia geleden. Vast
staat wel dat Labouchere's producten hun status van 'voor de gewone man
onbereikbare weelde' hebben verloren. Particuliere beleggers voerden afgelopen
zomer de campinghausse aan en mede dankzij Labouchere's laagdrempelige
beleggingsproducten kwamen die kampeerders in aanraking met de beurs.

Vooral door de beurshausse heeft deze volle dochter van verzekeraar Aegon haar
nettowinst vorig jaar nagenoeg verdubbeld tot 73,2 miljoen gulden. In 1996 was
dat nog 37,7 miljoen gulden. Het totaal aan baten steeg vorig jaar naar 282
miljoen gulden tegen 147 miljoen in het jaar ervoor. Van de inkomsten is zestig
procent te danken aan rente op diensten aan particulieren en veertig procent aan
de andere taak van de bank, het opstrijken van provisie door orders op de
optiebeurs uit te voeren.

Een van de bekendste volksproducten waar de bijna-winstverdubbeling aan te
danken is, is LegioLease. Het is een constructie waarbij particulieren aandelen
leasen en hierover maandelijks rente betalen. Door de leaseportefeuille nu in
een aparte vennootschap onder te brengen, die een obligatielening uitgeeft,
worden de betalingen van de leaseclienten omgevormd tot rentebetalingen over
deze obligatie. De lease-obligatie is een voorbeeld van 'securitisatie' waarbij
bankleningen of lease-contracten kunnen worden gebundeld en in de vorm van een
verhandelbare obligatie naar de beurs worden gebracht.

Vorig jaar verdubbelde LegioLease het aantal klanten tot ongeveer 200.000.
Beleggingsspecialisten hebben het afgelopen jaar kritiek geuit op de wijze
waarop Labouchere de aandelenleaseconstructies aan particuliere beleggers
verkoopt. De tekst in advertenties zou te summier zijn voor de onwetende kleine
belegger die hierdoor een te rooskleurige voorstelling van zaken krijgt.

Directie-voorzitter, C.J.M. Bierman was zich gisteren bij de toelichting op de
jaarcijfers van geen kwaad bewust. 'Wij voldoen aan de regels van de beurs, de
Stichting Toezicht Effectenverkeer en de reclamecodecommissie. Als u meer regels
wilt, moet u bij hen zijn. Van onze klanten horen we dat we juist in normale
mensentaal adverteren.' Op een verwijt dat zelfs specialisten producten als
LegioLease niet goed doorgronden, antwoordde vice-voorzitter W.J.C. Brouwer van
de directie: 'Onze proposities zijn crystal clear.' Hij voegde eraan toe: 'En
als zij niet helemaal begrijpen hoe we het doen... Dat is natuurlijk het geheim
van de kok. Die legt zijn recepten ook niet zomaar op tafel.'

Labouchere denkt voorlopig nog door te kunnen groeien met dergelijke producten.
De winst over dit jaar zal volgens Bierman 'fors hoger' uitpakken. Ook fysiek
heeft dat zijn consequenties. Het personeelsbestand groeide het afgelopen jaar
van 311 en 403 medewerkers en het huidige kantoorpand wordt nu te klein.

Het vinden van voldoende gekwalificeerde financiele adviseurs is overigens een
probleem, net als bij andere aan de beurs gekoppelde instellingen. Brouwer
klaagde vooral over een gebrek aan deskundigheid bij onafhankelijke
assurantie-tussenpersonen die Labouchere's producten bij de mensen thuis moeten
brengen. 'Daar zit groen en rijp door elkaar', zei Brouwer. Hij pleitte voor
betere opleidingen en invoering van een kwaliteitscertificaat.

Een ander probleem doet zich voor bij de beursorderstelefoonlijn VEB Bottum-Line
die Labouchere in samenwerking met de Vereniging van Effectenbezitters (VEB)
runt. De telefonische dienst kan de snelle groei van beursorders niet meer aan.
Begin dit jaar kondigde de bank een stop van nieuwe gebruikers aan. De bank
heeft de capaciteit van het call centre nog niet kunnen aanpassen. 'Wij
betreuren dat', zei Bierman. 'Maar we willen de capaciteit nu zo aanpassen dat
we een a twee miljoen orders aankunnen wat voor zeker vijf jaar moet voldoen.
Eigenlijk mag er geen limiet aan het aantal binnenkomende orders bestaan.'

Kennelijk verwacht Labouchere dat de koersen blijven doorstijgen. 'In Nederland
belegt vijftien procent van alle huishoudens terwijl dat in de Verenigde Staten
vijftig procent is. Wij kunnen naar eenzelfde percentage groeien.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              106 of 146 DOCUMENTS

                                NRC Handelsblad

                                 April 16, 1998

Ashraf wordt ontkoppeld

BYLINE: STELLA BRAAM

SECTION: Pg. opinie 9

LENGTH: 880 words


ASSENDELFT. Uit een plastic tasje haalt de Egyptenaar Ashraf (40) een A4-tje.
Tekst: 'Dittrich heeft gezegd: de regels zijn er voor de mens, de mens is er
niet voor de regels. U zegt: regels zijn regels. Je moet zes jaar gewerkt hebben
dan krijg je een verblijfsvergunning. En ik heb meer dan acht jaar gewerkt! Waar
is mijn verblijfsvergunning?'

Het lijkt alsof Ashraf elk moment van emoties uit elkaar kan spatten in de ruime
nieuwbouwwoning van de tomatenteler Van Vliet (pseudoniem). In de tuin spelen
drie kinderen. Van Vliets vrouw lapt de ramen. Een ouderwets idyllisch
tafereeltje waarin Ashraf, gebroken man op de bank, niet thuis lijkt te horen.
Schijn bedriegt: Ashraf is bedrijfsleider van Van Vliets tomatenkas. De illegale
bedrijfsleider.

Met de Koppelingswet die op 1 juli zal ingaan, moet Van Vliet zijn
bedrijfsleider ontslaan. Vanaf 1 juli mag Ashraf niet meer verzekerd zijn. De
aan elkaar gekoppelde databanken sluiten hem uit van collectieve voorzieningen,
zoals uitkeringen. De tomatenteler heeft geen keus meer.

Van Vliet is VVD-er. 'Wet is wet: mijn stelregel. Maar nu gaat de politiek te
kort door de bocht. Dit is onrecht', zegt hij. Daarnaast is het kortzichtig
beleid: terwijl in de tuinbouw een personeelstekort dreigt, moet een ervaren
kracht als Ashraf het veld ruimen.

Ashraf was 27 toen hij, uitgenodigd door zijn oom, naar Nederland kwam. Oom bood
hem een zwart baantje. In het Westland vond hij, maart 1989, bij Van Vliet vast
en wit werk. Met de jaren groeide zijn hoop: de informele, later geformaliseerde
maar nu weer afgeschafte zesjaarsregeling was van kracht. Daardoor kon hij
legaal worden. Eis: zes jaar lang wit werken, gedurende tweehonderd dagen per
jaar. Geen probleem. Ashraf kocht een huis in de Haagse Schilderswijk. Zijn twee
dochters van 7 en 8 gaan intussen allang naar school. April 1995 diende zijn
advocaat de aanvraag in. Routinekwestie. Twee jaar later echter kwam de
beschikking, een verpletterende werkelijkheid: aanvraag afgewezen, vanwege een
procedurefout. De advocaat had vier maanden te vroeg de aanvraag ingediend. Zo
vergaat het menig witte illegaal: u voldoet niet aan de kleine lettertjes.

Ashraf is in beroep gegaan. De procedure loopt. Zodoende heeft hij nog enigszins
respijt - of niet? Niemand die de precieze gevolgen van de Koppelingswet kent.
Slechts een ding is zeker: als voor Ashraf een definitief nee klinkt, en die
kans is groot, dan valt voor zijn gezin het doek - zoals voor alle naar
schatting enkele honderden tot duizend wit werkende illegalen.

Van Vliet moet hem ontslaan. Maar hoe? Ashraf zit met ernstig knieletsel in de
Ziektewet: Van Vliet mag hem niet ontslaan. Of zal Ashraf botweg uit de
Ziektewet worden gestoten? Dan mag het. Volgens het ontslagrecht heeft hij recht
op WW. Eenmaal ontkoppeld niet meer? Of moet hij eerst naar Egypte om daar WW te
ontvangen? Heeft Nederland daarover een 'exportverdrag' met Egypte getroffen?

Wat voer voor juristen heet, is voor Ashraf een uitroep: Mijn dochters! Had
Gumus maar nooit bestaan. Gumus, die overigens slechts twee jaar wit werkte,
heeft de witte illegalen geen goed gedaan. Dat is niet zijn schuld. Gumus
onthulde eenvoudig het ware gezicht van Paars: hypocrisie. Iedere politicus had
zogenaamd te doen met die romantische kleine kleermaker die zich, ondanks alles,
beschaafd bleef gedragen.

Met Gumus bleek wat politiek inhoudt in de geest van staatssecretaris Schmitz:
zij beperkt zich tot het domein van het wetboek. Regel is regel. Politici zijn
op ambtenaren gaan lijken. Ze willen niet de verkiezingen ingaan als de Partij
van de Illegalen. Zodoende werd onlangs de Koppelingswet in de Eerste Kamer
zonder ophef aanvaard. Alleen GroenLinks en de SP stemden tegen. CDA en VVD
waren niet eens aanwezig bij het debat. Tumult in de media bleef uit. Onderzoek
(in opdracht van de Vereniging van Nederlandse Gemeenten) waarschuwde voor
neveneffecten: uitkerende instanties zullen bezwijken onder de Koppelingswet en
ook niet-illegalen worden getroffen. Het onderzoek werd genegeerd.

Organisaties die zich bekommeren om het lot van de witte illegaal en de gevolgen
van de Koppelingswet, stuiten op ongeinteresseerdheid van de media en de
politiek. Met Gumus' vertrek is de witte, aanstonds ontkoppelde illegaal geen
item meer.

Was het een Gumus-bevlieging? Een korte oprisping van meelevendheid en
menselijkheid - oprecht voor de gewone burger, maar voor menig politicus slechts
gespeeld? Onder de noemer van een 'consistent en geintegreerd
vreemdelingenbeleid' wordt de politiek een ambtelijk en keihard bedrijf. Voor
dromen is geen plaats meer.

De PvdA die instemde met het ontkoppelen van de witte illegaal, kan leren van
VVD-er Van Vliet. Hij hoopt dat Nederlanders zich meer gaan verdiepen in de
situatie van mensen als Ashraf. 'Het is nog te ver van hun bed.'

Hij is in stilte gekomen, hij zorgde negen jaar voor onze tomaten en moet in
stilte vertrekken. Schrale troost voor Ashraf en zijn witte mede-illegalen: in
de toekomst zullen historici wellicht honen over die politici met hun
'deportatiebeleid'. Degenen die mensen en gezinnen als die van Ashraf in
Nederland weten te houden, verdienen een vermelding in de geschiedenisboeken -
op zijn minst een koninklijke onderscheiding.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              107 of 146 DOCUMENTS

                                NRC Handelsblad

                                 April 15, 1998

Rechtsstaat in gevaar?

BYLINE: DOOR AERTJAN GROTENHUIS

SECTION: Pg. eco 17

LENGTH: 884 words


Op de jaarlijkse verenigingsdag sprak voorzitter mr. Dijkman van de Nederlandse
Federatie van Belastingadviseurs onlangs zwaar beladen woorden. 'De politieke
geloofwaardigheid van onze rechtsstaat komt op het spel te staan. De kloof
tussen burgers en de politiek wordt te groot', aldus Dijkman toen hij sprak over
de politici die, 'het spoor bijster in de complexiteit van de materie, akkoord
gaan met wetgeving die de te bereiken doelen niet kan halen'. Het is volgens de
adviseursvoorman zelfs zo erg dat hij zich afvraagt of 'de dames en heren
politici wel over voldoende kennis en inzicht cursief willen cursief beschikken
om te komen tot een evenwichtige en rechtvaardige belastingheffing'. De twee
Kamerleden die braaf op de slecht bezochte dag kwamen opdraven (Terpstra CDA en
Giskes D66, beiden op de schopstoel), kwamen net te laat binnen om de jaarlijkse
tirade over hun functioneren aan te horen. Liepen ze daardoor terechte verwijten
mis?

De verwijten van de Federatie betreffen vooral de snelheid van wetgeving.
Belastingwetgeving gaat inderdaad vaak in een sneltreinvaart door het parlement.
Dat legt een zware verantwoordelijkheid op de staatssecretaris van Financien en
zijn geoliede wetgevingsmachine alsook op de adviserende Raad van State. De
Tweede Kamer mist de ambtelijke ondersteuning om daar gelijkwaardige expertise
tegenover te stellen. Misschien zijn de meeste fiscale woordvoerders er
daadwerkelijk niet op uit om zelf over die expertise te beschikken en
concentreren ze zich op een politieke toetsing, wat trouwens hun taak is. Die
taak hoeft niet afgeraffeld te worden.

Maar zelfs het overijld afhandelen van een fiscaal wetsvoorstel kan stoelen op
een legitieme politieke afweging. Soms moet een voorstel om budgettaire reden
nog voor de jaarwisseling zijn afgewerkt. Ook kan snel werken geboden zijn om
ruimte te geven aan een volgende, hard nodige aanpassing. Zo maakte een
modernisering van de belastingheffing voor directeur-grootaandeelhouders (de
aanmerkelijk belangregeling) de weg vrij voor het in het komende regeerakkoord
opnemen van een nieuwe belasting voor alle vermogenden (de
vermogensrendementheffing). Dat is mooi maar de prijs was wetgeving met een
kreukelzone. Als de keuze voor snelheid op een goede afweging stoelt, hoeft ze
de politieke geloofwaardigheid niet aan te tasten en ze luidt al evenmin de
ondergang van de rechtsstaat in.

Gebreken in belastingwetgeving leiden inderdaad tot deuken, maar waarin? In de
hooggestemde gedachte dat de belastingwetgeving in staat zou zijn de
gemeenschapslasten met chirurgische precisie over de bevolking te verdelen?
Fiscalisten moeten die illusie al in hun eerste studiejaar kwijt zijn geraakt.
Trouwens, een klein groepje construerende belastingadviseurs heeft meer aan het
falen van het rechtvaardigheidsideaal bijgedragen dan de wetgever. Die
constatering doet het niet goed in belastingadvieskringen. In een eerste
commentaar op de vermogensrendementheffing huilde de Nederlandse Orde van
Belastingadviseurs (de andere adviseursclub) krokodilletranen over de door haar
eigen leden al lang en breed om zeep geholpen draagkrachtgedachte.

Federatievoorzitter Dijkman getuigt ook van een beroepsmatig vernauwde blik op
rechtvaardigheid. Hij kwam in zijn jaarrede op de proppen met het geval van een
man die een ton belasting moest betalen. De man kreeg daarvoor wel een
voorlopige aanslag maar de definitieve aanslag werd niet binnen de wettelijke
tijdslimiet opgelegd. Een soort vormfout waardoor de inspecteur de voorlopige
aanslag moest intrekken. Juridisch is dat juist maar het bevredigt het
rechtvaardigheidsgevoel van de gemiddelde burger niet dat er nu helemaal geen
belasting is betaald. Bij de belastingadviseurs blijkt evenwel de
rechtvaardigheid pas in de knel te komen als blijkt dat de fiscus de ton aan
eigenlijk verschuldigde belasting knarsentandend terugbetaalt zonder er ook nog
eens rente over te vergoeden. Gelukkig voor Dijkman corrigeerde de rechter de
fiscus opnieuw, zodat het voor de betrokkene echt feest was. Het klopt formeel
allemaal als een bus. Maar deze benadering van het rechtvaardigheidsdenken is zo
juridisch dat het niet meer op het maatschappelijk gevoel aansluit.

Laten we dan liever kijken hoe de gewone burgers aankijken tegen het
rechtvaardigheidsgehalte van ons belastingstelsel. Wat in de woorden van de
kerkvader Thomas van Aquino nog 'geoorloofde roof' is, wordt door de helft van
de bevolking ervaren als 'het leveren van een bijdrage'. Het onderzoek van de
Erasmusuniversiteit waar dit uit blijkt, toont verder aan dat slechts 10 procent
van de bevolking belastingheffing beschrijft in de termen van de middeleeuwse
kerkleraar. In de afgelopen vier jaar steeg de positieve houding ten opzichte
ven belastingbetalen jaar op jaar met enkele procenten.

De eveneens ondervraagde belastingadviseurs vermoeden een andere werkelijkheid.
Zij denken dat de helft van de bevolking van de meest negatieve kwalificatie
uitgaat, dus vijf keer zo veel dan in werkelijkheid. Kortom er gaapt een kloof
tussen wat de bevolking vindt van ons belastingstelsel en wat adviseurs denken
dat men er van vindt. Het zal beroepsdeformatie zijn. Die relativeert overigens
wel de alarmerende uitspraken van Dijkman over de toestand van onze rechtsstaat.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              108 of 146 DOCUMENTS

                                NRC Handelsblad

                                 April 15, 1998

'Buurtofficier' wil problemen niet onderschatten

BYLINE: DOOR ONZE REDACTEUR YAEL VINCKX

SECTION: Pg. bin 7

LENGTH: 1019 words


Justitie staat vaak nog te ver af van de gewone burgers. Een experiment om de
afstand te verkleinen is de 'buurtofficier', zoals die onder andere in Arnhem is
ingevoerd.

ARNHEM, 15 APRIL. Vroeger noemden ze hem meneer Buist. Nu zeggen ze Siep.
Vroeger keek hij vanuit zijn werkkamer over de stad Arnhem. Nu zwaait hij door
het raam naar een geestelijk gehandicapte jongen. 'Even wachten', zegt hij en
snelt naar de deur. 'Wil je mijn rits dichtdoen', stottert de jongen.
'Tuurlijk', zegt Siep en hij helpt de jongen even.

Heeft hij ingeleverd? Eens was Siep Buist officier van justitie op het parket in
Arnhem, belast met jeugdzaken. Tegenwoordig is hij 'buurtofficier' in de
achterstandswijk Malburgen in Arnhem. Het is een experiment van het ministerie
van Justitie, bedoeld om onder de burgers te komen. In Malburgen zijn die
burgers vaak laag opgeleid, werkloos en allochtoon.

Tussen de planten en de vissenkommen ontvangt Buist zijn verdachten. Een jonge
man heeft dronken op een fiets gereden, een oude man heeft voor het eerst in
zijn leven iets gestolen. De jongen moet 240 gulden boete betalen ('hij zwaaide
echt van kant naar kant'), de oude man krijgt een waarschuwing. 'Nooit meer
doen, he?' De man trekt van schaamte zijn hoofd in zijn jas.

Buist heeft volgens eigen zeggen niets ingeleverd. Alleen zijn kijk op de
werkelijkheid is veranderd. Hoe? Die kwestie met de coffeeshop op de
Dovenetellaan bijvoorbeeld, direct om de hoek van zijn buurtkantoor. Daar waren
niet alleen softdrugs te koop maar ook (verboden) harddrugs en die deals werden
vaak buiten, in de winkelgalerij, gesloten. Mensen staken speciaal de straat
over om de dealers en de junks te ontwijken. Enkele tientallen meters verder
staken ze de straat opnieuw over, terug naar de winkels.

Had Siep Buist nog op het parket in Arnhem gewerkt, dan 'had ik geweten dat er
in een bepaalde straat werd gedeald'. Niet minder, maar ook niet meer. 'Dan had
ik het toch als minder belangrijk ervaren. Nu zie ik de overlast iedere dag. En
het is toch te zot voor woorden!' De ramen van de coffeeshop zijn inmiddels
voorzien van brede, witte planken, de deur zit op slot. En Buist verzette zich
vorig jaar nog op een hoorzitting tegen heropening van de coffeeshop.

Het project 'Justitie in de buurt' is opgezet naar Amerikaans en Frans voorbeeld
en moet het openbaar minsterie dichter bij de 'gewone' mensen brengen. Daarnaast
moet de buurtofficier de samenwerking met politie en hulpverleners in de wijk
verbeteren. Ook moeten straffen sneller worden uitgevoerd. Behalve in Arnhem
kennen ook Amsterdam, Rotterdam en Maastricht een buurtofficier en anderhalve
week geleden kondigde minister Sorgdrager (Justitie) nog eens vier projecten
aan, onder andere in de Groninger Oosterparkbuurt. Hier plunderden circa dertig
jongeren in de nacht van 30 op 31 december woningen en richtten vernielingen aan
op straat.

'We moeten niet strenger maar sneller straffen', zegt minister Sorgdrager
regelmatig. Dat is na veertien maanden slechts gedeeltelijk gelukt in Arnhem.
Een proces-verbaal belandt inderdaad sneller op het bureau van buurtofficier
Buist dan op het gewone parket (71 dagen tegen 107 dagen). De Malburger
crimineel staat ook sneller voor de rechter. Tussen het plegen van een feit en
het uitspreken van een vonnis zitten 206 dagen tegen 354 dagen elders in het
land.

Maar dan. Straffen worden niet drie maanden na het vonnis van de rechter ten
uitvoer gebracht - alle goede voornemens ten spijt. Oorzaak? Buist: 'We zijn van
andere instanties afhankelijk en onze strafzaken worden te vaak in de grote
stroom meegenomen.'

Alternatieve straffen worden wel snel uitgevoerd, maar niet in Malburgen zelf.
Circa 75 procent van deze straffen (vijver schoonmaken, buurthuis verven) moest
eigenlijk in de eigen wijk worden uitgevoerd. Dan had de buurt naast de lasten
ook de lusten van zo'n jongen. Maar voor vijf of zes alternatief gestraften is
een werkmeester nodig, weet Buist, voor verdeling van de taken, controle van het
gereedschap en van de gestraften zelf. 'En daarvoor ontbreekt het geld', aldus
Buist.

De buurtofficier had ook lange tijd geen inzage in het computersysteem BPS,
waarin de Arnhemse politie alle gegevens over criminaliteit in de stad opslaat.
Inzage in het systeem is volgens Buist van belang om snel te kunnen ingrijpen.
Als er scooters zijn gejat bij het buurthuis, of als er is ingebroken op de
Dovenetellaan bijvoorbeeld. 'Alleen dan kan ik er direct op inspringen.'

Maar de computer heeft maanden werkeloos op zijn bureau gestaan vanwege
technische mankementen en uit overwegingen van privacy. Want officier Buist
blijkt niet in het systeem te mogen kijken. Dat moet een politieman doen. Zo ook
vanochtend. Een agent komt binnen om een zaak met Buist te bespreken. Een
echtpaar heeft zijn belastingpapieren, jaaropgaven en andere afschriften
ingeleverd bij een 'accountant' in de wijk, die hen tegen betaling zou helpen
met de belastingaangifte. Maar de man is verdwenen. De agent zet de computer aan
en zegt na enkele minuten: 'Ik zie het al. We zoeken die kerel voor hetzelfde in
Nijmegen.' Buist zal er bij het echtpaar op aandringen aangifte te doen.

'Kom, ik laat de wijk zien', zegt Buist. In zijn auto rijdt hij langs woonerven
vol auto's en spelende kinderen, lage huisjes, hoge flats, plantenbakken met
viooltjes. 'Het is een mooie groene wijk, maar men moet de problemen niet
onderschatten', waarschuwt hij.

Alleen al de manier waarop de naoorlogse wijk is gebouwd zorgt voor problemen,
zoals de brandgangen die overal achter de tuinen lopen. 'Reden we langs de
coffeeshop, schoten al die dealers razendsnel die gangetjes in. Of morrelde een
junk weer halverwege de nacht aan de achterdeur.' Uiteindelijk besloot een
Malburgse buschauffeur de brandgang af te sluiten met een groot hek met
gevaarlijke punten. Sindsdien hebben veel bewoners stalen hekken geplaatst.
Buurtpreventie heet dat. 'Maar het blijft natuurlijk idioot dat mensen zulke
hekken moeten neerzetten', verzucht Buist.

Foto: Buurtofficier Siep Buist (Foto NRC Handelsblad, Rien Zilvold)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              109 of 146 DOCUMENTS

                                NRC Handelsblad

                                 April 10, 1998

Solidariteit in het schuttersputje

BYLINE: GERARD GROENEVELD

SECTION: Pg. boeken 7

LENGTH: 1102 words


James Tobin: Ernie Pyles War. Americas Eyewitness to World War II. The Free
Press, 312 blz. 61,95 (geb.)

Het beeld van de Tweede Wereldoorlog dat aan het thuisfront in de Verenigde
Staten werd overgebracht, was dat van een rechtvaardige zaak, een goede oorlog.
De GI's waren eenvoudige jongens, uit gewone plaatsen in de VS, die met veel
doorzettingsvermogen onder ellendige omstandigheden een beroerde, maar
noodzakelijke klus klaarden.

Dat beeld berust voor een belangrijk deel op het werk van oorlogscorrespondent
Ernie Pyle (1900-1945), wiens columns in honderden Amerikaanse kranten en bladen
verschenen en later in vijf bundels ook nog eens bestsellers werden op de
boekenmarkt. James Tobin, journalist bij The Detroit News, reconstrueerde het
leven van deze markante en invloedrijke oorlogsjournalist en analyseerde zijn
werk. Het werd geen hagiografie, maar een met liefde geschreven studie waarin
veel niet eerder bekend bronnenmateriaal is verwerkt.

Jan Soldaat had in de jaren veertig weinig op met oorlogsverslaggevers. Dat had
te maken met de manier waarop de journalisten hun werk moesten doen. 's Ochtends
volgden ze een briefing over de acties van die dag. Daarna probeerden ze zo snel
mogelijk in de buurt van de genoemde plekken te komen, daar snel enkele vragen
te stellen, om zich daarna weer terug te haasten naar het hoofdkwartier, enkele
persbijeenkomsten bij te wonen, hun verhaal te schrijven en dat aan de
persofficier ter goedkeuring voor te leggen. Het vertrouwen van de GI's wonnen
ze met dat alles niet.

Pyle was anders. Hij had geen haast en maakte met iedereen een praatje. Zelden
maakte hij notities. Hij kende bijna elke uithoek van de Verenigde Staten. Waar
kwam de soldaat vandaan? In welk gedeelte van de stad woonde hij? Kende hij
die-en-die? Pyle voelde zich op zijn gemak onder het soldatenvolk. Hij groef
schuttersputjes met hen, at met hen, maakte grappen en kwam samen met hen onder
vuur te liggen. Dat schept een band, en Pyle werd al snel gezien als one of the
boys.

Zonder acht te slaan op het grote nieuws van de oorlog, schreef Pyle over het
alledaagse soldatenleven, waarbij hij steevast naam en woonplaats van de GI's
vermeldde. Zijn stukken, zes keer per week in ruim honderdveertig bladen (met
een oplage van ruim 9 miljoen), kregen daardoor het karakter van brieven. Voor
het thuisfront, dat vaak maanden verstoken was van nieuws over hun partners en
familieleden, waren ze een hart onder de riem. Pyle werd een geliefde
huisvriend. Dat wekte ook verwachtingen: hij werd overstelpt met brieven van
lezers die hem verzochten een boodschap aan hun zoon of echtgenoot over te
brengen.

Ernie Pyle groeide op als boerenzoon in een gehucht in het westen van de staat
Indiana. Zijn tengere gestalte en kwakkelende gezondheid zullen er wel hebben
toe bijgedragen dat hij zijn blik verder richtte dan op het tobberige
boerenbedrijf van zijn vader. Na een onvoltooide universitaire studie maakte hij
de stap naar de journalistiek en werkte bij de Washington Daily News. In de
jaren veertig reisde hij met zijn vrouw Geraldine de gehele Verenigde Staten
door en schreef talloze verslagen die een fascinerend mozaiek van de Amerikaanse
depressiejaren vormen. In deze periode legde hij de basis voor zijn later zo
kenmerkende stijl.

Er is vaak over Pyle gezegd dat hij vooral bekend werd met zijn verhalen over
gewone mensen en hun alledaagse zorgen, maar dat is slechts gedeeltelijk waar.
Volgens Tobin schreef Pyle weliswaar over onbekende mensen, maar dan toch in
situaties waarin ze buitengewone dingen doen. En dat in een stijl die nog het
meest aan die van Mark Twain doet denken: proza dat je kunt volgen als een
aangenaam gesprek.

Zijn persoonlijke leven verliep minder soepel; Geraldine ontwikkelde een
drankprobleem, met desastreuze gevolgen voor hun huwelijksleven. Eind 1940
vertrok Pyle naar Engeland, waar hij verslag deed van de Blitz. Dagelijks
schreef hij over de Britse vastberadenheid op een manier die een emotionele
snaar bij zijn lezerspubliek raakte.

Bij zijn terugkeer in de VS in maart 1941 merkte Pyle wat zijn berichten hadden
uitgericht. Hij was een beroemdheid geworden. Overal waar hij zich vertoonde
werd hij herkend, volslagen vreemden wilden met hem op de foto. Zijn huwelijk
leed definitief schipbreuk, al zou Pyle tot het eind toe met zijn ex-vrouw in
contact blijven. In juni 1942 keerde hij terug naar de oorlog in Europa en
landde met de Geallieerden in Noord-Afrika. Na Noord-Afrika volgde hij de
Amerikaanse troepen door Italie en nam hij deel aan de landing in Normandie.
Zijn beschrijving van het met mensen en materiaal bezaaide strand van
Omaha-beach behoort tot de indringendste verslagen van de invasie.

Pyle was inmiddels hard op weg om een levende legende te worden. In de maand
voorafgaand aan D-Day werd zijn werk bekroond met de Pulitzer-prijs. Tijdens
vuurgevechten met de Duitsers kwam het voor dat soldaten hun post verlieten om
hem de hand te schudden. Na een kort intermezzo in de VS besloot Pyle de oorlog
in de Pacific te gaan verslaan; hij voelde dat als een verplichting aan de
matrozen en mariniers die aan de andere kant van de wereld tegen de Japanners
vochten. Die reis werd hem fataal. Op 18 april 1945 werd hij in de strijd om het
eiland Okinawa dodelijk getroffen door kogels uit een Japans machinegeweer.

Pyle's invloed op de oorlogsjournalistiek reikte evenwel over het graf uit. Geen
serieuze verslaggever zou het na hem meer in zijn hoofd halen een verhaal te
maken zonder aan den lijve het leven van een frontsoldaat te hebben meegemaakt.
Evenmin durfde iemand nog te beweren dat soldaten de strijd introkken onder het
uitroepen van vaderlandslievende leuzen of dat de moderne oorlogsvoering iets
heldhaftigs was. Pyle's stijl, waarin de gewone man de hoofdrol had, vond
navolging tot diep in de Koreaanse oorlog. Pas tijdens Vietnam veranderde de
oorlogsverslaggeving, en daarmee de rol van de correspondent.

Critici hebben Pyle en zijn collega's wel 'cheerleaders van de Geallieerden'
genoemd. Tobin vindt die kritiek niet terecht. Hij heeft er begrip voor dat
Amerikaanse verslaggevers wel eens de andere kant uitkeken als er iets misging.
Pyles biograaf wijt dat aan de censuur, of de zelfcensuur van de verslaggevers.
Maar ook hij signaleert dat de strijd voor de goede zaak vaak blind maakte voor
fouten en excessen. Pyle was hierop geen uitzondering. Ook hij droeg zijn
steentje bij aan de overwinningsroes thuis. Alleen deed hij dat subtieler dan
veel van zijn vakgenoten.

Foto: Ernie Pyle bij de invasie van Sicilie Foto uit besproken boek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              110 of 146 DOCUMENTS

                                NRC Handelsblad

                                 April 9, 1998

'Tweede-Kamerleden beschikken over voldoende kennis en maatschappelijke ervaring
om hun werk goed te kunnen doen'

SECTION: Pg. profiel 2,3,4,5

LENGTH: 840 words


De grote fracties in de Kamer maken zich weinig zorgen over de kennis en
ervaring van parlementariers. Kennis is er voldoende, zo oordeelt circa
driekwart van de CDA'ers PvdA'ers en VVD'ers. Zij ondervinden ook grote
bereidheid in de samenleving om het parlement van informatie te voorzien.

Met de (maatschappelijke) ervaring van Kamerleden zou het beter kunnen, zo wordt
dwars door alle fracties opgemerkt. Te veel bespeuren collega's bij elkaar de
neiging zich onder de Haagse dossiers te begraven. Leden van de kleine
oppositiefracties willen hun collega's nogal eens typeren als mensen die buiten
de samenleving staan.

MARIJNISSEN (SP): 'De beschermde wereld van universiteit en hogeschool waaruit
de meeste Kamerleden voortkomen, heeft invloed op hun ervaringswereld. Er is
onder Kamerleden geen begrip voor het armoedeprobleem. Ze begrijpen de oorzaken
van criminaliteit en bijstandsfraude niet.'

SCHUTTE (GPV): 'Kamerleden beschikken wel over voldoende kennis, maar niet over
voldoende maatschappelijke ervaring. De dagelijkse werkelijkheid van de burgers
steekt niet zelden schril af tegen het verkokerde taalgebruik dat hier wordt
gebezigd.'

OEDAYRAJ SINGH VARMA (GroenLinks): 'Kamerleden moesten eens vaker stage lopen,
desnoods bij de drogist of bij de plantsoenendienst. Juist de hotshots, de
zogenaamde smaakmakers, doen dat te weinig. Mensen als Bolkestein zouden wel
anders piepen als ze een dag in de week zouden werken in een verzorgingshuis.'

ROSENMOLLER (GroenLinks): 'Dit bedrijf heeft een geheel eigen werkelijkheid.
Veel mensen hier laten zich opzuigen door de realiteit van het Kamerwerk -
vergaderen, vergaderen, vergaderen. Ze verliezen zich in details en raken
wereldvreemd.'

VAN DER HEIJDEN (CDA): 'Met de informatievoorziening van Kamerleden is weinig
mis. Mijn moeder vertelt me haarfijn dat het moeilijk rondkomen is van alleen
haar AOW'tje, mijn dochter heeft een eigen zaak, een schoonzoon heeft een eigen
zaak, een zoon is beroepsmilitair, ik woon in een gewone Rottersdamse straat, ik
ben actief in allerlei besturen in de stad, ik krijg stapels post en veel
telefoon van gewone burgers - ik durf echt wel te beweren dat ik weet wat er
speelt in de samenleving.

VISSER-VAN DOORN (CDA):'Zelf neem ik tijdens het reces wel eens plaats achter
een klachtenbalie om de besluiten die in de Kamer worden genomen, te toetsen aan
de werkelijkheid. Ik betwijfel of dat verder veel gebeurt.'

ADELMUND (PvdA): 'Gemiddeld genomen ben ik het met die stelling eens, maar het
geldt niet voor ieder Kamerlid. Het gaat erom wat een fractie gemiddeld in huis
heeft. Aan kennis ontbreekt het meestal niet; er zijn hier ontzettend veel
dossiervreters. Het gaat om ervaring: of je kunt ademen met de samenleving, of
je geworteld bent in een maatschappelijke omgeving.'

BREMMER (CDA): 'Er is veel kritiek op Kamerleden en dat doet pijn. Het overgrote
deel werkt hard en bereidt de stukken goed voor. Het beeld heerst van de
zakkenvullers die iedereen naar de mond praten. Ik heb daar soms last van. Het
is gek: enerzijds is er veel onwetendheid over wat we hier allemaal doen,
anderzijds is er ook een heel hoog verwachtingsniveau van wat we kunnen
bereiken. Misschien is Den Haag daardoor wel een soort piespaal geworden voor
algemene gevoelens van onvrede.'

MEYER (Groep Nijpels): 'Ik ben tegen verjonging van de Tweede Kamer. Jongeren
hebben vaak zo weinig levenservaring dat ze geen beslissende stem kunnen hebben.
Neem die Sharon Dijksma, daar gaan mijn haren zo nu en dan recht van overeind
staan.' DIJKSMA (PvdA): 'Het zogenaamde gebrek aan ervaring wordt vaak gebruikt
als argument tegen jonge Kamerleden. Maar wat versta je onder ervaring? Leeftijd
is een flauwekulargument en een onjuist selectiecriterium. Het gaat erom of je
de dingen tot je kunt nemen, dat je contact hebt met je kiezers, dat je politiek
kunt vertalen wat er leeft onder de kiezers.'

TE VELDHUIS (VVD): 'Ik ben een groot voorstander van nevenfuncties. Ik heb zelf
een commissariaat bij Total Raffinaderij Nederland. Het levert me contacten op
met buitenlandse aandeelhouders, een ondernemingsraad, werknemers, vakbonden. Je
moet oppassen dat je je oordeel niet louter baseert op wat de regering je
toezendt. Die informatie komt van ambtenaren, en die beschikken meestal niet
over veel maatschappelijke ervaring.'

VAN DER LINDEN (CDA): 'In het buitenland tellen kennis en ervaring veel zwaarder
dan hier. De omloopsnelheid van parlementariers wordt steeds hoger. Als je zeven
of acht jaar Kamerlid bent, hoor je al bij de ouderen. In de verhouding tussen
regering en parlement zie je een verzwakking van het parlement. Het zijn
allemaal eenmanszaakjes met een magere bestaffing, terwijl de regering door
duizenden ambtenaren wordt gesteund. Daarom is ervaring en collectief geheugen
van belang. Uit het oogpunt van checks and balances is die hoge omloopsnelheid
geen goede zaak.'

Grafiek: Tweede-Kamerleden beschikken over voldoende kennis en maatschappelijke
ervaring om hun werk goed te kunnen doen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              111 of 146 DOCUMENTS

                                NRC Handelsblad

                                 April 8, 1998

Elf 'gewone' Denen tegen het Verdrag van Maastricht

BYLINE: DOOR ONZE REDACTEUR BERNARD BOUWMAN

SECTION: Pg. bui 4

LENGTH: 896 words


De Deense rechter heeft geen bezwaar tegen het Verdrag van Maastricht. Maandag
strandde een poging van elf 'gewone' Denen om het Verdrag in hun land buiten
werking te stellen.

ROTTERDAM, 8 APRIL. Voorstanders van het Deense lidmaatschap van de Europese
Unie vierden maandag feest in Kopenhagen. In een live op de televisie
uitgezonden vonnis verwierp het Opperste Gerechtshof de bezwaren van elf burgers
tegen de Deense ondertekening van het Verdrag van Maastricht. Federalisten
juichten de uitspraak toe als een einde van het Deense dwarsliggen in de
Europese Unie.

Als de rechter bezwaar had gemaakt tegen 'Maastricht' had ook 'Amsterdam' - dat
een aantal bepalingen van 'Maastricht' verder uitwerkt - op losse schroeven
gestaan. Opgelucht concludeerde premier Rasmussen daarom dat het referendum over
'Amsterdam' - waarin het pro-Europese kamp een meerderheid verwacht - ongestoord
kan plaatshebben. Door de uitspraak van het Opperste Gerechtshof lijkt
Denemarken - dat in 1992 in een referendum het Verdrag van Maastricht
aanvankelijk verwierp - een stuk opgerukt van de marge naar het centrum van de
Europese Unie.

Maar hebben de federalisten te vroeg gejuicht? De elf tegenstanders mogen hun
rechtszaak dan verloren hebben, de rechter heeft wel degelijk een belangrijke
concessie aan hen gedaan. Door de zaak van de elf ontvankelijk te verklaren
heeft de rechter immers bepaald dat 'gewone' burgers (onder de elf bevonden zich
onder anderen een werkloze en een student in de journalistiek) het recht hebben
om de grondwettelijkheid van internationale verdragen te laten toetsen, ook als
die burgers niet direct door die overeenkomsten in hun particuliere belangen
worden geraakt. Niets verhindert Deense tegenstanders van Europese integratie om
de rechter opnieuw een oordeel te vragen over 'Amsterdam'. En wie kan garanderen
dat het Opperste Gerechtshof dan wederom ten gunste van het pro-Europese kamp
zal oordelen?

Volgens Leonard Besselink, hoofddocent Staatsrecht aan de universiteit van
Utrecht, is de Deense situatie een 'unicum' binnen de Europese Unie. 'Ik ken
geen andere plek waar burgers direct tegen een wet in beroep kunnen gaan als die
wet hen niet direct in hun belangen treft'. De Deense grondwet kent geen
bepaling, aldus Besselink, over toetsing van wetten aan de grondwet. In de
praktijk konden burgers wel om grondwettelijke toetsing van een wet vragen, mits
deze hen direct in hun belangen raakt.

'De Deense rechter was daar echter zeer terughoudend in', aldus Besselink.
'Sinds 1921 heeft een rechter pas een keer bepaald dat een wet in strijd was met
de grondwet'. Bij het beroep van de elf tegen 'Maastricht' oordeelde de rechter
echter dat dit Verdrag zo ingrijpend is voor de Deense bevolking als geheel, dat
grondwettelijke toetsing wel degelijk op zijn plaats is.

Volgens Besselink betekent deze uitspraak van de Deense rechter dat nu 'in feite
voor elke burger de weg openligt om tegen elk verdrag te hoop te lopen waar zij
bezwaar tegen hebben'. Tegenstanders van de Europese Unie zullen daarom zeker
ook 'Amsterdam' op grondwettelijkheid laten toetsen. Of zij daarbij een kans
hebben op succes, is een open vraag. 'Bij het beroep van de tegenstanders ging
het vooral over de kwestie van de overdracht van soevereiniteit', aldus
Besselink. 'De Deense grondwet bepaalt dat Denemarken alleen mag toetreden tot
een verdrag als van tevoren vaststaat hoeveel soevereiniteit het daardoor gaat
verliezen.'

De tegenstanders van 'Maastricht' betogen dat dat verdrag zo dynamisch is, dat
Denemarken bij de ondertekening niet kon weten hoeveel soevereiniteit het zou
kwijtraken en de regering dus in strijd met de grondwet handelde. 'Amsterdam is
minder verregaand dan Maastricht', aldus Besselink, 'dus nu de rechter heeft
ingestemd met Maastricht, lijkt goedkeuring van 'Amsterdam' ook voor de hand te
liggen. Aan de andere kant zijn er in 'Amsterdam' op een volstrekt
ondoorzichtige manier bepalingen overgebracht van de derde pijler naar de
eerste.' In de derde pijler worden besluiten voornamelijk intergouvernementeel
genomen, terwijl in de eerste pijler meerderheidsbesluiten regel zijn.
Overbrenging van de derde naar de eerste pijler betekent dus dat een land een
deel van zijn soevereiniteit inlevert. Volgens Besselink weet je nooit wat een
juridische analyse daarvan oplevert.

Denemarken is niet het enige land in de Europese Unie waar 'gewone' burgers de
rechter kunnen vragen om 'Amsterdam' op grondwettelijkheid te toetsen. Ook in
bijvoorbeeld Duitsland bestaat die mogelijkheid. Maar in tegenstelling tot
Denemarken moeten de burgers die de procedure aanspannen, kunnen beargumenteren
dat 'Amsterdam' hen direct in hun belangen treft.

In Nederland bestaat die mogelijkheid niet, omdat Nederlandse rechters wetten
niet kunnen toetsen aan de grondwet. Zou Nederland een voorbeeld moeten nemen
aan Denemarken? Besselink: 'Vaak wordt gezegd dat de wetgever in Nederland maar
zijn gang kan gaan, omdat wetten niet aan de grondwet getoetst kunnen worden.
Dat bezwaar kun je in ieder geval niet tegen Denemarken hebben. Daar staat
tegenover dat - als je het heel karikaturaal wil stellen - in een land als
Denemarken een handjevol oude heren van een constititioneel hof kan bepalen of
een wet kan of niet, ook al heeft een democratisch gekozen bestuur die wetgeving
tot stand gebracht. Wat is het beste?'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              112 of 146 DOCUMENTS

                                NRC Handelsblad

                                 April 1, 1998

Metaal-CAO in lijn met andere bedrijfstakken

BYLINE: DOOR ONZE REDACTEUR MARCELLA BREEDEVELD

SECTION: Pg. eco 20

LENGTH: 647 words


De metaalsector bereikte gisteren een akkoord over een nieuwe CAO. De
loonstijging is in lijn met andere afspraken.

ROTTERDAM, 1 APRIL. De werkgevers in Nederland hebben de rijen dit jaar keurig
gesloten gehouden. Terwijl de vakbonden aan het begin van het CAO-seizoen lieten
weten dat de lonen dit jaar met ten minste 3,75 tot 4 procent omhoog moesten,
blijkt op driekwart van de rit dat de loonafspraken vrijwel overal een half
procent lager zijn uitgevallen. Na toonaangevende bedrijven als Heineken,
Unilever en Akzo Nobel heeft ook de grootmetaal gisteravond een akkoord bereikt
over een loonsverhoging in 1998 van 3,25 procent.

FNV-voorzitter Lodewijk de Waal zei het een paar maanden geleden nog zo dapper:
'1997 was het jaar van de hebzucht van de hoge heren. Komend jaar wil de gewone
man meedelen. Daar heeft-ie recht op. Vragen is krijgen'. Aanvankelijk wilde de
FNV dat de lonen met 3,5 procent omhoog zouden gaan dit jaar, later schroefde de
grootste vakcentrale van Nederland die eis op tot 3,75 procent. Reden daarvoor
was dat de inflatie hoger uit dreigde te komen dan oorspronkelijk berekend.
Omdat de FNV op het standpunt stond dat de werknemers dit jaar 1,5 procent boven
de inflatie moesten krijgen, leidde dat automatisch tot een hogere looneis.

Hoewel de werkgevers - zoals te verwachten was - onmiddellijk afwijzend
reageerden op de looneis van de vakbonden, was vanaf het begin duidelijk dat ook
zij vonden dat de werknemers in 1998 moesten meeprofiteren van de uitbundige
economische groei van de laatste jaren. Die wens kwam voort uit oprecht
eigenbelang: als de orders aan alle kanten binnenstromen en de machines op volle
toeren moeten draaien, is een arbeidsconflict wel het laatste dat een werkgever
kan gebruiken. Dat in ruil voor die arbeidsrust een wat hoger loon moet worden
betaald dan de afgelopen jaren is dan nog steeds een lage prijs.

Wat ook meespeelt is dat werkgevers zich op de huidige krappe arbeidsmarkt geen
slecht imago kunnen veroorloven. Kon bijvoorbeeld de werkgeversvereniging in de
metaalsector FME-CWM zich twee jaar geleden nog fel verweren tegen de
voorstellen een 36-urige werkweek in te voeren, nu kampt de sector met het
probleem dat er tienduizenden onvervulde vacatures zijn en dat een mager loonbod
bij de CAO-onderhandelingen geen extra sollicitanten aantrekt.

Van een karig bod is dit jaar dan ook geen sprake. Naast een loonsverhoging van
3,25 procent dit jaar krijgen de 180.000 werknemers in de grootmetaal in
november 1 procent als eenmalige uitkering. Daarnaast krijgen leerlingen in het
leerlingwezen voortaan vijf in plaats van vier werkdagen per week betaald.
Studenten aan HTS, MTS en Technische Universiteit krijgen een welkomstbonus van
2000 gulden als zij tijdens hun studie al een arbeidscontract tekenen. Bedrijven
kunnen 5000 gulden subsidie opstrijken als zij dergelijke studenten een
arbeidscontract aanbieden en verder begeleiden.

Het CAO-seizoen 1998 loopt in het bedrijfsleven nu bijna op zijn einde. Volgende
week moet blijken of de vakbonden ook bij Philips een akkoord weten te bereiken.
De verwachting is dat de afspraken daar in lijn zullen liggen met die van
collega-werkgevers.

Als er dit jaar nog een CAO-conflict komt, dan zal dat waarschijnlijk in de
zorgsector zijn. Daarin beginnen de onderhandelingen morgen. Ook in die sector
willen de werknemers meeprofiteren van de gunstige economische situatie in
Nederland en moet een hoger loon als compensatie dienen voor de sterk toegenomen
werkdruk. En ook daar willen de werkgevers best meer betalen, al is het maar om
op die manier de sector aantrekkelijker te maken voor nieuwe werknemers. Helaas
voor de zorg-bazen beheren zij niet de door hoge winsten goedgevulde kassen van
hun collega's in het bedrijfsleven, maar moeten zij hun hand ophouden bij een
overheid die op de kleintjes moet blijven passen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              113 of 146 DOCUMENTS

                                NRC Handelsblad

                                 March 28, 1998

Gebarsten faCades in wat ooit een socialistisch architectuurwonder was; Paleizen
voor de proletariers

BYLINE: MICHELE DE WAARD

SECTION: Z; Pg. 2

LENGTH: 1783 words


De Stalinallee was de trots van de DDR. De monumentale architectuur moest als
lichtend voorbeeld voor de hele republiek dienen. Arbeiders woonden hier niet in
huurkazernes, maar in luxe appartementen. Totdat beton en monotonie de nieuwe
maatstaf werden.

Vergane glorie in wat de Oost-Berlijnse 'Rue de Rivoli' had moeten worden.

* Die Stalinallee - Geschichte einer deutschen Strasse. Herbert Nicola, Alex-
ander Obeth. Verlag fur Bauwesen, Berlin. ISBN 3-345-00605-7. 78 Mark.

** Mit Brecht durch Berlin. Michael Bienert. Insel Verlag. ISBN 3-458-33869-1.
17,80 Mark Hun driekamerappartement aan de Stalinallee hadden ze vlak na de
oorlog bij een loterij gewonnen. De flats aan de imposante boulevard in het
oosten van Berlijn moesten toen nog worden gebouwd. Maar de familie Trott prees
zich gelukkig. Zij waren een uitzondering. Alle andere bewoners hoorden tot de
elite van de socialistische heilstaat.

'Waar we konden, hebben we geholpen bij de bouw van de straat', zegt Klaus
Trott. 'Na afloop van het werk en tijdens het weekeinde ruimden we de puinhopen
weg en zochten we de bruikbare stenen van gebombardeerde huizen. Vlak na de
oorlog was er geen materiaal te krijgen. De hele Stalinallee is gebouwd met
schoongemaakte brokken puin.'

Toen ze de woning in 1953 betrokken, was hij dertig. Nu is Trott met pensioen.
Al vijfenveertig jaar woont hij op acht hoog aan de Stalinallee. 'Het was een
Prachtstrasse', zegt zijn vrouw Karin (72). 'Je kon er uit eten gaan, een bar
bezoeken, winkelen en flaneren. Er waren enorme feesten, en op 1 mei trok de
jaarlijkse parade door de straat. In de Stalinallee gebeurde altijd iets
opwindends. Als je dat vergelijkt met nu! Een dooie boel is het geworden.'Tote
Hose'.'

De Stalinallee is een van de drie 'wereldwonderen' uit het socialistische
realisme in de architectuur. De straat ligt ten oosten van de Alexanderplatz en
vormt het centrum van het oude Oost-Berlijn. Wie nu door deze drukke
verkeersstraat loopt, ziet slechts verveloze kozijnen, gebarsten fa,cades en
verlaten winkels. Vergane glorie. Weinig herinnert eraan dat deze Allee de trots
was van de Duitse Democratische Republiek. Samen met de Moskouse metro en het
Cultuurpaleis in Warschau, staat deze Berlijnse laan voor een tijdperk dat de
architectuur in de twintigste eeuw opvallend heeft beinvloed.

De communisten zouden alles beter doen, beweerden ze. Het leven in bouwvallige
huurkazernes zou voor altijd tot het kapitalistische verleden horen. Slechts
'woonpaleizen' waren goed genoeg voor de nieuwe leidende klasse van
proletariers. Appartementen met een lift, centrale verwarming, een bad met warm
en koud stromend water, een dakterras, een royale lichte woonkamer en lage
huren. Dit was het socialistische paradijs. Ooit zouden alle arbeiders zo
luxueus wonen, beloofde de partij.

Maar de staat, die wel meer ideologische dromen najoeg, kon zijn beloften niet
nakomen. Al snel was er geen geld meer voor alle luxe plannen. Slechts de
Stalinallee kreeg zijn 'Palaste fur Proletarier'. In de rest van de DDR verrees
de uniforme systeembouw van troosteloze 'Grossplattenprojekte'.

Toch is er geen straat in Berlijn, waarover na de val van de Muur zoveel is
gestreden als over de Stalinallee. Nadat de Sovjet-dictator uit de gratie was
geraakt werd Stalins beeld uit de straat verwijderd en veranderde de naam in
Karl-Marx-Allee. Een fel debat laaide op over de vraag of de gebouwen tegen de
vlakte moesten of dat de boulevard juist haar oude glorie terug moest krijgen.
Het resultaat is een stortvloed aan boeken van architecten die pleiten voor
restauratie van wat de Rue de Rivoli van Berlijn had moeten worden. Een van die
boeken is het monumentale werk Die Stalinallee - Geschichte einer deutschen
Strasse*. Het is een grootse vervolgstudie op een expositie die de
Architectenkamer in Berlijn en het Instituut voor Regionale Ontwikkeling en
Structuurplanning in 1994 organiseerden over opkomst en ondergang van de
Stalinallee.

Het boek is een hommage aan de 'laatste grote allee van Europa'. Roemloos is zij
ten onder gegaan. Maar volgens de auteurs verdient zij herstel: 'Geldt de
Stalinallee met zijn heroische architectuur en monumentale formaties niet als
het grootste bouwkundige monument van Duitsland', vragen auteurs Herbert
Nicolaus en Alexander Obeth zich af.

Lelijkste straat

In de jaren dertig was de Stalinallee de lelijkste straat van Berlijn.
Frankfurter Allee heette ze toen nog en ze liep van de Alexanderplatz naar
Frankfurt an der Oder. Armoede, criminaliteit en prostitutie bepaalden er het
leven, hier woonde het gewone volk dat nauwelijks geld had. De schrijver Alfred
Doblin woonde in de Frankfurter Allee en verdiende er zijn geld als zenuwarts,
tot hij succes had met zijn beroemde roman Berlin Alexanderplatz. Hij
organiseerde discussie-avonden waar Bertolt Brecht een van de frequente gasten
was. Tegen de achtergrond van de hoge werkloosheid en ellende in de Allee
schreef Brecht een lied over een stervend paard dat door de hongerige mensen van
Berlijn werd opgegeten**:

Ich zog meine Fuhre trotz meiner Schwache. Ich kam bis zur Frankfurter Allee.
Dort denke ich noch: o je! Diese Schwache! Wenn ich mich gehenlasse Kann's mir
passieren, dass ich zusammenbreche... Zehn Minuten spater lagen nur noch meine
Knochen auf der Strasse.

Na de Tweede Wereldoorlog was de Frankfurter Allee een van de zwaarst
vernietigde delen van de stad. De DDR - opgericht in 1949 als reactie op het
ontstaan van de Bondsrepubliek in Bonn - had ambitieuze plannen met de straat.
Het moest het architectonische paradepaard worden van de nieuwe republiek. Op de
zeventigste verjaardag van Stalin, 21 december 1949, werd de Frankfurter Allee
tot Stalinallee omgedoopt. President Wilhelm Pieck legde de eerste steen voor de
'woonstad Stalinallee' waar vijfduizend mensen zich zouden vestigen.

Walter Ulbricht, de leider van de Socialistische Eenheidspartij Duitsland (SED),
kreeg in Moskou te horen dat 'Stalinistische' bouwkunst het nieuwe credo was.
Bauhaus werd in de ban gedaan. Richard Paulick en Hermann Henselmann, de
belangrijkste architecten van de Stalinallee, wilden met een moderne 'tuinstad'
juist aanknopen bij de Bauhaustraditie van de jaren twintig. Ze waren
verbijsterd over de boodschap uit Moskou, maar de campagne voor een 'nieuwe
Duitse architectuur' was al in volle gang.

Kurt Liebknecht, voorzitter van de Duitse Bauakademie en een neef van de
vermoorde revolutionair, had in het partijblad afgerekend met de nieuwe
zakelijkheid die hij 'een technisch product' noemde. Hij pleitte voor een
terugkeer naar het classicisme. Goethe, Schiller, maar ook Schinkel en
Knobelsdorff waren de Duitsers vertrouwd. De communisten meenden door een
herorientatie op de Duitse klassieken een bredere basis voor hun overtuiging te
vinden.

Even nog overwoog Henselmann naar het Westen te vertrekken, maar Bertolt Brecht,
de schrijver, drong er op aan dat hij zou blijven. Brecht overtuigde Henselmann
ervan, dat hij niet zo moeilijk moest doen. 'Het bouwen voor miljoenen mensen
moet uitgaan van de esthetische en emotionele voorstellingen van eenvoudige
mensen', vond Brecht. Het volk hoefde geen 'cultuur' te worden bijgebracht.

Het resultaat van Henselmanns mentale ommezwaai was de classicistische flat aan
de Weberwiese: een residentiele toren met 'modelpaleizen' voor de arbeiders met
een lift, centrale verwarming, warm water en lage huren. Volgens Brecht
markeerde dit pand het startpunt van de 'nieuwe hoofdstad'.

Henselmann ontwierp de meeste andere opvallende bouwwerken aan de Stalinallee,
zoals het 'Haus Berlin' aan de Strausberger Platz en de prestigieuze
'Frankfurter Turme' bij de kruising met de Petersburger Strasse, die nog steeds
van ver te zien zijn. Talrijke woonblokken met zuilengalerijen verrezen en
keramische figuren, loggia's en sierlijke balkons voorzien van gietijzeren
hekwerk. Even talrijk zijn de namen van architecten en hun collectieven, die met
de Stalinallee zijn verbonden: Richard Paulick, Hanns Hopp, Kurt Leucht en Egon
Hartmann.

Zeepbel

Met de komst van Stalins opvolger Chroestsjov, raakten de architecten in de
verdrukking. Chroestsjov vond hen 'verspillers van volksvermogen'. De
wederopbouw moest worden versneld, voortaan domineerde kwantiteit boven
kwaliteit. Betonplaten en monotonie bepaalden het uiterlijk van de nieuwe
woningen. Als een zeepbel spatten de architectonische dromen over de
'arbeiderspaleizen' uiteen. De straat was geen prestige-object meer.

Uitgerekend de bouwvakkers van de Stalinallee kwamen op 17 juni 1953 in opstand.
Zij protesteerden tegen de slechte werkomstandigheden. Met de hulp van
Sovjet-tanks werd het verzet hardhandig onderdrukt.

In de hete herfst van 1989, tijdens de 'Wende', was de vroegere Stalinallee nog
een keer in het nieuws. Op de Alexanderplatz, aan de voet van de televisietoren,
had de grootste massademonstratie in de geschiedenis van de DDR plaats. Ditmaal
had zij succes.

Op een druilerige zaterdagmorgen in februari zit op een stenen bankje bij de
Frankfurter Turm een man van 88 jaar. Hij draagt een bruine ribfluwelen pet, een
vaal groen jack en een blauwe broek. 'In deze straat is een zeldzaam stuk werk
verricht', zegt hij, starend naar de kilometerslange Karl-Marx-Allee. Hij is
hier geboren en getogen. 'Er was een tijd dat architecten illusies hadden, over
woningen vol licht en lucht. En zie, hoe het nu verkommert! Het stucwerk valt
naar beneden, het is gewoon gevaarlijk', moppert hij. De stad wil de woningen
verkopen. 'Privatiseren, noemen ze dat. Om de eigen schulden te dekken. Maar de
bewoners hebben geen geld, de meesten hebben niet eens een baan.'

Alfred Neumann heet hij. Vroeger was hij een communistische 'top dog', zo
blijkt: Neumann was minister van 'Materialwirtschaft', tot 1989 zat hij in het
Centraal Comite. Hij zegt: 'Toen wij regeerden, stonden hier achter nog
fabrieken en had iedereen werk. Voor een mark is alles verkocht.' Hij voelt zich
een loser. De eenwording heeft hem van zijn illusies beroofd: 'Je moet achter de
fa,cades kijken. Daar hebben de mensen geen toekomst. Alles is duurder geworden,
het water, de huur, de energie.' Een groot aantal huizen in de straat is onder
monumentenzorg geplaatst, zodat projectontwikkelaars uit het Westen niet alles
kunnen slopen. 'Dat is een handige list', vindt Neumann. 'De stad hoopt zo
investeerders te vinden om de gebouwen voor de ondergang te behoeden.'

Foto's: 1. Woongebouw aan de Berlijnse Weberwiese; 2. Wederopbouwaffiche van de
DDR, 1952; 3. Maquette van de Stalinallee op een tentoonstelling in 1953. 4. De
Frankfurter Tor aan de Stalinallee

Kunst en Cultuur ; Kunst ; Architectuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              114 of 146 DOCUMENTS

                                NRC Handelsblad

                                 March 27, 1998

Maar eerst nog even de afwas; De hunkering in de popmuziek van Pulp

BYLINE: DOOR HESTER CARVALHO

SECTION: CS; Pg. 7

LENGTH: 1854 words


Pas nadat hij op house- en dancefeesten in Londen ontdekte dat het leven meer
kan zijn dan een onhandige vrijpartij op een parkeerplaats, kwam het succes voor
de jonge Britse zanger Jarvis Cocker. Hij verruilde met zijn band Pulp het
melodramatische levenslied voor een luxe disco-stijl. Volgende week verschijnt
hun nieuwe cd . Pulp: 'This Is Hardcore' verschijnt aanstaande maandag bij
platenmaatschappij Mercury.

Hij is zanger sinds 1981. Zijn band Pulp bracht af en toe een plaat uit, maar
niemand had belangstelling voor hun wufte liedjes. De groep viel regelmatig uit
elkaar. Maar dan, na veertien jaar in tochtige busjes door het land te hebben
getoerd is Engeland plotseling rijp, en de grote doorbraak een feit.
Uitverkochte zalen, Top Tien-hits. Lang begeerde hordes meisjes die zich aan
zijn voeten werpen. Hij wordt uitgenodigd voor premieres en vernissages. Kan
niet meer als Jan-met-de-pet de deur uit lopen, want tabloid-fotografen met
telelenzen zo lang als stokbroden staan hem op de gekste plekken op te wachten.

Het geld stroomt binnen, kritieken zijn uitsluitend positief. Men beschouwt hem
als het oog van de natie, de man die ziet en beschrijft 'hoe het met ons gaat'.
En wat blijft er dan nog te wensen over? Ineens realiseert hij zich dat hij 33
is. Dat een beroemde man op die leeftijd aan het kruis werd gehangen. Een man
die bovendien dezelfde initialen had. Dus hij schrijft het nummer 'Dishes' met
de regel 'I'm not Jesus though I have the same initials'. Hij is Jarvis Cocker,
popster, Engelsman.

'I would like to make this water into wine/ but it's impossible/ I have to dry
these dishes', vervolgt hij. En zo stapt Jarvis onze huiskamer binnen. Van het
hoogdravende naar het overzichtelijke, van het hemelbestormende naar het
afwaswater. Dat is de typische Pulp-karakteristiek, waar Engeland voor viel en
waar iedereen die wel eens met een borstel als microfoon en tennisracket als
gitaar voor de spiegel heeft gestaan, uiteindelijk voor valt.

De ontdekking van Pulp in 1994-95 door het Engelse publiek viel samen met de
opkomst van Britpop; de muziek over 'gewone mensen'. De liedjes van Oasis, Blur,
Supergrass gingen allemaal over de belevenissen van alledag. Zweverige taal en
drugservaringen waren uit, de wederwaardigheden van de man-in-de-pub waren in.
'Dicht bij de mensen staan' werd bijna een garantie voor succes. En succes was
ook 'in'. Faam en fortuin werden niet meer afgedaan als 'ordinair', integendeel,
iedereen was blij en trots dat de Britse muziek weer hoog in de hitparades
stond. En de muzikanten toonden welwillend hun miljoenen in de vorm van
landhuizen en Rolls Royces.

Beatle-inspiratie

Ook muzikaal werd er niet moeilijk gedaan. Experimenteel of origineel zijn was
geen voorwaarde, nummers werden weer traditionele 'liedjes'. En men gaf niet
alleen volmondig toe geinspireerd te zijn door Engelse grootheden als The Kinks,
Small Faces en The Beatles, men liet zich er juist op voorstaan.Want dat is de
muziek die iedereen, ook iedere gewone man, aanspreekt. Dat Engeland eind jaren
tachtig en begin jaren negentig nog wel eens een afwijkend musicerende band had
voortgebracht (zoals de Shoegazers met hun omfloerste suizingen of de
'Madchester'-stroming, de rockbands uit Manchester die dance-ritmes
exploreerden), werd nu afgedaan als een kortstondige abberatie, een beetje
belachelijk bijna.

Pulp brak door met de cd's His 'n' Hers (1994) en Different Class (1995), waarop
hun zucht naar luxe duidelijk klinkt - niet alleen in de teksten, maar, anders
dan bij de andere Britpop-groepen, ook in de muziek. En glamour alleen was nog
niet genoeg, Pulp neigt zelfs naar decadentie. Want dat is de sfeer die opstijgt
uit de opzichtige grandeur van hun instrumentaties; de glissandi, de glijerige
violen, de flonkerende pianopartijen en de gesmeerde disco-drums. En bovenal uit
Jarvis' stem: die rekt zich letterlijk uit naar iets hogers, maar bezwijkt net
voordat hij zijn top heeft bereikt. Met een overslaande jubel laveert Cocker
door de teksten - totdat hij alleen nog maar ademloos voor zich uit kan
fluisteren.

Zonder naar de woorden te luisteren horen we bij Pulp dat we niet als enigen
dromen van een groots en meeslepend leven. En luisteren we er wel naar, dan
kunnen we ons troosten met het idee dat het met ons misschien zo erg nog niet is
gesteld. Want voor Cockers personages is het gras elders altijd groener,
andermans vrouw altijd mooier. Jarvis Cocker bedenkt steeds andere huismannen
die wel voor God wil spelen, maar eerst nog even de borden moeten drogen.

En ook hier gaat hij verder dan zijn Britpop-collega's. Jarvis Cocker is niet
zomaar een verslaggever van het 'gewone' bestaan, hij is een infiltrant; een
vlieg op de muur die het leven tot in zijn zieligste details - juist die zielige
details - onthult. Zijn hoofdpersonen hunkeren. Ze zijn jong en willen een
eerste seksuele ervaring:

The night was ending, he needed her undressed/

He said he loved her, he tried to look impressed' (uit 'O.U. (Gone Gone)' van
1987).

Ze hebben een baan als vertegenwoordiger en zuchten naar meer:

Did you ever think this day would happen?/

After days of trying to sell washing machines in the rain?/

It looked like we'd never leave the ground but we're weightless

floating free, we can go wherever we want (uit 'Space', 1986).

Of z'n hoofdpersonen worden bespot om hun ijdelheid:

No wonder you're looking thin

when all you live on is lipgloss and cigarettes (uit 'Lipgloss', 1994)

Jarvis Cocker begon Pulp in 1981, in Sheffield. Achteraf lijkt het een
tragi-komische samenloop van omstandigheden die Pulp en het publiek zo lang uit
elkaar heeft gehouden. Er waren malafide managers, twee groepsleden die zich bij
religieuze sektes aansloten, en er was Jarvis die van twee hoog uit een raam
viel toen hij om indruk te maken op een meisje over een vensterbank balanceerde,
waarna hij langdurig moest revalideren. Bovendien waren er de artistieke
wendingen. De laatste was begin jaren negentig, toen Pulp overstapte van het
melodramatische levenslied op een luxe disco-stijl.

Deze koerswijziging, de gelukkigste in hun carriere, kwam voort uit wanhoop. In
1987 gaf Jarvis de droom op dat het ooit nog wat zou worden met zijn band en
vertrok naar Londen om film te gaan studeren aan de St. Martin's School of Art.
Rond die tijd stond Londen in het teken van house-muziek en raves. Cocker werd
een adept - van de muziek, van de xtc en van de party-cultuur. Nadat Pulp een
jaar had stil gelegen, ging de groep uiteindelijk toch weer musiceren maar nu
met gebruik van Jarvis' ervaringen uit het Londense nachtleven en zijn oor voor
wat dansbaar is. De eerstvolgende optredens werden opgesierd met discobollen en
rookwolkjes, waartussen Cocker in een oude bontjas de excentrieke nachtvlinder
uithing.

Hedonisme

Pulp nam geen muzikale elementen over van house, maar liet zich wel inspireren
door het hedonisme van die stijl. Sinds de kennismaking met de house-cultuur
wist Jarvis Cocker helemaal zeker dat het leven meer te bieden had dan onhandige
vrijpartijen op de parkeerplaats. Het leven kon een feest zijn. Dus zijn
personages wisten nu waar ze van moesten dromen, al bleven ze vooralsnog
buitenstaanders bij de 'young and beautiful people'.

De hunkering waar Jarvis over schrijft is waarschijnlijk in de eerste plaats die
van hemzelf. Het verlangen is Cocker in elk geval niet vreemd. Als klein
jongetje wilde hij op Mars wonen, als puber alles zijn behalve de stakige
brildrager met smalle schoudertjes die hij was. Toen Pulp nog onbekend was,
wilde hij bekend zijn en toen hij het eenmaal was wilde hij het niet meer
zijn.Vorig jaar liep Cocker een dagje door Londen in een apenpak en kreeg minder
bekijks dan wanneer hij dagelijks gekleed gaat.

De meest rigoureuze afrekening met de titel van nationale lieveling hield Jarvis
Cocker twee jaar geleden. Het was tijdens de live op tv uitgezonden uitreiking
van de Brit Awards, Engelands belangrijkste muziekprijs. Michael Jackson was
samen met een kinderkoor bezig Earth Song te playbacken. Tijdens het nummer
rende Cocker plotseling het podium op richting Jackson, gooide een paar kindjes
om en schudde zijn kont naar het publiek. Cocker werd gegrepen door
beveiligingsmensen en vastgezet. De volgende dag zei Michael Jackson dat hij het
incident betreurde omdat er 'onschuldige kinderen bij betrokken waren'.Cocker
zei tot zijn daad te zijn gekomen omdat hij Michael Jackson en zijn hypocriete
act als mensenvriend belachelijk wilde maken.

Van de ene dag op de andere was Jarvis zijn status kwijt. De tabloids
verketterden hem als 'child molester', ook al hadden videobeelden aangetoond dat
er niets ernstig gebeurd kon zijn. Of het expres was of niet, Cocker was weer
terug bij de underdog - zijn vertrouwde rol.

Zo begon de groep een jaar geleden aan de opnames van een nieuwe cd, het maandag
te verschijnen This Is Hardcore. Britpop was inmiddels passe, de term alleen nog
in het buitenland in zwang. Een van de oorzaken van haar neergang was de
'Britpop-paradox'; de nieuwste generatie songschrijvers liet zich er op
voorstaan dat ze de dagelijkse werkelijkheid als uitgangspunt namen - maar hoe
kun je als Damon Albarn (Blur) of Noel Gallagher (Oasis) nog schrijven over bier
drinken in de pub, als je die pub niet eens meer binnen kunt doordat te veel
mensen je herkennen?

Pulps eerste lp, Freaks uit 1985, kostte een week om te maken, This Is Hardcore
duurde een jaar. Het is een plaat waar de vraag 'wat nu?' oorverdovend uit
opklinkt. Met de titel verwijst de groep naar hardcore-porno, zodat de suggestie
gewekt wordt dat deze plaat de middelmaat van de 'gewone' man achter zich laat,
en nu de extremen opzoekt. Inderdaad beschrijft Cocker minder alledaagse emoties
dan vroeger, zoals angst voor ouderdom (Help The Aged), angst voor drugs (The
Fear) en vervreemding (de single This Is Hardcore).

De muziek sluit hierbij aan. Of juist helemaal niet, zo heeft The Fear een
refrein waarin de regel 'Here comes the fear again' jubelend wordt gezongen en
opgeluisterd met aanzwellend orkest, alsof het hier iets enigs betreft. Maar
andere nummers zijn ingetogener. Minder disco en meer dosering - sommige nummers
sluipen, waar ze vroeger altijd stampten. Dat de oude Pulp-formule was
uitgewerkt blijkt uit de laatste paar nummers van This Is Hardcore die daar nog
op teren. Ze klinken als een herhaling.

In het licht van Pulps achttien jaar durende carriere is deze 'koerswijziging'
niet dramatisch. Maar toch trok Cocker de enig denkbare consequentie uit zijn
status als ster. Hij deed niet krampachtig zijn best over het leven van alledag
te blijven schrijven, maar zocht onderwerpen die zo excentriek zijn als hijzelf.
En nu Cockers leven is gevuld met glamour, kan zijn muziek het wel zonder doen.
Voor This Is Hardcore werd een nieuw geluidgeexploreerd. Soms met nog een hint
van grandeur, vaker groezelig en onderhuids. Pulp leert ons nu dat groots en
meeslepend leven ook niet alles is.

Foto: Jarvis Cocker en Pulp foto Derek Ridgers/abc

Popmuziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              115 of 146 DOCUMENTS

                                NRC Handelsblad

                                 March 25, 1998

Een land van visionairen en veel sympathieke gekken

BYLINE: DOOR DIRK PULTAU

SECTION: Kunst; Pg. 10

LENGTH: 778 words


Tentoonstelling: 'Austria im Rosennetz, Visionair Oostenrijk', in het Paleis
voor Schone Kunsten, Brussel. T/m 12 juli, open di t/m zo 10-18u. Catalogus 980
Bfr.

Een fakkel in de linkerhand, zijn rechterhand geheven als een profeet. Zo
doorklieft de naakte jongeling het rozige en goudkleurige wolkendek. Onder hem
liggen twee vrouwenfiguren, achter hem opent zich een blauwe hemel.

Het Licht (1913-1915) heet dit schilderij van Koloman Moser. Het maakt deel uit
van Austria im Rosennetz in het Brusselse Paleis voor Schone Kunsten, een
tentoonstelling over 'Visionair Oostenrijk' die werd samengesteld door de
Zwitserse curator Harald Szeemann.

De fakkeldrager van Moser kijkt in het PSK uit op werk van mensen met wie de
schilder rond de eeuwwisseling de kopgroep vormde van de Wiener Secession:
maquettes van Otto Wagner, Josef Hoffmann en Joseph Maria Olbrich. In dezelfde
zaal hangt werk van Kokoschka, Schiele en Gerstl. Het zijn overwegend bekende
namen, maar deze manifestatie huldigt allerminst de bekende Oostenrijkse
avant-garde.

Neem de landbouwer Franz Gsellmann. De enige reis die hij ondernam, bracht hem
op de Brusselse Wereldtentoonstelling van 1958. Daar zag hij het Atomium, en
vanaf toen werkte hij als bezeten aan een gigantische machine, een ratelende,
sissende en kakelbonte kluwen van de meest diverse onderdelen, rond een
nagebouwd atomiummodel. Gsellmann vertegenwoordigt een ander type visionair: de
gewone man die een gat voelt in zijn hoofd, en dat opvult met een obsessie.

Aan kunst geen gebrek in Austria im Rosennetz, van de Weense secessionisten tot
een hier alomtegenwoordige Franz West (1946).

Szeemann heeft driftig in de kelders van de Oostenrijkse ziel gesnuffeld om
allerlei eigenaardigheden en marginale verschijnselen op te delven, van het
19de-eeuwse pansymfonikon van Pater Peter Singer (dat allerlei instrumenten kon
nabootsen) tot schattige kleinburgerlijke schilderijtjes. Uitvindingen (zoals
het gloeikousje van Carl Auer von Welsbach) brengt hij in relatie met kopstukken
van de avant-garde, zoals Marcel Duchamp. Dat klinkt lichtvoetig, maar het wordt
ook wel eens lichtzinnig. Szeemanns liefde voor randfenomenen dreigt het land
met een aureool van sympathieke gekte te omgeven: 'Rare jongens, die
Oostenrijkers'.

Spannender dan ooit is de ambivalentie in de tekeningen van Gustav Klimt. Ze
tonen liggende vrouwen, naakt of halfnaakt. In de opperste gratie van een
welving gulpt een geslacht tevoorschijn. Een lijn streelt beheerst het blad, en
wordt plots schunnig: deze werken bekijk je op de toppen van de tenen.

Oostenrijk als vat van visionairen, dat was de rode draad. Vaak is het visioen
een utopie, zoals bij de landcommune op de Monte Verita, een berg bij het
Zwitserse Ascona. Onder de stichters in 1900 waren de Oostenrijkers Karl en
Gusto Graser. Voor hen was harmonie met de natuur een geloofskwestie. Van Karl
staat hier een knoestige natuurstoel. Broer Gusto, die met een grashalm in de
hand de wereld rondtrok, is met zijn enige schilderij vertegenwoordigd: De macht
der liefde (1899). Een man, vrouw en kind verlaten de verziekte wereld (rokende
schoorstenen in de verte rechts) en betreden een wazige tuin, net een
onderwaterparadijs.

Behalve utopisten bevat de tentoonstelling ook bezeten onderzoekers, analisten
van het onbeheersbare en scheppers van imaginaire werelden. Van de 18de-eeuwse
hofbeeldhouwer Franz Xaver Messerschmidt staan dertien karakterkoppen in een
kring. Ze registreren een lichamelijke toestand ('De drenkeling'), een
affectieve reactie ('Het ingehouden lachen') of geven karaktertypes weer ('De
kinderachtige janker'). Hun intensiteit schuilt in de absurde drang om expressie
met wetenschappelijke precisie vast te leggen: het subjectieve te objectiveren.

Zo'n negenhonderd nummers telt Austria im Rosennetz, met daarbij veel
intrigerend materiaal. Maar de tentoonstelling springt nonchalant om met haar
thema 'visioenen'. Om te beginnen is dat thema moeilijk te verzoenen met het
feit dat Austria im Rosennetz over een land gaat. Sinds de 19de eeuw bespoken
utopieen en holistische syntheses de hele Westerse cultuur, van Wagner tot
Beuys. Dat Szeemann dit perfect weet, belet geenszins dat hij Oostenrijk met een
nogal exclusief visionair aura omringt.

Het probleem wordt echter accuut omdat Austria im Rosennetz zich beperkt tot een
inventaris van visionaire verschijnselen, zonder het fenomeen te analyseren.
Austria im Rosennetz houdt zich niet bezig met cultuurkritiek. Ze is gewoon een
onuitputtelijke bloemlezing.

Foto: Richard Gerstl: Zelfportret halfnaakt tegen blauwe achtergrond (1901)

Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              116 of 146 DOCUMENTS

                                NRC Handelsblad

                                 March 23, 1998

Gok in het Kremlin

BYLINE: ONBEKEND

SECTION: Opinie; Pg. 7

LENGTH: 524 words


BORIS JELTSIN is weer eens aan het pokeren. Ziek of niet, de Russische president
acht de tijd rijp voor de hoogste inzet en het meest vergaande bod. Vanmorgen
heeft hij het hele kabinet naar huis gestuurd, inclusief zijn trouwe premier
Viktor Tsjernomyrdin en 'reformistische' vice-premiers Anatoli Tsjoebais en
Boris Nemtsov.

Zijn officiele motief oogt simpel. Jeltsin wil de 'hervormingskoers' op een meer
energieke en efficiente leest schoeien. De huidige regering is volgens hem
opgebrand. Bij het gewone volk heeft ze haar krediet verspeeld door haar
sociaal-economische beleid, dat er bijvoorbeeld toe heeft geleid dat werknemers
in de oude Sovjet-sectoren van de economie soms maanden op hun salaris moeten
wachten. En bij de nieuwe economische tycoons heeft ze zich onmogelijk gemaakt
omdat ze de privatisering van de laatste en allergrootste staatsbedrijven niet
bevredigend wist door te zetten. De nieuwe regering, die Jeltsin op korte
termijn aan de Doema verwacht voor te dragen, moet nu fris het ene doen en het
andere niet laten.

Zo gaat het in Rusland al jaren. Sinds Jeltsin in 1991 in Rusland de macht greep
en vervolgens de eerste democratisch gekozen president werd van dit imperium, is
het hervormingsbeleid een variant geweest op Lenins oude gezegde 'een stap
voorwaarts, twee stappen terug', zij het dat hij meer stappen voorwaarts deed
dan terug. Deze paradoxale politiek heeft er toe geleid dat de bevolking te
weinig profijt heeft getrokken van de veranderingen en de 'nieuwe rijken' nu in
een gevecht op leven en dood zijn verwikkeld om de macht in het
financieel-politieke complex dat Rusland thans regeert. Deze onevenwichtigheid
heeft de regering verlamd. De verschillende captains of industry, die allemaal
een of meer ministers op hun loonlijst hebben staan, bestrijden vooral elkaar in
een voortdurende 'bankenoorlog'. Voor het algemeen belang is geen oog meer.

HET OFFICIEUZE motief van Jeltsin is minder eenvoudig te duiden. In zijn
televisietoespraak vanmorgen wekte Jeltsin de indruk dat hij premier
Tsjernomyrdin van zijn dagelijkse besognes heeft willen ontlasten om hem de kans
te geven zich voor te bereiden op de presidentsverkiezingen van het jaar 2000.
Dat lijkt langetermijnbeleid. Maar het is de vraag of het ook zo zal uitpakken.
Het is namelijk een illusie om te veronderstellen dat de nieuwe regering van
Jeltsin president in spe Tsjernomyrdin met rust zal laten. Weliswaar is
Tsjernomyrdin een representant van het machtigste economische conglomeraat van
Rusland (het energiebedrijf Gazprom), eenmaal buiten het Kremlin zal hij een
veel harder gevecht om de macht moeten voeren dan er binnen. Of heeft Jeltsin de
hoop opgegeven dat de hervormingen zich binnen twee jaar ten goede zullen keren
en wil hij zijn gedoodverfde opvolger, conform zijn eigen mars naar de macht
eind jaren tachtig, juist uit de wind houden? Als dat de achtergrond is van
pokeren, eist hij wel erg veel van zijn volk dat hij vandaag om 'begrip en
steun' heeft gevraagd. Om nog maar te zwijgen van de nieuwe oligarchie, voor wie
politiek geen zaak is van goede woorden maar eerst en vooral van geld.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              117 of 146 DOCUMENTS

                                NRC Handelsblad

                                 March 21, 1998

'In belastingrecht voor gewone burgers erg moeilijk om gelijk te halen'; Hulp
bij fiscaal onrecht

BYLINE: DOOR ERICA VERDEGAAL

SECTION: Economie; Pg. 21

LENGTH: 993 words


Soms leidt een fout van de Belastingdienst tot onrecht. De Hofstra Stichting
bestrijdt pro deo belastingonrecht dat grote groepen belastingbetalers betreft.
Informatie: Hofstra Stichting, Postbus 87783, 2508 DD Den Haag

Doet of deed u uw belastingaangifte met een gerust gemoed op de (elektronische)
brievenbus? Of blijft het gevoel knagen dat u onrecht wordt gedaan? Die laatste
emotie kan terecht zijn. Zodra ambtenaren belastingwetten schrijven, ontstaan
immers gaatjes en knelpunten. Zo laat de Belastingdienst telkens weer steekjes
vallen. Soms leidt dat onbedoeld tot groot onrecht.

Een bekend voorbeeld betreft de vitale ondernemer van 65 jaar of ouder. Wegens
zijn leeftijd kan hij de zelfstandigenaftrek wel vergeten. Dat kan ertoe leiden
dat hij over dit jaar 6.450 gulden meer belasting gaat betalen dan een 64-jarige
concurrent. Natuurlijk, de ondernemer mag procederen. Maar bezit hij de tijd en
kennis om de rechter juridisch te overtuigen? En zo nee, kan hij zich de
juridische bijstand van een belastingadviseur permitteren? Voor wie op beide
vragen 'nee' antwoordt, bestaat sinds een half jaar de Hofstra Stichting. Deze,
door de Nederlandse Federatie van Belastingadviseurs opgerichte instelling,
bestrijdt pro deo belastingonrecht dat grote groepen belastingbetalers treft.

'Juist in belastingrecht is het voor gewone burgers erg moeilijk om hun gelijk
te halen', zegt Jos van Moorsel (FB), secretaris van het bestuur van de Hofstra
Stichting. Het probleem heeft meer oorzaken. Ten eerste is de inschakeling van
een advocaat bij fiscale gerechtelijke procedures, in tegenstelling tot bij
straf- en civielrechtelijke processen, niet verplicht. De keerzijde daarvan is
dat burgers ook geen beroep kunnen doen op pro deo advocaten. Daarbij bezitten
veel advocaten slechts beperkte fiscale kennis. Ook bij wetswinkels kloppen
fiscaal benadeelden vaak vergeefs aan, want net als advocaten beschikken die
doorgaans over weinig belastingdeskundigheid. De door studenten bemande
belastingwinkels in universiteitssteden tenslotte kunnen onmogelijk heel
Nederland bedienen.

'Daar komt nog bij', zo legt Van Moorsel uit, 'dat de Belastingdienst bewust een
kennisvoorsprong organiseert, ook ten opzichte van belastingadviseurs. Het
gebeurt zelfs dat de staatssecretaris van Financien rechterlijke uitspraken
achterhoudt omdat die de Belastingdienst niet goed uitkomen.'

Geen wonder dat veel burgers niet aan fiscale procedures hoeven te beginnen. De
Hofstra Stichting wil in die rechts-leemte voorzien door belastingonrecht aan te
pakken dat een breed publiek aangaat. 'We laten het daarbij liever niet aankomen
op processen', vertelt Van Moorsel over de werkwijze. 'Het is effectiever om
direct met ambtenaren en politici te onderhandelen over wijzigingen in wetten of
regelingen.' Dat ambtelijk overleg verloopt echter niet altijd vlekkeloos en
snel. Toch mag de Hofstra Stichting een half jaar na oprichting bogen op enige
kleine succesjes. De ondernemer vanaf 65 jaar uit het voorbeeld mag in de nabije
toekomst hopen op zelfstandigenaftrek. Van Moorsel: 'De staatssecretaris komt
binnenkort met een notitie. We verwachten dat die voor oudere ondernemers
positief uitpakt, want de Staatscourant meldde onlangs al dat het kabinet alle
leeftijdsdiscriminatie wil gaan schrappen.'

Een tweede resultaat betreft werknemers die een laag basissalaris hebben met
daar bovenop wisselende inkomsten uit winstdeling of provisie. Tot nu toe moeten
hun werkgevers premies inhouden over hun beide soorten verdiensten. Maar komt de
werknemer onverhoopt in de WW of WAO, dan wordt zijn uitkering toch gebaseerd op
het lagere basissalaris. Die onredelijkheid meldde de Hofstra Stichting per
brief aan de staatssecretaris van Sociale Zaken. Van Moorsel: 'Hij heeft ons
laten weten dat het sociale stelsel op dit punt wordt herzien.'

De Hofstra Stichting is voorts bezig met de ophoging van de aftrekbare
arbeidskosten voor WAO-ers die zich vrijwillig nuttig maken in sociale
werkplaatsen. Momenteel kan zo'n WAO-er maximaal 606 gulden van zijn inkomen
aftrekken, omdat hij slechts inkomsten geniet uit 'vroegere arbeid'. Iemand die
echter gelijksoortig werk doet in tegenwoordige loondienst, mag maximaal 2.598
gulden aftrekken. De Hofstra Stichting gaat de staatssecretaris en de Tweede
Kamer daarom vragen om wijziging van de regelgeving op dit punt.

Niet in elke kwestie treft de Hofstra Stichting tegemoetkomende bewindslieden.
Neem de aftrek voor levensonderhoud van naaste verwanten in het buitenland. Tot
nu is die familiesteun aftrekbaar tot maximaal 50 gulden per week. Dat vaste
bedrag geldt echter al sinds 1977. De Hofstra Stichting drong daarom bij de
overheid aan op een jaarlijkse inflatiecorrectie. Zo'n regeling zou het
aftrekbare bedrag optrekken tot 85 gulden per week. 'De staatssecretaris deed er
zes maanden over om met een nietszeggende brief op onze vraag te reageren',
vertelt Van Moorsel teleurgesteld. 'We zijn daarom nu van plan een geval aan de
politiek te gaan voorleggen.'

Over belastingonrecht valt overigens te twisten. 'Er zijn ook kwesties die
belastingplichtigen als onrecht ervaren, maar die het objectief gezien niet
zijn', legt Van Moorsel uit. 'De studiekosten van kinderen bijvoorbeeld, zijn
slechts aftrekbaar tegen een vast bedrag wanneer die kinderen geen
studiefinanciering krijgen.'

Uiteindelijk ziet Van Moorsel graag dat burgers met een smalle beurs ergens
terecht zouden kunnen voor rechtsbijstand in belastingzaken. 'Want het is
onrechtvaardig', vindt hij, 'dat de gewone burger op dit ingewikkelde terrein
zonder deskundige hulp moet werken.' De Duitse overheid komt haar burgers wat
dat betreft iets verder tegemoet. Uitgaven die Duitsers voor de
belastingaangifte doen, bijvoorbeeld procederen of advies inwinnen, zijn
aftrekbaar tot maximaal duizend mark.

Tekening: Illustratie Louis Radstaak

Belastingheffing ; Economie ; Nationale Economie ; Overheidsfinancien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              118 of 146 DOCUMENTS

                                NRC Handelsblad

                                 March 21, 1998

De grootheit van onse staet; 350 jaar Vrede van Munster

BYLINE: ROELOF VAN GELDER

SECTION: Z; Pg. 3

LENGTH: 3199 words


Een pennenstreek en de Nederlanden waren 'vrye ende Souveraine Staten provintien
en landen' - vrij van de aanspraak van de Spaanse koning. Nederland herdenkt in
een reeks tentoon- stellingen de Vrede van Munster van 1648. Waarbij de
contouren van het moderne Nederland zichtbaar werden en de Republiek de wereld
kon gaan verbazen.

Een van de beroemdste schilderijen uit de vaderlandse geschiedenis is een klein
paneel. Het is 44 centimeter hoog en 57 breed en ondanks het historische belang
bevindt het zich niet in Nederland. Het schilderij, van Gerard ter Borch, hangt
in de National Gallery in Londen. Weliswaar bezit het Rijksmuseum een kopie,
maar in feite hoort het origineel natuurlijk in een van onze eigen musea te
hangen. Het stelt de beediging voor, op 15 mei 1648, van de Vrede van Munster,
het verdrag waarbij een einde kwam aan de Tachtigjarige Oorlog en waarbij de
toenmalige koning van Spanje, Filips IV, de Republiek der Verenigde Nederlanden
erkende als een zelfstandige staat. Een staat die nu ook formeel een
vooraanstaande plaats kreeg in de hierarchie der Europese mogendheden. Het was
de formele beeindiging van een lange strijd om onafhankelijkheid van de
Nederlandse gewesten. Het moet de Nederlanders voldoening hebben gegeven in het
verdrag te lezen dat de koning de zeven gewesten erkende als 'vrye ende
Souveraine Staten provintien, en landen, op de welcke ...  hy Heer Koningh niet
en pretendeert, noch nu ofte naemaels ...  immermeer yets te pretenderen'. Dit
jaar wordt deze plechtigheid van 350 jaar geleden herdacht.

Op 30 januari was de vrede ondertekend, en op 15 mei werd na ratificatie door de
Staten-Generaal en door de Spaanse koning de eed op het 79 artikelen tellende
vredesverdrag afgelegd. Ter Borch schilderde op dat kleine oppervlak een
gezelschap van zo'n 70 mannen, inclusief zichzelf, dicht op elkaar gepropt in
hun meest elegante kleding en met plechtige gezichten. Vooraan, om de tafel,
staan twee afgevaardigden van de Spaanse koning en zes ambassadeurs van de
Staten-Generaal der Verenigde Nederlanden. De Utrechtse afgevaardigde onbreekt
wegens ziekte en die van Zeeland mocht uit protest tegen de Vrede van zijn
gewest niet bij de plechtigheid aanwezig zijn. Historisch kan het er zo niet
precies zijn toegegegaan, maar de waardigheid en de ernst van het moment zijn
uitstekend getroffen. En de voorstelling moet populair zijn geweest. Er werd
namelijk een prent van gemaakt, met gelijke afmetingen. De stad Kampen kocht er
23 exemplaren van, voor de somma van honderd gulden.

Op 5 juni werd de vrede officieel in de Nederlandse dorpen en steden
bekendgemaakt. Vanaf de pui van de stadhuizen werden de hoofdpunten voorgelezen
en daarna was het feest en werden 'ter selven dags de klokken geluyt, gevuyrt
ende andere teyknen van Blijdtschap na ouder gewoonten getoont'. Carillons
klingelden, kanonnen werden afgevuurd. Ook daarvan is het een en ander
afgebeeld. De afkondiging van de vrede op de Grote Markt in Haarlem bijvoorbeeld
is ten minste vijfmaal geschilderd.

In Delft werd die dag ook feestgevierd. Een schilderij van Egbert van der Poel
laat de nachtelijke feestvreugde op de Oude Delft zien. De teertonnen op hoge
staken staan te branden en vuurpijlen gieren door de lucht. In Amsterdam
beschreef een ooggetuige de feestelijkheden als volgt: 'De triumfboogen,
stellaedjen, opschriften, vertooningen, van levende en andere zinnebeelden,
staende op de beginzelen, op den wasdom, en grootheit van onse staet, waren
menigerley'. Op podia werden toneelspelen opgevoerd, waaronder Vondels
vredesspel De Leeuwendaelers.

Dit alles waren alle efemere uitingen van vreugde. Wat nu nog voor iedereen
duidelijk te zien is, als materiele herinnering aan die vrede, is het huidige
paleis op de Dam. In oktober van datzelfde jaar werd de eerste steen gelegd voor
dit gebouw, dat het oude middeleeuwse stadhuis moest vervangen. Het
decoratieprogramma, de schilderijen en vooral de beeldhouwwerken, verwijst naar
de vrede, dat wil zeggen naar het algemene idee van de vrede. Iedereen kan daar
nog, staande op de Dam, de centrale figuur op het timpaan zien: een vrouw die
met olijftak en Mercuriusstaf in de hand de Vrede verbeeldt.

Gloriedagen

De Spaanse herinnering aan de opstand zal die geweest zijn aan een veraf gelegen
stel rebelse gewesten, waar men zich niet alleen tegen de wettige koning
verzette, maar waar ook nog eens het gevaarlijke calvinisme wortel schoot. Voor
Nederlanders was het een opstand geweest tegen de centralisatiepolitiek van
Filips II, tegen zijn belastinghervormingen en onvermurwbare katholieke greep op
deze landen.

De Nederlanders op het schilderij van Ter Borch moeten, als kinderen en
kleinkinderen, de verhalen hebben gehoord over de militaire acties van de hertog
van Alva, de belegeringen van steden als Haarlem, Leiden en Naarden, aan Alkmaar
waar de victorie begon. Ze kenden de geschiedenis van de afzwering van de
wettige vorst, Filips II in 1581. Zij hebben gehoord over de successen van
stadhouder Maurits van Nassau die dankzij efficiente legerhervormingen op
militair terrein een geducht tegenstander van de Spanjaarden kon worden. Zijzelf
zullen als kind of jongeman de tijdelijke stopzetting van de oorlog hebben
meegmaakt, het Twaalfjarig Bestand, dat van 1609 tot 1621 duurde.

Daarna, in de nadagen van Maurits en in de gloriedagen van zijn halfbroer
Frederik Hendrik, werd de strijd hervat. En hoewel de Spanjaarden in 1625 Breda
innamen, volgde daarop toch een lange reeks Nederlandse successen. Frederik
Hendrik, 'de Steden-dwinger' nam een lange reeks strategische steden in:
Oldenzaal, Groenlo, 's Hertogenbosch, Venlo, Roermond, Maastricht, en wat later
Breda, Sas van Gent en Hulst. Zo breidde het gebied waarover de Nederlanders
heer en meester waren zich uit. En zijzelf, deze gezanten, kwamen vanaf 1646
bijeen in Munster om te onderhandelen over een mogelijke vrede. Zeven
Nederlandse gewesten, die het overigens niet per definitie onderling eens waren,
en de gezanten van de Spaanse koning.

De Vrede van Munster maakte deel uit van een veel groter pakket verdragen tussen
vele Europese staten, die tezamen de Vrede van Westfalen wordt genoemd.
Afgevaardigden van maar liefst 194 Europese vorsten en vorstjes namen er deel
aan, uiteenlopend van de gezanten van de keizer en de Franse koning tot aan de
diplomaten van piepkleine Duitse staatjes. Dankzij dit Europees wereldcongres
kwam een eind aan de Dertigjarige Oorlog, in jaren weliswaar geringer dan onze
tachtigjarige strijd, maar in schaal van verwoesting vele malen gruwelijker.

In Duitsland vochten drie decennia lang, in een deels politieke, deels
religieuze strijd, Duitse protestantse en katholieke staten met elkaar, die zelf
weer verbonden waren met staten als Zweden, Denemarken, Frankrijk of Spanje. Ook
het einde van deze oorlog, die in grote lijnen de verhoudingen in Europa
voorlopig zou vastleggen en die definitief aangaf dat noch de keizer van het
Duitse Rijk, noch de koning van Spanje, noch de paus in Rome de dienst
uitmaakte, wordt herdacht. Dat gebeurt in het najaar in Munster en in Osnabruck
- naar het zich nu al laat aanzien op een schaal van monsterlijke omvang.

In Nederland werd het 300-jarig bestaan van de Vrede van Munster, vijftig jaar
geleden, ook herdacht. De catalogus van toen is een klein boekje in een grauwe
omslag, dat nog duidelijk de sporen van papierschaarste draagt. De inleidingen
staan geheel in het teken van de dan net-achterliggende jaren, van 'het verzet
tegen een vreemde onderdrukker', die hoewel voortkomend uit verschillende
motieven het resultaat waren, aldus de voorzitter van het toenmalige werkcomite,
uit 'een allen tezamen bindend sentiment: de zucht om van de indringer verlost
te worden, om baas in eigen huis te zijn, kortom van liefde tot het vaderland'.

Nu zijn de catalogi groter en glanzender en is er een heel scala van
tentoonstellingen, boeken, congressen, lespakketten en radio- en
televisiedocumentaires. Museum het Catharijneconvent laat op een klassieke wijze
met schilderijen en objecten zien wat de positie is geweest van de verschillende
religieuze stromingen in Nederland. De gereformeerde kerk als bevoorrechte
'publieke' kerk, naast de katholieken, de remonstranten, de lutheranen, de
doopsgezinden en de joden. Het is even doorbijten, maar wel leerzaam.

In de Dom in Utrecht is een wat schrale expositie ingericht over de dissidente
houding tijdens de vredesonderhandelingen die de Utrechtse afgevaardigde van
Godard van Reede van Nederhorst innam. In het Legermuseum te Delft gaat het
natuurlijk over de krijg. Vele, vele kurassen, zwaarden, houwdegens, rapieren en
helmen, maar ook, zeer instructief, worden hier de legerhervormingen van Maurits
en zijn neef Willem Lodewijk uiteengezet, ofwel wat een zeventiende-eeuwse
auteur de 'schole van oorloghe' noemde.

Een centrale historische tentoonstelling waarin alle ach en wee van tachtig jaar
strijd wordt uitgelegd, ontbreekt. Maar het hoogtepunt van deze herdenking is
zonder twijfel de tentoonstelling 'Beelden van een strijd' in het Prinsenhof in
Delft. Het onderwerp is de uitbeelding van de oorlog in schilderijen en prenten,
op munten en penningen en op tegels. De bestudering van de Opstand tegen Spanje
heeft altijd een aantal traditionele zwaartepunten gekend: politiek, religie, de
militaire strijd en de economie. Maar over de manier waarop gewone burgers die
periode hebben ervaren is weinig bekend.

De ervaringen hingen natuurlijk af van de plaats waar men woonde en wanneer. Wie
in 1572 in Haarlem woonde, zal zijn leven lang een trauma van de belegering
hebben overgehouden, maar 25 jaar later woonde men er lang en gelukkig in een
economisch en cultureel bloeiende stad. Holland, Zeeland, Utrecht, Groningen en
Friesland bleven na de eerste fase van de oorlog gespaard voor het
oorlogsgeweld. De inwoners merkten ervan door de belastingen en door de
nieuwsberichten. Wie daarentegen het ongeluk had in Brabant of Limburg te wonen
moet altijd de onzekerheid van de krijg hebben ervaren. Maar hoe soldaten het
beleefd hebben, of wat de boeren er van dachten, wier land geinundeerd was of
die werden gerecruteerd om belegeringswerken aan te leggen, is nooit onderzocht.
De beeldende kunst geeft daar een beetje een antwoord op.

Kloppartijen

Merkwaardig genoeg hebben noch historici noch kunsthistorici zich ooit
uitputtend beziggehouden met de vraag hoe die Tachtigjarige Oorlog eigenlijk
verbeeld is geweest. Alleen de zee-oorlog heeft altijd aandacht gehad, omdat een
aantal topschilders zich op het genre van de zeeslag hadden toegelegd. De oorlog
te land heeft veel minder aandacht gehad. Zelfs Huizinga merkte in zijn
Nederland's beschaving in de zeventiende eeuw op dat de oorlog nauwelijks
belangrijke schilderijen opgeleverd heeft, want, zo schrijft hij, 'de intieme
blik of wel het fijne schildersoog van onze kunstenaars zocht betere sujetten
dan een volkomen onschilderbare belegering of voor negentiende gefingeerd,
verward veldslagtafereel'.

Toch vergist Huizinga zich, 'verwarde veldslagtaferelen' waren wel degelijk
populair. In de tachtig jaar oorlog kwamen veldslagen eigenlijk nooit voor en in
de beginjaren kan men beter spreken van schermutselingen en ongeregelde
kloppartijen. Het Nederlandse leger ontwikkelde zich tot een goed getraind
staand leger van zo'n 51.000 man, voetvolk en ruiterij, maar het krijgsbedrijf
kenmerkte zich in de eerste plaats door belegeringen.

Dergelijke belegeringen, of de overgave van de belegerde stad, zijn dan ook
verschillende malen onderwerp voor kunstenaars geweest, in de eerste plaats voor
prentmakers en in veel mindere mate voor schilders. Men ziet op de voorgrond het
kamp van de belegeraar en op de achtergrond in vogelvluchtperspecief de
belegerde stad met de omringende schansen en loopgraven in het vlakke land. Op
de voorgrond zijn gedetailleerd de soldaten weergegeven en de marketentsters met
hun hutjes en karren, en niet te vergeten de ramptoeristen van die tijd, die met
een verrekijker een dagje belegering deden. Een variant hierop is het portret
van een van de stadhouders te paard met op de achtergrond een door hem belegerde
stad.

Slechts een Nederlands oorlogstafereel is wereldberoemd geworden. Niet door een
Nederlander geschilderd, maar door Velazquez: Las Lanzas, een magistraal werk in
het Prado in Madrid, dat de overgave van de stad Breda door Justinus van Nassau
aan de Spaanse bevelhebber Spinola uitbeeldt. Dit schilderij met zijn uitgewogen
compositie, de nobele gebaren waarmee de twee bevelhebbers, de overwinnaar en de
overwonnene, elkaar bejegenen, behoort tot die paar kunstwerken die een hele
oorlog symboliseren. Zoals Goya dat met zijn Desastres de la Guerra voor de
napoleontische oorlogen deed, of de geschilderde stoet blinde Engelse soldaten
in de Eerste Wereldoorlog, Robert Capa's sneuvelende republikein tijdens de
Spaanse Burgeroorlog, het planten van de Sovjet-vlag op de Rijksdag in 1945 -
allemaal iconen van een strijd.

Las Lanzas is niet uitgeleend aan Delft en dat is maar goed ook. Het is niet
representatief. Dat schilderij stelt een Spaanse triomf voor, geschilderd door
een Spaanse hofschilder voor een Spaanse koning. Dergelijke kostbare
voorstellingen schilderden de Nederlanders niet. In feite waren er weinig grote
namen die zich met de oorlogsschilderkunst bezighielden en er zijn ook weinig
concrete historische gebeurtenissen geschilderd. Er zijn enkele opdrachten van
stadsbesturen bekend en ook de stadhouders bestelden wel voorstellingen van
belegeringen waarbij ze een rol hadden gespeeld, maar werkelijk grote kunst is
het niet.

Bleren

Nee, de oorlog werd pas na het Twaalfjarig Bestand, een populair onderwerp van
schilders, en wel in de vorm van 'onbestemde' plekken met oorlogssituaties. Naar
deze schilderijen is voor deze tentoonstelling uitvoerig onderzoek gedaan en men
heeft er een hele typologie voor kunnen opstellen. Overvallen op konvooien,
overvallen op reizigers, plunderingen van een dorp, ruitergevechten, soldaten in
hun kampement, soldaten in hun wachtlokaal en elk van die genres en subgenres
had zijn specialisten. De genres zijn in de Zuidelijke Nederlanden ontwikkeld,
waarbij een grote bewegelijkheid en een kleurigheid van de figuren opvalt. Later
drongen deze voorstellingen ook door in het Noorden, al ontbreken daar de wrede,
bloederige details en zijn de scenes veel monochromer, modderiger en rokeriger
geschilderd.

Er hangen in het Prinsenhof bijna 150 schilderijen en prenten, waaronder veel
bruiklenen uit binnen- en buitenland. Vooral de overvallen en de plunderingen
hebben een behoorlijke graad van gruwelijkheid. Boeren worden gedood, vrouwen
ontkleed en erger, huizen geplunderd en in brand gestoken en in de berm ligt een
ingebakerd kind te bleren.

De ruitergevechten vertonen een melee van briesende paarden, van kurassiers die
hun pistolen afvuren, van vastberaden vaandrigs en vertrapt voetvolk, en de
aarde is bezaaid is met musketten, pistolen, laarzen, hoeden, helmen en
lichaamsdelen. Of, zoals de schildersbiograaf Karel van Mander het aan het begin
van de zeventiende eeuw al omschreef: 'Hier een hoopken ligghen wrastelen
cluchtigh, En daer oock een hoopken verslaghen suchtich'

Treurig is het schouwspel na de strijd, de vormeloze hopen van paarden,
omgekieperde karren, wapens, kleren en halfontklede lijken.

Een ander zeer populair, maar vreedzamer genre is de 'cortegaarde', een
verbastering van 'corps de garde', een wachtlokaal voor soldaten. Ook hierover
bestaat een zeventiende-eeuwse tekst. Die zegt hoe de schilder zo'n schilderij
moet opzetten: 'hier een bootsje een figuurtje, een soldaat, red.  dat toeback
smoockt, ginder een beeldeken dat besich is met sijn rustinghe aen te gorden;
ende elders, daerse sitten te dobbelen en troeven'. Inderdaad zitten op dit
soort schilderijen de soldaten in een duister vertrek. Ze roken er lustig op
los, een potje bier onder handbereik, ze kaarten, spelen triktrak, slapen of
laten zich vertroetelen door een dame.

De krijgshandelingen speelden zich ver van Holland en Zeeland af. Legertrossen
had men hier al lang niet meer gezien en kanongebulder hoorde men alleen bij
plechtige gebeurtenissen. Zo'n gebeurtenis was de afkondiging van de Vrede van
Munster, toen men een vrede vierde die men allang bezat; de strijd die daarvoor
geleverd was, had men al jaren aan de muur hangen.

DE REPUBLIEK DER NEDERLANDEN NA DE VREDE VAN MUNSTER 1648

De Vrede van Munster, op 15 mei 1648, bekrachtigde een toestand die al jaren
bestond. De Nederlanden hadden weinig wapengeweld gezien sinds admiraal Tromp in
1639 de strijd aanging met een Spaans eskader in het Kanaal. Een van de
voorwaarden van de Vrede was dat de ondertekenende partijen het gebied behielden
dat ze op dat moment bezetten. Zo vertoont de Republiek, met de pas veroverde
zuidelijke provincien, in 1648 al de trekken van de moderne staat Nederland.

De formele vrede bevestigde de Republiek als een belangrijke Europese staat. Met
kolonien van Indie tot Suriname. Met de grootste handelsvloot op de Noord- en de
Oostzee. Met een ongekende weelde aan kunst en wetenschap. Buitenlandse
geleerden als Descartes, Comenius en John Locke kozen de Republiek als
domicilie.

Het was allemaal genoeg, schrijft de Britse historicus Geoffrey Parker, om de
internationale stemming in de zeventiende eeuw 'profoundly anti-Dutch' te maken.
Maar altijd gemengd met jaloezie en bewondering voor de bewoners die 'lager
leefden dan de vissen', die hun straten zo kunstig plaveiden 'dat na een
regenbui je schoenen niet nat worden' en die hun maatschappij al zo geordend
hadden dat je elk uur de boot van Delft naar Haarlem kon nemen.

Tentoonstellingen

'Beelden van een strijd. Oorlog en kunst voor de Vrede van Munster, 1621-1648.'
In het Stedelijk Museum het Prinsenhof te Delft. T/m 14 juni. Catalogus [f] 85

'Van Maurits naar Munster. Tactiek en triomf van het Staatse leger.' In het
Legermuseum te Delft, t/m 3 januari 1999. Catalogus [f] 45

'Geloven in Verdraagzaamheid? 1648 Vrede van Munster.' In het Museum
Catharijneconvent te Utrecht, t/m 26 juli.

'Tegen de vrede! Utrecht en de vredesonderhandelingen in Munster.' In de
Domkerk, Utrecht, t/m 7 juli.

'De Vrede verbeeld, prenten uit de Atlas van Stolk.' In het Schielandshuis te
Rotterdam; t/m 28 juni

Boeken

Jacques Dane (red.) '1648, Vrede van Munster, feit en verbeelding.' Waanders,
231 blz., [f] 55 (museumeditie) en [f] 75(handelseditie)

Simon Groenveld: 'De Vrede van Munster, afsluiting van de Tachtigjarige Oorlog.'
Sdu 82 blz., [f] 14,50

Ook werd een cd-rom uitgebracht die aan de hand van 400 objecten zeer
instructieve informatie over de Vrede van Munster biedt. Prijs [f] 49. Onder
andere verkrijgbaar bij museum Het Prinsenhof.

Foto: 1. De beediging van de Vrede van Munster, schilderij van Gerard ter Borch
Collectie National Gallery; 2. Kaartje: Kaart van het beleg van 's Hertogenbosch
1629, van Salomon Savry en Balthasar Florisz. van Berckenrode
Rijksprentenkabinet Amsterdam; 3. Kaartje: DE REPUBLIEK DER NEDERLANDEN NRC
HANDELSBLAD 210398

Geschiedenis ; Kunst en Cultuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              119 of 146 DOCUMENTS

                                NRC Handelsblad

                                 March 16, 1998

Al jaren gelukkig getrouwd met LFC

BYLINE: DOOR PAUL DE LANGE

SECTION: Sport; Pg. 19

LENGTH: 304 words


Ik heet Liesbeth, maar bij mijn geboorte zei mijn vader: 'Ze heeft een
dopneusje. Dit is gewoon Dop.' Zo noemt iedereen me sindsdien, ook op de club.

Als kind kwam ik al veel bij LFC. Mijn opa was voorzitter, mijn broertjes
voetbalden er. Omdat ik altijd op het veld te vinden was, vroegen ze op mijn
vijftiende of ik jeugdleidster en -trainster wilde worden. Dat verbaasde me wel,
maar de jochies van zes, zeven jaar die ik zou gaan begeleiden, waren nog veel
verbaasder. Toen ik op de eerste training kwam, mompelden ze: 'Het is een wijf.'
Ik was best zenuwachtig, maar het ging prima. Ik volgde een opleiding tot
kleuterleidster en met die jochies voetbal je niet echt. Je doet meer
spelletjes.

Zelf heb ik nooit zo nodig moeten voetballen, het trok me niet om achter een bal
aan te rennen. Wel is mede door mij vrouwenvoetbal bij LFC ontstaan.

Inmiddels ben ik al heel wat jaren heel wat uurtjes voor de club in touw. Ik ben
secretaris, beheer de kantine, maak de boel schoon, doe de was voor het eerste
en tik alles uit voor het clubblad. Daarin schrijf ik ook een column. Gewoon,
over wat er die week op de club gebeurd is.

Momenteel is er sprake van een fusie met LVV, de andere club in Laren. Ik ben
daar niet echt voor. Het zijn twee verschillende clubs. Wij zijn de club van het
gewone volk, LVV is wat elitairder. Het zou best pijn doen als die fusie er
komt, dan ben je toch je eigen cluppie, je eigen familie, je eigen huis kwijt.
Eigenlijk zou je kunnen zeggen dat ik met LFC getrouwd ben. Ja, het is een goed
huwelijk. Stukken beter dan mijn eerste.

Foto: Dop Bakker (42), veertig tot vijftig uur per week in touw voor voetbalclub
LFC Laren (N-H). (Foto Bas Czerwinski); Dit is de achtste aflevering van een
serie over mensen die zich met hart en ziel voor hun sportclub inzetten.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              120 of 146 DOCUMENTS

                                NRC Handelsblad

                                 March 14, 1998

De onmogelijke missie van een gemangeld UNSCOM; De gevoelige plekken van Saddam

BYLINE: MICHAEL STEIN

SECTION: Radio en Televisie; Pg. 31

LENGTH: 3989 words


Zeven jaar al verzet Irak zich met alle middelen tegen UNSCOM. Deze stille
oorlog leidde vorige maand bijna tot een Amerikaans- Britse militaire actie.
Terwijl Saddam zijn massavernietigingswapens steeds beter probeert te
verstoppen, gedraagt de Speciale Ontwapeningscommissie van de VN zich als een
geheime dienst. Zoeken naar harddisks, gevluchte overlopers en 'verdachte
spullen'.

De Iraakse president Saddam Hussein kan, als hij dat wil, een warme en zeer
charmante persoonlijkheid zijn. Dat liet hij drie weken geleden zien, toen hij
Kofi Annan, de secretaris-generaal van de VN in zijn paleis in Bagdad ontving.
Drie uur duurde het gesprek onder het genot van glaasjes sinaasappelsap en zes
Havana-sigaren. Uiteindelijk gaf Saddam alsnog zijn fiat aan het door Annan
voorgestelde akkoord om UNSCOM, de Speciale Ontwapeningscommissie van de VN,
vrije, ongehinderde en niet aan een tijdslimiet gebonden toegang te verlenen tot
de tot dusver voor UNSCOM verboden 'presidentiele plaatsen'. Daarmee werd op het
allerlaatste moment een dreigende Amerikaans-Britse militaire actie tegen Irak
voorkomen.

Een van Annans metgezellen was zijn speciale afgevaardigde, Lakhdar Brahimi, een
voormalige en zeer door de wol geverfde minister van Buitenlandse Zaken van
Algerije. Brahimi, die al in het verleden Saddam had ontmoet, wist onmiddellijk
dat de onderhandelingen goed zouden verlopen toen Saddam het verhaal vertelde
van twee innig met elkaar bevriende mannen, een Algerijn en een Irakees:

Op een dag zei de Irakees tot de Algerijn: 'Het is duidelijk dat onze dadels
veel beter zijn dan die van jullie.' Waarop de Algerijn woedend werd, een mes
trok en riep: 'Zeg dat nog eens!' De Irakees bedacht zich onmiddellijk en zei:
'Mijn excuses als ik je voor het hoofd heb gestoten. Je hebt gelijk, de
Algerijnse dadels zijn beter. Maar geloof niet dat ik door jouw mes van mening
ben veranderd. Ik was bang je vriendschap te verliezen.'

Die grap, door Brahimi aan het weekblad Jeune Afrique verteld, liet zien dat
Saddam bereid was zich opnieuw door de VN te laten aanlijnen. Hij barstte in
lachen uit toen Brahimi opmerkte: 'Ik moet u iets zeggen, meneer de president.
Mijn landgenoot had gelijk: de Algerijnse dadels zijn veel beter.' Diezelfde
avond stuurde Saddam hem dadels. Dat stelde Brahimi in de gelegenheid aan
vice-premier Tareq Aziz de boodschap voor Saddam mee te geven: 'Zeg hem dat ik
mij overgeef: de Iraakse dadels zijn beter dan die van ons.'

Waarmee Brahimi aantoonde te beseffen hoe relatief en tijdelijk uit- en
afspraken kunnen zijn. Maar voorlopig was de koude vrede tussen de VN en Irak
gered. De dadels werden overigens bij terugkeer van het VN-gezelschap in New
York door de Amerikaanse douane in beslag genomen om onderzocht te worden op
eventuele plantaardige ziektes.

Saddam liet het niet merken. Maar hij had de grootste moeite Annans voorstel te
slikken. In 'zijn' Irak waren vele jaren lang stadsgidsen, ja zelfs het
weerbericht staatsgeheim. En nog steeds mogen gewone burgers niet zonder
overheidsvergunning schrijfmachines hebben, of over kopieermachines beschikken.
Want een leider, die zich met moord en terreur in een zeer vijandige omgeving
staande moet houden, probeert zo veel mogelijk zaken in het duister te houden.

Daarom was UNSCOM een van de grootste rampen die Saddam kon overkomen. Deze
organisatie heeft niet alleen het recht, maar ook de plicht alle
massavernietigingswapens in Irak op te sporen en te vernietigen, en erop toe te
zien dat dit land deze in de toekomst niet opnieuw produceert. Aldus bepaalde de
Veiligheidsraad van de VN in april 1991, nadat het Iraakse leger in de Tweede
Golfoorlog uit Koeweit was verdreven. Men dacht die opdracht in maximaal een
half jaar te hebben voltooid. Saddam had zich immers verplicht volledige opening
van zaken te geven over de opslag en de fabricage van al zijn
vernietigingswapens.

Geheime dienst

Aanvankelijk leek dat ook wel te lukken. Irak beschikte over chemische wapens,
die het in de oorlog tegen Iran op grote schaal had gebruikt en die voor een
belangrijk deel uit het Westen waren geimporteerd. Daarvan was aan de VN
uitvoerig verslag uitgebracht. Het was dan ook niet zo moeilijk voor UNSCOM de
bestaande voorraad chemische wapens en bijna alle door de Sovjet-Unie geleverde
lange-afstandsraketten (de Scuds) op te sporen en te vernietigen. Weliswaar
begrepen veel Iraakse militaire commandanten niet waarom die kostelijke wapens
nu vernietigd moesten worden. Ze vroegen de UNSCOM-deskundigen herhaaldelijk:
'Waarom willen jullie dat zo graag? Wij hebben daarmee toch ook jullie tegen
Iran verdedigd?' Maar het bleef bij gepruttel.

Heel anders was het gesteld met de nieuwe generatie chemische wapens, die Saddam
na de oorlog tegen Iran in het geheim liet aanmaken, samen met zijn nucleaire en
biologische wapens, waarvan hij het bestaan ontkende, en een aantal verstopte
lange-afstandsraketten. Aangezien UNSCOM aan de lopende band werd voorgelogen en
voortdurend in haar bewegingsvrijheid werd gehinderd, bleef de organisatie niets
anders over dan zelf overal in Irak rond te neuzen. Dat betekende oorlog tussen
de Iraakse overheid en UNSCOM - aanvankelijk in het geniep, later steeds
openlijker gevoerd.

In die oorlog ging UNSCOM steeds meer over op detective- en geheimedienstwerk.
Irak saboteerde op alle mogelijke manieren de opsporing van de verboden wapens
en hun faciliteiten. Dus moest UNSCOM op indirecte manier achter hun bestaan
komen. Door Iraakse functionarissen en gevluchte overlopers te ondervragen. Door
in overheidsgebouwen te zoeken naar documenten en harddisks over de import en
fabricage van verdachte spullen. Door discreet Westerse regeringen op de hoogte
te stellen van bepaalde leveranties op wapengebied aan Irak door ondernemingen
onder hun vlag - in de hoop dat die regeringen via druk op de betreffende
bedrijven meer informatie zouden verschaffen. Door via luchtverkenning na te
gaan waarheen Iraakse vrachtauto's zich spoedden, als zij vlak voor de komst van
de UNSCOM-inspecteurs bepaalde installaties hadden bezocht.

Uit de combinatie van al die gegevens blijkt dat Irak geen afstand heeft gedaan
van zijn massavernietigingswapens en de productie ervan. Daardoor kan de
Veiligheidsraad van de VN niet zijn eigen dwingend opgelegde besluit over de
economische sancties tegen Irak ongedaan maken. Voor Saddam betekent dat een
langzame verstikking op economisch, en daarmee op politiek gebied, waartegen hij
zich - alleen al om zelf te overleven - op alle mogelijke manieren verzet.

De achterliggende gedachte bij de gedeeltelijke ontwapening van Irak was dat
Saddam voor iedereen in de regio levensgevaarlijk was, maar zijn aanblijven in
gekooide toestand verkieslijker dan de chaos na zijn verdwijnen. Want dan zou
Irak misschien uiteen vallen en zouden de buren elkaar in de haren vliegen om
zich meester te maken van de zo rijke en door iedereen begeerde boedel - de
olievelden. Daarom zijn de Arabische en de niet-Arabische buren van Irak het
eens met alle belangrijke mogendheden in de wereld dat Saddam even vreselijk als
nuttig is: een goede waakhond in Irak en eventueel te gebruiken tegen Iran. Maar
wel een waakhond die strak aan de lijn moet worden gehouden. Als hij te vaak
losbreekt, moet hij worden afgemaakt.

Verslaving

Zeven jaar geleden gingen de Verenigde Naties ervan uit dat de combinatie van
olie-embargo en UNSCOM-inspecties het meest probate middel was om Saddam in
bedwang te houden. Want daarmee maakten ze van de onafhankelijke staat Irak een
onuitgesproken mandaatgebied met een zeer beperkte soevereiniteit. Binnen de VN,
en zeker binnen UNSCOM, dacht men dat deze situatie zo ondraaglijk zou zijn voor
Saddam, dat hij UNSCOM de grootst mogelijke medewerking zou geven om snel
verlost te raken van de status van mogendheid zonder eigen handelingsbekwaamheid
op vrijwel alle gebieden.

Maar precies het omgekeerde gebeurde. Saddam, die al in zijn vroege jaren met
thallium en zoutzuur zijn vrienden en vijanden om het leven placht te brengen,
was zo gehecht geraakt aan zijn massavernietigingswapens, dat hij er geen
afstand van kon doen. Die verslaving heeft Irak de afgelopen zeven jaar aan
gederfde olie-inkomsten zo'n 100 miljard dollar gekost - ofwel 100.000 dozen met
elk een miljoen dollar. De buitenlandse schuld is intussen opgelopen tot 200
miljard dollar, exclusief de herstelbetalingen die Iran nog steeds van Irak
eist. En in Bagdad is de werkloosheid nu zo'n 90 procent.

Aan wie was die steeds rampzaliger situatie volgens de Iraakse autoriteiten te
wijten? Aan de rapporteurs van UNSCOM - Rolf Ekeus en zijn opvolger, Richard
Butler, die 'leugens' verkondigden over de Iraakse bewapening. Steeds vaker,
steeds openlijker werd UNSCOM door de Iraakse autoriteiten en media tot 'de
vijand' bestempeld. Een vijand die op alle mogelijke manieren werd bestreden.
Met list, bedrog, leugens en, indien noodzakelijk, met fysieke intimidatie.

Als de UNSCOM-inspecteurs verboden en geheimgehouden wapens of de gegevens
daarover op het spoor waren, werden zij tegengehouden, soms ook met vuurwapens
direct bedreigd. Er werden zelfs raketten op hun bureau in Bagdad afgeschoten;
eerst door 'een Iraanse provocateur', later door 'een gestoorde man, die geen
medische hulp in het ziekenhuis had kunnen krijgen'. En als de inspecteurs
navraag deden over de verboden wapens, die aantoonbaar ergens verborgen moesten
zijn, kregen ze uitsluitend verzinsels te horen. Zij worden nog steeds
onafgebroken bespioneerd en moeten voortdurend op hun hoede zijn.

In december dachten zij eindelijk de Grote Prijs binnen te slepen. Ze gingen
onverwachts naar een gebouw, waar volgens hun informatie het programma van Iraks
massavernietigingswapens in een computer was opgeslagen. Maar ze moesten bij de
deur twintig minuten wachten. Intussen zagen ze dat de harddisks in de computer
werden verwisseld. Toen ze uiteindelijk bij de computer werden toegelaten, bleek
die alleen nog computerspelletjes te bevatten.

Geen wonder dat deze VN-inspecteurs in de loop der tijd steeds meer het gevoel
kregen met een zeer doortrapte vijand te maken te hebben. Zij zijn over het
algemeen mensen met een militaire achtergrond, die een opdracht moeten
uitvoeren. Nu weten zij dat het land, dat zij aanvankelijk met die opdracht
dachten te helpen, oorlog tegen hen voert. Zij bevinden zich kortom in
vijandelijk gebied. Hun enige daadwerkelijke helpers die hen van de nodige
informatie voorzien, zijn Westerse inlichtingendiensten, zoals de CIA, en
Saddams binnenlandse vijanden. Daarom ziet Saddam UNSCOM puur en alleen als een
verlengstuk van de VS.

Maar Saddam voert niet alleen oorlog tegen het ontwapeningsregime dat hem is
opgelegd. Hij wil ook af van de economische sancties, die in augustus 1990 door
de Veiligheidsraad van de VN werden uitgevaardigd, als straf voor zijn
roofoverval op het buurland Koeweit. Om aan die sancties een einde te maken
gebruikt hij het lijden van de Iraakse burgerbevolking. Dus rekte hij eindeloos
het door de Veiligheidsraad voorgestelde 'voedsel-voor-olie-akkoord', omdat dat
'een inbreuk op de Iraakse soevereiniteit' zou zijn. De door de overheid
verstrekte voedselrantsoenen slonken en de algemene ziekenhuizen kregen steeds
minder medicijnen toebedeeld.

Tegelijkertijd werden kosten noch moeite gespaard voor het groeiende aantal
'presidentiele plaatsen'. Daarvoor werden, behalve architecten uit Frankrijk en
gesmokkeld marmer uit Italie, ook grote hoeveelheden albast uit in Koeweit
geplunderde huizen aangevoerd. Al die pronk en superkitsch kostte naar schatting
drie miljard gulden. Buitenlandse bezoekers die zich verbaasd tonen, krijgen als
uitleg dat deze zwaar bewaakte, door hoge muren afgeschermde
super-de-luxeplaatsen 'eigendom zijn van het Iraakse volk' en 'symbolen van de
Iraakse soevereiniteit'.

Daarom ligt nu aan bijna elk meer in Irak zo'n presidentieel verblijf. En als er
geen meer was, liet Saddam er een aanleggen. De boeren in de streek Abu Ghraib,
ten zuiden van Bagdad, raakten hun watervoorziening kwijt, omdat de daar
stromende rivier geheel aangewend diende te worden voor een kunstmatig meer,
waar het Qaddisiya-paleis werd gebouwd. En ter ere van zijn geboortedorp
Al-Oujjeh, waarop de bewoners van de aangrenzende stad Takrit neerkijken, werd
daar eveneens een fantastische residentie neergezet, eveneens aan een meer.

Naast al die kostbare buitenverblijven, omringd door vele tientallen gebouwen
ten behoeve van Saddams Speciale Gardisten, wordt in Bagdad nu ook de
Saddam-moskee gebouwd, een van de grootste moskeeen ter wereld. Daar kunnen over
enige tijd de burgers God prijzen en om hun doden rouwen.

Bunny-Huggers

Het past allemaal in het Saddamistische systeem, dat de almaar groeiende
kindersterfte als een zegen Gods ziet. De artsen in de staatsziekenhuizen moeten
hulpeloos toezien hoe hun patienten creperen. Zij zijn Saddams beste
propagandisten, zelfs als zij hem haten. Zij kunnen immers aan de bezoekende
journalisten en tv-ploegen, allemaal onder begeleiding en toezicht van een
meeluisterende overheidsambtenaar, niet vertellen dat zij opdracht hebben de
kinderlijkjes in de vrieskamers te bewaren, zodat deze gebruikt kunnen worden
voor collectieve begrafenissen, georganiseerd door de overheid. Die worden dan
weer door de buitenlandse bezoekers gefilmd. Waarmee opnieuw wordt aangetoond
dat 'de Verenigde Naties, die onder heerschappij staan van de Verenigde Staten,
welbewuste genocide plegen op het Iraakse volk'.

Sommige ziekenhuizen in Bagdad, zoals het Saddam Cardiologie Ziekenhuis, zijn
echter strikt verboden voor de buitenlandse journalisten. Daar wordt namelijk de
elite van het regime verpleegd en onderging vorig jaar een geeerde figuur uit de
Ba'ath-partij zelfs een openhartoperatie. Daar is absoluut geen gebrek aan
injectienaalden, medicijnen en medische hulpmiddelen.

De daadwerkelijke nood van de burgerbevolking wordt ten dele gelenigd door
hulpverleners van de VN, die sinds een jaar in steeds groteren getale naar Irak
komen om toe te zien op de verdeling van voedsel en medicijnen. Zij hebben met
gewone Irakezen te maken, die het heel erg moeilijk hebben en die zij proberen
te helpen. Hun visie op het land waar zij werken is dus een heel andere dan die
van de UNSCOM-inspecteurs, die dagelijks de meest ongure types op hun weg
vinden.

In de lobby van Hotel Canal in Bagdad, waar beide groepen zijn ondergebracht, is
duidelijk te merken dat ze elkaar niet kunnen luchten of zien. De UNSCOM-mannen
beschouwen de hulpverleners als geitenwollensokkenfiguren, en maken hen uit voor
Bunny-Huggers, konijnenminnaars, die niet alleen voor de SIP's zorgen, de
Suffering Iraqi People, maar ook nog eens klakkeloos de virulente
anti-UNSCOM-propaganda herhalen van de Iraakse overheid.

De hulpverleners vertellen op hun beurt aan bezoekende Westerse journalisten dat
de UNSCOM-mannen Cowboys zijn, die geen greintje respect opbrengen voor de
Irakezen en hen alleen maar vernederen. De Cowboys lopen immers rond in T-shirt,
jeans en met een baseballpet op, terwijl zijzelf keurig een das omstrikken. De
Bunny-Huggers hebben er evenmin begrip voor dat de Cowboys 's avonds pijltjes
afschieten op een bankbiljet van 250 dinar, waarop het gezicht van Saddam
Hussein is afgebeeld. En ze vinden het helemaal smakeloos dat een van de Cowboys
op een dag verscheen met een T-shirt, waarop een overreden konijn was
geschilderd met de sporen van de autoband over hem heen en daaronder de tekst:
'Bunny-Huggers Just Say No.'

De animositeit tussen Cowboys en Bunny-Huggers, beiden in dienst van de VN,
lijkt op de problemen binnen de Veiligheidsraad tussen enerzijds de VS en
Groot-Brittannie, die UNSCOM tegen de Iraakse aanvallen proberen te beschermen,
en anderzijds Rusland, Frankrijk en China, die UNSCOM het zwijgen proberen op te
leggen en steeds harder en nadrukkelijker eisen dat er voor Irak 'licht aan het
eind van de tunnel komt'. Daarmee bedoelen zij dat er snel een eind aan de
economische sancties moet komen om de weg vrij te maken voor profijtelijke
contracten met Irak. Hun argumenten krijgen steeds meer aanhang. Zelfs
gerenommeerde Franse kranten stellen nu dat Saddams geheime wapenarsenaal niet
zo vreselijk veel voorstelt en dat men een volk van twintig miljoen mensen niet
eindeloos kan laten verpauperen, zonder dat dit in de toekomst tot ernstige
wraakgevoelens leidt.

Op grond van zeven jaar ervaringen komt UNSCOM, wat de Iraakse bewapening
betreft, tot totaal andere conclusies - volledig onderschreven door een groep
internationale deskundigen, die op speciaal verzoek van Irak vorige maand de
bevindingen van UNSCOM 'technisch evalueerde'.

De UNSCOM-inspecteurs wisten dat Saddams schoonzoon, Hussein Kamel, vlak voor
het begin van de Tweede Golfoorlog in januari 1991, met een grootscheeps
biologisch wapenprogramma was begonnen. Maar zij wisten niet waar de meer dan
honderdvijftig bommen en raketkoppen, geladen met chemische en biologische
wapens, zich bevonden. Zij hadden talloze aanwijzingen dat die wapens niet
eenzijdig waren vernietigd, zoals de Irakezen beweerden. En zij zijn er nog
steeds naar op zoek.

Al drie jaar geleden - op 19 juli 1995 - stelde de Iraakse minister van
Buitenlandse Zaken, Mohammed Said al-Sahhaf, op last van zijn baas, president
Saddam Hussein, de Verenigde Naties een ultimatum. UNSCOM moest, aldus
al-Sahhaf, haar werkzaamheden voor eind augustus afronden met een rapport aan de
Veiligheidsraad, waarin Irak 'schoon' van alle massavernietigingswapens werd
verklaard, zodat de Raad het olie-embargo tegen Irak kon opheffen. Gebeurde dat
niet, dan zou Irak alle samenwerking met UNSCOM beeindigen. Een paar dagen
eerder had president Saddam Hussein al bekendgemaakt dat zijn land niet verder
met de VN zou samenwerken, als daar geen verlichting van de economische sancties
tegenover stond.

Saddam kon zijn dreigementen niet uitvoeren. Want zijn oudste schoonzoon,
Hussein Kamel, aan wie hij de leiding van Iraks opbouw van geheime wapens had
toevertrouwd, vluchtte op 8 augustus naar Jordanie, samen met zijn broer en hun
echtgenotes, de twee oudste dochters van de president. Zij waren bang door hun
psychopathische neef en zwager, Uday Saddam, de oudste zoon van de president, te
worden vermoord - niet op grond van politieke meningsverschillen, maar omdat zij
zich meester hadden gemaakt van een te groot deel van de smokkelhandel en andere
illegale inkomsten, waarmee de clan van Saddam zich verrijkte.

Hussein Kamel, met vele miljoenen dollars in koffers naar Jordanie ontsnapt,
wist veel te veel. En niemand kon voorspellen welke onthullingen hij zou doen.
Dus besloot een in paniek geraakte Saddam iets meer openheid van zaken te geven.
Rolf Ekeus, de toenmalige voorzitter van UNSCOM, werd dringend verzocht
onmiddellijk te komen. Hij werd naar een kippenboerderij gebracht - 'eigendom
van Hussein Kamel, mister Ekeus' - die volgeladen lag met kisten documenten:
meer dan een miljoen. Ze waren 'net gevonden'. Een deel van de aldaar opgeslagen
documenten bleek razendsnel door de Irakezen te zijn weggehaald. Maar uit de nog
aanwezige documenten kwam naar voren dat Irak na het einde van de Eerste
Golfoorlog tegen Iran een grootscheeps nucleair, chemisch en biologisch
bewapeningsprogramma had opgezet. Tareq Aziz, de Iraakse vice-premier, legde
Ekeus uit dat 'de verrader Hussein Kamel op eigen houtje en tegen de wil van de
leiding de bewapening van Irak had doorgezet, zonder dat iemand aan de top daar
ook maar iets van afwist. Hussein Kamel kon dat doen door zijn ondergeschikten
op straffe des doods een zwijgplicht op te leggen'.

Sabotageploeg

Daarmee kwam echter bepaald geen eind aan de Iraakse oorlog tegen UNSCOM. Dus
besloot UNSCOM vanaf begin 1996 tot een andere aanpak. De inspecteurs hadden
gemerkt dat als zij 'gevoelige plekken' wilden onderzoeken, bij voorbeeld
kazernes van de Republikeinse Garde of bepaalde ministeries, voortdurend
dezelfde Iraakse officieren hetzij op hen letten, hetzij allerlei acties
ondernamen om hun inspecties te saboteren.

De Rus Nikita Smidovitsj, die zich volledig onafhankelijk van zijn regering
opstelt, en de Amerikaan Scott Ritter gingen niet langer op zoek naar de geheime
wapens, maar probeerden erachter te komen hoe de circa duizend man tellende
Iraakse sabotageploeg, bestaande uit speciaal uitgezochte officieren van de
Republikeinse Garde en de inlichtingendiensten, was samengesteld. De
vrachtauto's, die de militaire plaatsen verlieten, zodra de UNSCOM-inspecteurs
eraan kwamen, hadden bijvoorbeeld steeds dezelfde nummerplaten, zoals bleek uit
de luchtfoto's die de Amerikaanse U-2-vliegtuigen maakten.

Dit kat-en-muisspel, waarbij de kat steeds dichter bij het spek kwam, leidde tot
steeds grotere nervositeit bij de Iraakse leiding. Want die duizend man sterke
elitegroep is tevens Saddams belangrijkste lijfwacht. Saddam was er dan ook
absoluut van overtuigd dat deze door UNSCOM verzamelde informatie naar de VS en
uiteindelijk naar Israel zou worden doorgespeeld. Hetzelfde Israel, dat hij,
blijkens de door UNSCOM gevonden documenten, in 1991 met chemische en
biologische wapens van de kaart had willen vegen. Hij deed dat toen alleen niet
omdat de Amerikaanse minister van Buitenlandse Zaken, James Baker, hem koeltjes
had gewaarschuwd dat zo'n actie onbezonnen was en tot verpulvering van Irak en
hemzelf zou leiden.

Ook de afgelopen maanden deed de altijd zo onvoorspelbaar genoemde Saddam wat
zeer voorspelbaar was. Toen hij zich persoonlijk bedreigd voelde door het Who Is
Who-onderzoek van UNSCOM, dreigde hij eerst de U-2-vliegtuigen neer te schieten
en ontzegde hij vervolgens 'de Amerikaanse spionnen van UNSCOM' de toegang tot
Irak. Maar toen zijn Russische en Franse vrienden hem duidelijk maakten dat het
de Amerikanen ditmaal ernst was en dat zij geen showbombardementen zouden
uitvoeren, zoals in de voorgaande jaren, slikte hij zijn dreigementen in en
besloot hij de volgende gelegenheid af te wachten.

De discussie wie in de Arabische wereld de beste dadels heeft, zal nooit
helemaal worden afgerond. Zo zal het ook gaan met de zoektocht naar Saddams
verboden wapens. Die zullen de UNSCOM-inspecteurs, zolang Saddam leeft en het
lot van Irak bepaalt, blijven zoeken en nooit helemaal vinden. Pas als de
Amerikaanse president zich realiseert dat hij UNSCOM niet tot in de eeuwigheid
kan handhaven, waardoor Irak zijn massavernietigingswapens zal behouden, zal het
gedaan zijn met Saddam. Dan zullen de VS met hem afrekenenen. Op voorwaarde dat
zij een vervanger voor hem vinden - een gehoorzamere waakhond, die nu ijveriger
dan ooit tevoren wordt gezocht.

Er zijn, zoals de Fransen, Russen en Arabieren terecht opmerken, vele dictators
in de wereld, sommigen eveneens voorzien van massavernietigingswapens. Maar tot
dusver heeft geen van hen die wapens stelselmatig gebruikt. De grote zorg van de
beleidsmakers in Washington is dat de proliferatie van deze
massavernietigingswapens eigenlijk niet meer te stoppen is. Dat maakt niet
alleen de hele wereld een stuk onveiliger, maar brengt ook ernstige schade toe
aan de macht en de status van supermogendheid Amerika.

De grote verdienste van Saddam is dan ook dat hij als afschrikwekkend voorbeeld
kan dienen. Om zijn collega-dictators in de wereld ervan te overtuigen dat het
uiteindelijk niet loont zijn daden te kopieren.

Foto's: 1. Boven: Saddam Hoessein ontvangt VN-secretaris-generaal Kofi Annan in
zijn paleis, waarna een akkoord over de VN-wapeninspecties tot stand kwam Foto
Reuters; 2. Links: Begin deze maand werden meer dan vijftig kinderen
tegelijkertijd begraven, waarmee Irak de gevolgen van de VN-sancties wilde
aantonen Foto AP; 3. Hoofd van het VN-inspectieteam, de Amerikaan Scott Ritter
(midden) passeert een groep Amerikaanse demonstranten in Bagdad Foto Reuters

Buitenlandse betrekkingen ; Politiek en Staat ; Defensie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              121 of 146 DOCUMENTS

                                NRC Handelsblad

                                 March 13, 1998

Genot en politiek op de agora; Parenclubs in Athene

BYLINE: DAVID RIJSER

SECTION: boeken; Pg. 7

LENGTH: 2240 words


James Davidson: Courtesans and Fishcakes. The consuming passions of classical
Athens. HarperCollins, 372 blz. [f] 97,-

Aristofanes: Kolenbranders, Wespen, Kapitaal. Vertaald, ingeleid en van
aantekeningen voorzien door Hein L. van Dolen. Querido/Baskerville-reeks, 230
blz. [f] 69,-

Onze politici liepen afgelopen weken over de markt terwijl ze pamfletten
verspreidden, praatjes maakten en steelse blikken wierpen naar de
televisiecamera's. Wat we ondertussen niet te zien kregen, was of zij tussendoor
ook wat inkopen deden. Het lijkt moeilijk voorstelbaar: Kok met een kilo
vongole, een paar verse knoflookbollen en een bos peterselie in zijn fietstas en
Bolkestein met een streng lamsworstjes, een gigantische zeeduivel of een bundel
pak-soy. Niet alleen omdat Nederlandse politici de indruk moeten wekken vooral
van draadjesvlees, spruitjes en aardappelen te houden. Maar ook omdat de
dagelijkse leefroutine van voedsel, drank en andere fysieke behoeften in onze
ogen niet relevant is voor iemands geschiktheid als volksvertegenwoordiger. Als
De Hoop Scheffer te veel uitjes bij zijn haring doet, is zijn reactie geen
nieuws.

Maar het kan ook anders. In het oude Athene waren politici voortdurend op de
markt aanwezig. De markt (de agora) was de plek waar men elkaar ontmoette en
tegelijkertijd de plaats om vis te kopen. Of het nu aal en barbeel voor de
rijken of sprot voor de gewone man betrof: alle Atheners deelden een passie voor
vis.

Dit wordt treffend geillustreerd door een anecdote die James Davidson in zijn
hoogst vermakelijke, interessante en vernieuwende Courtesans and fishcakes
vertelt. De aankomst van de vangst in de haven werd op de agora gemeld met een
belsignaal. Op een morgen staat een intellectueel op een zeepkist een geleerd
verhaal te houden. Plotseling luidt de bel, waarop het publiek zich onmiddellijk
uit de voeten maakt. Slechts een man blijft staan. De intellectueel dankt hem en
prijst zijn belangstelling, ondanks het luiden van de bel. 'Wat zegt u daar?'
antwoordt de hardhorende man. 'Is de bel gegaan? Pardon, dan moet ik gaan,
anders zijn alle mooie vissen weg'.

Vis, dat in het archaisch dieet van de Homerische helden alleen voorkwam in
barre noodzaak, werd in het geseculariseerde klassieke Athene een rage. Dat
komt, denkt Davidson, omdat vlees tijdens civiel-religieuze plechtigheden door
de verzamelde congregatie als offermaal werd genuttigd. Het werd bovendien na de
rituele slachting in gelijke porties verdeeld. De ossehaas werd daarom versneden
met niervet. Zo kon men nooit op kwaliteit rekenen. Bij vis was dat anders. Die
kocht je per stuk. En per soort.

Alcoholisten

De anecdotes in Davidsons boek zijn verrukkelijk. In plaats van Winkelmanns
stereotype oude Grieken, met hun edele Einfalt und stille Grosse, brengen zij
een luidruchtige en bruisende wereld voor ogen met een ongehoord rijk scala van
merkwaardige types. Van gourmands, die een kraanvogelnek wensen om de vis
langzamer op te slokken, tot alcoholisten die op een ei gaan zitten en blijven
drinken tot het uitkomt.

Ook de politiek komt in het boek tot leven. Neem de volgende verwensing: 'moge
je potje calamari sissend op het vuur staan; moge je dan een gigantisch
smeergeld geboden worden. Moge je je willen haasten om je calamari en je
smeergeld te incasseren, maar moge de omkoper je komen halen voor de vergadering
voor je hebt kunnen eten. En moge je dan in je inktvis stikken met je mond vol'.
Het slachtoffer van deze verwensing is de vulgaire politicus Cleon. Hij hield
niet van de aristocratische gewoonte om wijn met water aan te lengen en evenmin
van de conversaties in het beschaafde symposion. Voor hem geen ondiepe kulikes,
gevuld met door verdunning amethyst-kleurige wijn, maar een stevige borrel uit
een diepe kruik, 's morgens vroeg in de kroeg aan de rand van de agora.

De matiging in het symposion was maar schijn. Uiteindelijk mondde het altijd uit
in dronkenschap, hoererij en ordeverstoring. Maar door het gedrag van bijna alle
Atheense politici, die door redenaars en komediedichters in de klassieke periode
zijn gehekeld, loopt toch een rode draad: gulzigheid kon ook staatsgevaarlijk
zijn. Op basis van de conversaties in Athene over de consumptie van vis, wijn en
seks trekt Davidson conclusies over de aard van de Atheense democratie. Die
conclusies zetten op een aantal punten de communis opinio van de oudheidkundigen
op hun kop. Ze nopen bovendien tot reflectie op onze eigen
consumptiemaatschappij en onze eigen democratie.

Dat lijkt een gevaarlijke koers. Met name Foucault heeft benadrukt hoe groot het
verschil is tussen onze cultuur en de antieke. Maar Davidson laat aan de hand
van een groot aantal roerend herkenbare voorbeelden zien dat de nadruk op het
verleden-als-een-andere-wereld zijn doel voorbij kan schieten.

Geneugten

Waarom is gulzigheid zo staatsgevaarlijk? Omdat wie zich niet kan beheersen,
steeds meer nodig heeft. Eerst slurpt hij zijn eigen vermogen op, vervolgens dat
van anderen en uiteindelijk dat van de staat. Het klassieke Athene kende
namelijk nauwelijks directe belastingen. De staatskas was afhankelijk van
'vrijwillige' bijdragen van de welgestelden, die het verzoek kregen projecten in
de publieke sector te financieren. Dit publieke corvee bracht eer en aanzien,
maar anderzijds gold het motto noblesse oblige. Wanneer de rijken al hun fondsen
voor eigen genot gingen gebruiken, zou er voor de burgers niet genoeg
overblijven.

Zo bezien is Apollo's beroemde lijfspreuk meden agan ('niets te veel') niet
zozeer een categorisch imperatief alswel een sociaal-economische noodzaak. En zo
is het steeds luider klinkende protest tegen overschrijding van deze norm vanaf
het eind van de vijfde eeuw voor Christus een signaal van de overgang van een
collectieve naar een individualistische samenleving. Wantrouwen is dus de
achtergrond van Atheense klachten over mannen die armoede voorwenden, maar op de
markt wel de grootste en duurste zeebaarsen inslaan. Het opschrokken van dure
vis is 'buitengewoon ondemocratisch', zoals een teleurgestelde liefhebber het
formuleerde die te laat op de markt kwam. Het lijkt verbijsterend hoe sterk het
Atheens politiek discours gedomineerd wordt door zulke klachten over te veel
(vis)etende, drinkende en copulerende politici. Maar het is eigenlijk logisch.
Die consumptie kost geld, gemeenschapsgeld.

Omdat de politieke polemiek vaak de seksuele gedragingen van de Atheners betrof,
is een groot deel van Davidsons boek gewijd aan de seksuele moraal en de daaraan
gekoppelde seks-industrie. Ook dat oogt actueel. Weinigen vinden het gebonk op
het bureau van het oval office een moreel delict op zichzelf: maar als de
onbeheersbaarheid van het presidentiele deel interfereert met het staatsbelang
ontstaat er een probleem. Is die interferentie het probleem of is de
onbeheersbaarheid alleen al genoeg om iemand niet met belangrijke
verantwoordelijkheden te bekleden? Klassieke Atheners neigen tot het laatste
antwoord. Zij het niet op moraliserende maar op functionele gronden. Onbeheerst
gedrag is niet per definitie slecht. Maar wie zijn deel niet kan beheersen,
beheert ook de staatskas niet goed, omdat hij steeds geld voor zichzelf nodig
zal hebben.

In deze context komt een belangrijke kwestie aan de orde: de veronderstelde
dominantie van homoseksualiteit over heteroseksualiteit in Athene
respectievelijk van de penetrator over de gepenetreerde. Beide stellingen zijn
met nadruk geponeerd in het werk van Foucault en in het invloedrijke boek Greek
Homosexuality van de Britse classicus Kenneth Dover (onlangs bij Bert Bakker
vertaald). Beide stellingen worden nu door Davidson ontkracht.
Heteroseksualiteit was ook in klassiek Athene de norm. Gepenetreerd worden
betekende volgens Davidson niet automatisch geknecht worden, slaaf zijn,
vernederd worden.

Vrouwen waren namelijk belangrijk in Athene. Tussen wettig echtgenote (sterk
afgeschermd van het openbare leven, als in een harem) en hoer bevond zich een
rijk scala aan dames en meisjes dat door Davidson nauwkeurig in kaart wordt
gebracht. Overspel was bovendien strafbaar. Echtbreker en echtgenote mochten, op
heterdaad betrapt, zelfs gedood worden. Ook zware boetes kwamen voor, alsmede de
unieke straf van een in de anus gestoken radijs.

Maar juist daarom was er een belangrijk territorium afgebakend voor affectieve
en seksuele relaties met allerlei jongens, meisjes, dames en heren: van een snel
staand nummer voor een obool - op straat of in het kineterion, het 'beweeghuis'
of 'neukerette', zoals Davidson het vertaalt - via een varieteit van geisha's en
courtisanes tot en met de 'grandes horizontales', dure vrouwen die aan tafel bij
rijken en machtigen spitsvondigheden debiteerden.

Breedreet

Hoe anachronistisch de 'seks-als-macht' theorie is - waarin penetratie de
schending van andermans fysieke integriteit symboliseert - blijkt uit het
gebruik van het woord katapugoon ('wijdaarsig' of 'breedreet'), een veelgehoorde
aantijging, ook in politieke context. De volgelingen van Dover zien iemand,
wiens anus door frequente penetratie is opgerekt, als een pathicus: een sukkel
en een 'mietje'. Diverse passages uit de komedies van Aristophanes suggereren
echter een andere interpretatie. 'De Perzen vinden dat alleen zeer vermogende
heren echt eten en drinken' zegt een gezant in de Acharniers ('Kolenbranders' in
de nieuwe vertaling van Hein van Dolen). 'Bij ons vinden ze dat alleen
katapugones dat doen', antwoordt de held. Van Dolen vertaalt deze passage aldus:
'in onze ogen doen de geile nichten dat'. Maar slaat dat wel ergens op? Houden
alleen geile nichten van lekker eten en drinken? Nee, het woord 'katapugoon' was
allengs 'bodemloos vat' gaan betekenen, het stond voor onmatigheid en niet per
se voor onderdanigheid. Het is alleen al daarom jammer dat Van Dolen Courtesans
and Fishcakes niet heeft kunnen gebruiken bij zijn interpretatie.

Naast de redevoeringen van Lysias, Demosthenes en Aeschines (en de onschatbare
boutades in Athenaeus' Deipnosofist, 'tafelpraat voor heren') vormen de komedies
van Aristophanes de belangrijkste bron voor Davidson. Deze komedies - ontstaan
in het kader van de Dionysus-rite en opgenomen in een pan-Atheens civiel ritueel
- waren meer dan toneelstukken. Het waren ook revues, doorspekt met zang, dans,
obsceniteiten en sketches. Bovendien hield de dichter er zijn publiek een
(lach)spiegel in voor, waarbij hij de rol van moralist niet schuwde en zijn
stadgenoten met naam en toenaam hekelde. De humor schoot heen en weer tussen het
niveau van Koot en Bie, Monty Python, Jiskefet en John Lantings Theater van de
Lach. Soms flauw, soms verschrikkelijk geestig en vaak volkomen onbegrijpelijk.
Dat laatste wordt veroorzaakt door de onophoudelijke verwijzing naar eigentijdse
situaties, gebruiken en incidenten waarvan wij het fijne niet meer weten. Ze
zijn dus eigenlijk onvertaalbaar.

Daarom alleen al is de poging van Van Dolen zo lovenswaardig. Na de drie
'vrouwenstukken' (Lysistrata, Thesmophoriazusae en Ecclesiazusae, naar mijn
smaak nog wat hompig) komt hij met de Kolenbranders (Acharniers), de Wespen en
Kapitaal (respectievelijk Aristophanes' vroegst bewaarde stuk, een van drie jaar
later, en zijn laatste stuk, en zo een fraaie staalkaart van de ontwikkeling in
zijn werk en die van de Atheense komedie).

Het probleem is natuurlijk dat als je concrete verwijzingen naar concrete
situaties bij Aristophanes niet uitlegt en letterlijk vertaalt, het publiek met
een dik commentaar op de schoot zou moeten zitten meelezen. Van Dolen wil dat
zijn vertalingen gespeeld kunnen worden, en zet grappen dus om in termen die
voor twintigste eeuwse Nederlanders begrijpelijk zijn. Daarmee gaat veel
verloren - de noten zijn ook te summier - maar het levert nog meer spitse
vondsten op, waarbij opvalt dat Van Dolen goedkope anachronismen, zoals grappen
over Kok of Clinton, bijna altijd uit de weg gaat. Vooral blijkt, hoe leuk
sommige scenes eigenlijk zijn, zoals het 'hondenproces' in De Wespen, of de
absurde manieren waarin de procesgekke vader aan de aandacht van zijn hem
bewakende zoon probeert te ontkomen in hetzelfde stuk.

Een plot als dat van De Wespen is typerend voor Aristophanes. Een oude, verarmde
vader is 'verslaafd' aan deelname aan de jury bij de in Athene zo frequente
processen. Hij verdient daar ook een aardige schnabbel aan, omdat deelname
vergoed werd. Zijn zoon vindt het allemaal onwaardig, wil sjiek worden, en sluit
hem op. Het koor van juryleden, vermomd als wespen probeert de oude te
kidnappen, maar vergeefs: het loopt op een confrontatie uit die de zoon wint.
Vader gaat bij zoonlief in de leer om heer te worden, maar leert slechts geraas
en gebral.

Vaders 'verslaving' geeft Davidson aanleiding te mijmeren hoezeer de lading die
dit begrip in klassiek Athene had, verschilt van die bij ons. Verslavingen
worden in het Grieks aangeduid met samenstellingen waarvan het eerste deel
'filo' luidt: 'houdend van'. In antieke bespiegelingen over drankmisbruik
ontbreekt de factor 'ziekte', 'afwijking', 'rijp voor de Jellinek' geheel: de
lol staat voorop. De Griekse benadering van plezier was rationalistisch en
menselijk. Er was slechts een beperking: de burgerplicht 'to manage the
appetites'.

Foto: Een 'komast' (een man op stap) wordt geholpen door een 'hetaere' bij het
braken. Atheense drinkbeker van de Brygos-schilder, ca. 490 voor Christus.
Wagner-Museum, Wurzburg.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              122 of 146 DOCUMENTS

                                NRC Handelsblad

                                 March 13, 1998

EUROJEUGD

BYLINE: REDACTIE: ROEL JANSSEN (RJANSSEN@NRC.NL) EN MATHIJS SMIT (010-4067332).

SECTION: Economie; Pg. 15

LENGTH: 161 words


Voor een gehoor van Leidse studenten betoogde premier Kok afgelopen maandag dat
de EMU-wannabees zich niet alleen moeten richten op het halen van de
toelatingscriteria voor de deelname aan de Economische en Monetaire Unie. In het
Academiegebouw aan het Rapenburg benadrukte hij dat de politieke prioriteit moet
uitgaan naar het terugdringen van de 'onaanvaardbaar hoge werkloosheidscijfers'
in de Europese Unie.

'De coordinatie van het nationale werkgelegenheidsbeleid is een noodzakelijk
complement op de monetaire en economische beleidsintegratie.' De premier stelde
vast dat de discussie over de euro een breder karakter begint te krijgen. Het
zijn niet meer alleen politici, professoren en bankiers die begrijpen dat zij de
gevolgen ervan zullen ondervinden. Steeds meer gewone burgers raken
geinteresseerd. Het grote aantal aanwezigen in Leiden en de kwaliteit van de
vragen leken Koks stelling te bevestigen.

Beleggen ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              123 of 146 DOCUMENTS

                                NRC Handelsblad

                                 March 12, 1998

Zonder allure

BYLINE: HARRY VAN WIJNEN

SECTION: PROFIEL; Pg. 1

LENGTH: 1579 words


De Nederlandse grondwet zou 'een meezinger' moeten zijn. Het tegendeel is het
geval.

DE IDEALE GRONDWET is van beknopte lengte en bevat niet meer dan enige
tientallen bondige artikelen 'zodat iedere normale burger kan leren haar inhoud
uit het hoofd te citeren', schreef professor W. Duk, emeritus hoogleraar van de
Universiteit van Amsterdam, in een recent verschenen themanummer over de
grondwet van het Nederlands Juristenblad (30 januari 1998).

Die kant moet het uit. Honderdvijftig jaar na Thorbecke's geruisloze revolutie
moet de grondwetsherziening van 1848 op een gepaste manier worden herdacht: met
z'n allen nagenieten van het grote moment dat een eind maakte aan de feitelijke
alleenheerschappij van de koning, en de regering onder de zeggenschap van de
volksvertegenwoordiging bracht. Op 17 maart - de dag waarop het liberale
Kamerlid Thorbecke in 1848 koning Willem II tactvol onder ogen bracht dat de
tijd was gekomen om het volk zelf de staatszaken ter hand te laten nemen - zou
iedere 'normale burger' (autochtoon en allochtoon) op gemene kosten een
volkseditie van de grondwet cadeau moeten krijgen om de tien belangrijkste
grondwetsbepalingen uit het hoofd te leren. Misschien is dat laatste wat veel
gevraagd - niet zozeer van de 'normale burger' als wel van de regering en de
Kamers van de Staten-Generaal die de grondwet schrijven, dan wel herzien of,
realistischer gezegd, in elkaar knutselen. Of, zoals de Nijmeegse jurist
prof.mr. C.A.J.M. Kortmann in het juristenblad zegt, te buiten gaan aan
'periodiek priegelwerk'.

Professor Duk, vrees ik, slaat het literaire talent van de Nederlandse
grondwetgever te hoog aan. Onder de Duk-norm zou het 142 (plus additionele)
artikelen tellende hoofddocument van de Nederlandse staatsregeling gelijktijdig
moeten worden gesnoeid en verheven tot het citeerniveau van een scheurkalender
van Koot en Bie. Dat vereist een onthoudbaarheidsgraad die sinds de dagen van
Thorbecke niet meer is bereikt. Thorbecke schreef onthoudbare zinnen die bij
generaties van staatsrechtbeoefenaren in het geheugen gegrift stonden. In de
toelichting op zijn ontwerp van de grondwetsherziening van 1848 ('Aan den
Koning!'), rekende hij in nadien nooit meer geevenaarde zinnen af met het
conservatisme uit de voorgaande jaren: 'De Grondwet sloot volkskracht buiten.'
'Zij heeft staatsburgerschap, de eerste drijfveer onzer eeuw, zooveel zij kon,
laten slapen.' In diezelfde adem sprak hij de bekende tenlastelegging uit, die
voor Thorbecke-kenners de mooiste regel uit zijn hele oeuvre is: 'Om hartstogt
te mijden, brak zij de ziel.' Thorbecke beheerste de kunst van het bondig
schrijven als geen ander, zoals zijn kiezers hele stukken van zijn grondwet uit
het hoofd kenden - in elk geval het hoofdstuk over de constitutioneel
onzichtbaar gemaakte koning.

De even artistieke als veelzijdige Amsterdamse hoogleraar in het staats- en
administratief recht mr.dr. George van den Bergh werkte op een niveau ergens
tussen Thorbecke en Duk weer andere vormen van constitutionele didactiek uit.
Hij droeg bij een speciale gelegenheid zingend de grondwet voor. Van den Bergh,
die behalve een productief jurist ook een energieke uitvinder was, onder meer
van de papierbesparende meerlingdruk, deed dat op 5 december 1947, in een
beroemd geworden staatsrechtcollege over de artikelen 56, 57 en 58 van de
grondwet (1946) op de melodie van Zie, de maan schijnt door de bomen, dat de
geschiedenis zou ingaan als het Sinterklaascollege. Van den Bergh had daar zo'n
succes mee dat de grondwet onder zijn studenten een meezinger werd.

De vraag is echter of de Nederlandse grondwet wel zo interessant is dat iemand
dit staatsstuk vijftig jaar na George van den Bergh zou willen meezingen of -
alsof het om de Ilias ging - uit zijn hoofd zou willen leren? De grondwet is
daarvoor te veel een prozaisch document, dat in dorre, lang niet voor iedereen
begrijpelijke taal is gesteld en op geen enkele plaats de gespierde taal bevat
waarin Duks ideale grondwet geschreven zou moeten zijn: 'Haar taal is gespierd
en monumentaal: een waardig voorbeeld van documentair proza' (het laatste van
zijn Tien geboden voor grondwetgevers). Zelfs de rechtsbetrekkingen - waar het
in een grondwet hoofdzakelijk om gaat - tussen de Koning en de ministers worden
in de (gemoderniseerde) Nederlandse grondwet van 1983 nog steeds geformuleerd in
termen die zowel onduidelijk als archaisch zijn. Voor een gewone Nederlander is
het lezen van de grondwet al geen onverdeeld genoegen, maar voor iemand die
geheel vreemd is in de Nederlandse staatkundige cultuur is het ronduit een
vervreemdende opgave. De Nederlandse regering moet vooral geen grondwet meegeven
in het basispakket inburgeringsvoorwaarden voor nieuwe Nederlanders, want die
mensen zouden alleen maar hulpeloos gedesorienteerd ervan raken. Wat is dat
trouwens voor een merkwaardig nationaal bezit, dat bij niemand meer gevoelens
van dierbaarheid oproept en zelfs politici wezenlijk onberoerd laat?

Oud-premier Van Agt zei deze week dat hij sinds 1977 (het jaar van zijn
aftreden) zich nooit meer het hoofd over de grondwet had gebroken en er
sindsdien nooit meer naar had omgekeken. Dat geldt in het algemeen voor
ministers. Voor hen vormt de grondwet geen enkel dagelijks referentiekader,
hooguit voor hun ambtenaren, die moeten waarschuwen als een regeringsmaatregel
strijdigheid oplevert met de grondwet en die de grondwet daarvoor blindelings
kennen. Zij zijn de enige liefhebbers die met de grondwet naar bed gaan en ermee
opstaan. Voor alle anderen is de grondwet een oud paard, dat af en toe van stal
wordt gehaald om een rondje in de Kamers te lopen als de grondwet weer eens 'in
onderhoud' moet. Buiten het kader van die periodieke grondwetsherziening (het
doorlopend sleutelen aan de grondwet is de belangrijkste oorzaak van de sterk
geslonken populariteit) wordt in Kamerdebatten zelden aan de grondwet
gerefereerd. De Tweede Kamer telt vele afgevaardigden die de grondwet niet
alleen nooit inzien, maar in heel hun parlementaire loopbaan nog nooit aan een
grondwetsherziening hebben meegewerkt - zelfs niet op afstand.

Het is dan ook geen wonder dat de professionele kenners van de grondwet niet te
spreken zijn over de kwaliteit van de grondwetsherzieningen - een doorlopend
proces, dat vrijwel uitsluitend over kleinigheden gaat. Prof.mr. L. Prakke, de
belangrijkste redacteur/bewerker van het Handboek van het Nederlandse
Staatsrecht van Van der Pot-Donner, spreekt in de twaalfde druk (1989, blz. 138)
onverbloemd zijn misnoegen uit over de rol van de volksvertegenwoordiging bij de
herziening van de grondwet van 1983: 'Zij voelt zich niet meer in de eerste
plaats wetgevend lichaam, maar wordt meer aangetrokken door de politieke
actualiteit. De invloed die zij op de herziene grondwetstekst heeft gehad, mist
dan ook allure en is vooral vrucht geweest van invallende, soms weinig beraden
gedachten van individuele leden.'

Wie de grondwet uit het hoofd wil leren, doet er goed aan de staatsrechtelijke
verhoudingen anno 1998 in internationaal perspectief te bezien. Uit dat
gezichtspunt is de Nederlandse grondwet allang niet meer de hoogste wet van het
land. Zij is ondergeschikt geworden aan hogere rechtsorganen en verdragen, zoals
het Europese Verdrag voor de Rechten van de Mens en de fundamentele vrijheden
(EVRM) en het recht van de Europese Gemeenschappen, die tezamen het Nederlandse
recht veel meer beheersen dan de Nederlandse grondwet dat doet. Onder de werking
van het EVRM is Thorbecke's grondwet, dat negentiende-eeuwse lichtbaken van
liberale scheppingskracht, de laatste jaren langzaam maar onvermijdelijk
verschrompeld tot een regionaal staatsdocument.

Foto's: 1. Afgewezen concept uit 1844 van een herziene grondwet. In latere jaren
schaafde Thorbecke aan de tekst, zoals bij artikel 51 waar stond: 'De persoon
van den Koning is niet verantwoordelijk voor de daden Zijner regering.' In de
marge schreef Thorbecke: '(De koning is) onschendbaar, de ministers zijn
verantwoordelijk'. Deze formulering staat nog steeds in de grondwet (artikel
42.2). Uit: Particulier archief J.R. Thorbecke, inventarisnummer 211.
Reproducties: Louk Roell; 2. Bij het Algemeen Rijksarchief in Den Haag berust
het particulier archief van J.R. Thorbecke. In een van de tientallen mappen (bij
elkaar naar schatting 'vijf meter' archiefmateriaal) bevindt zich een bladzijde
die Thorbecke uit een proefschrift heeft gescheurd, op de lege achterkant
waarvan hij een lijstje schreef van onderwerpen die hij geregeld wilde zien in
een herziene grondwet. De ongedateerde notitie laat zich als volgt lezen:
'Alg(emene) herziening/ Verdragen/ Kolonien/ Ontbindbaarh(eid) der d(oo)r het
volk gekozen verteg(enwoordiging)/ Wensch (?) Volledige regeling d(er)
min(isteriele) verantw(oordelijkheid)/ Wezenlijk regtstreekse volkskeuze tot
benoeming De(r) Verteg(enwoordiging) d(es) Lands, d(e)r prov(incien), der
pl(aatselijke) gemeenten/ Afschaffing v(an) standen/ Veranderde zamenstelling &
verkiezing d(er), zoniet, of afschaffing/ Regt v(an) amendement d(er)
Kon(inklijke) v(oo)rstellen, gelijk de min(isters) dat hebben ten aanzien v(an)
d(e) voorstellen in de Kam(er) ontstaan/ Jaarl(ijkse) begr(otings-) & rekenwet/
Verbeterde grondwetgev(ing) ten aanzien d(er) verplichting tot gewapende dienst/
De wijze v(an) herziening d(er) G(rond)w(et).' Uit: Particulier archief J.R.
Thorbecke, inventarisnummer 646.

Wetgeving ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              124 of 146 DOCUMENTS

                                NRC Handelsblad

                                 March 6, 1998

Madonna flirt met India; Nieuwe cd laat rigoureuze muzikale vernieuwing horen

BYLINE: DOOR PIETER STEINZ

SECTION: CS; Pg. 5

LENGTH: 1978 words


Van platinablonde seksgodin heeft Madonna zich op haar nieuwste cd omgevormd tot
spirituele elektrohippie. Ze flirt met India, verwerkt techno-house in haar
muziek en propageert berusting, die voortvloeit uit meditatie. 'Ray Of Light
klinkt beter dan alle Madonna-albums sinds Like A Prayer.'

Madonna: Ray Of Light. Maverick (Warner Music), 9362-46847-2 WE 852.

Het begint als een vrolijk jaren-zestigliedje, met van die lichte
gitaarakkoorden die zelfs op een druilerige winterochtend de zomer in je hoofd
zetten. Dan, na een seconde of twintig, valt een synthesizer in - futuristisch
als de herkenningsmuziek van een science-fictionserie, swingend als een
ouderwetse discoplaat van Donna Summer. Maar wanneer de zangeres eenmaal goed en
wel heeft ingezet, word je ondergedompeld in de late jaren negentig.

Een beheerste housebeat dwingt tot bewegen, tempowisselingen houden de spanning
erin, en op de achtergrond klinken de vreemdste elektronische effecten, van
aanstekelijke fluittonen tot gedempte sirenes. 'And I feel/ Quicker than a ray
of light', horen we, inmiddels net zo uitgelaten als de zangeres. En, nog meer
op zijn plaats: 'She's got herself a universe'.

'Ray Of Light', de titelsong van de eerste echte Madonna-cd sinds vier jaar, is
een vogelvlucht van vijf minuten over de popmuziek van de afgelopen decennia.
Maar het kan nog veel eclectischer: het openingsnummer 'Drowned World/
Substitute For Love' bijvoorbeeld, waarop New Age-achtige klanken worden
afgewisseld met gitaarloopjes die je eerder zou verwachten bij een gitaarband;
de als single uitgebrachte ballad 'Frozen' die behalve klassieke strijkers ook
Arabische motieven bevat; of het als mantra in het Sanskriet gezongen
'Shanti/Ashtangi' dat nu eens klinkt als een techno-collage, en dan weer als een
variatie op de flirts met India die de Beatles zich dertig jaar geleden
veroorloofden.

Ja, India - want de 39-jarige Madonna Louise Veronica Ciccone is gefascineerd
geraakt door het hindoeisme en verruimt tegenwoordig haar geest met yoga.
Verdwenen is het korte Jean Harlow-kapsel dat ze droeg ten tijde van haar vorige
studio-cd Bedtime Stories (1994); met haar bos oranje pijpenkrullen ziet ze
eruit als het oudere zusje van Alanis Morissette, de gruizige singer-songwriter
die in de afgelopen jaren een multi-million-seller werd op Madonna's eigen
platenlabel Maverick. Verdwenen zijn ook de veelbesproken - want zogenaamd
post-feministische - seksuele provocaties die in de jaren tachtig de basis
vormden van haar carriere, en die zes jaar geleden uitliepen op haar blootboek
Sex en haar halfgeslaagde cd Erotica. Sinds kort is Madonna de 'Earth Mother'
(The Sunday Times) of de 'Candy Perfume Girl' (Vanity Fair).

Hoewel ze zelf, met een verwijzing naar haar nieuwe muzikale leidraden, de
voorkeur schijnt te geven aan 'Veronica Electronica', de ietwat kinderlijke
bijnaam waarmee ze later dit jaar op tournee wil gaan.

Exotisch

Van platinablonde seksapostel tot spirituele elektrohippie - het is niet de
eerste gedaanteverwisseling van de superster die in 1983 als discopoppetje
debuteerde en daarna onder meer de rollen speelde van Monroe-achtige Material
Girl, oversekste Katholieke Beeldenstormster en feministische Walkure met
Gaultier-beha. Maar zelden heeft Madonna zich zo rigoureus muzikaal vernieuwd
als op Ray Of Light. Haar plotselinge liefde voor het exotische en het
esoterische ('Ik bestudeer nu de kabbala,' bazuint ze rond) heeft niet alleen
invloed op haar teksten, waarin onbekommerde seks en zelfexpressie zijn
vervangen door associatieve beelden en persoonlijke ontboezemingen, maar ook op
de sound van haar composities. Voor Ray Of Light riep ze de hulp in van William
Orbit, een Britse producer die naam maakte met de triphopgroep Massive Attack,
en die gespecialiseerd is in trance-achtige synthesizerritmes. Zijn onaardse
technoklanken beheersen de dertien nummers van de cd, en mengen ook verrassend
goed met de klassiek georkestreerde composities die Madonna scheef met Patrick
Leonard, de co-auteur van megahits als 'Live To Tell' (1986), 'Like A Prayer' en
'Cherish' (1989).

Er is nog iets waardoor Ray Of Light anders, om niet te zeggen beter klinkt dan
alle Madonna-albums sinds Like A Prayer (1989): de zangpartijen. Om zich voor te
bereiden op de hoofdrol in Alan Parkers verfilming van de musical Evita -
uiteindelijk een van de weinige successen van haar door flops geteisterde
filmcarriere - nam ze fanatiek zangles. Als Eva Peron zong ze in 1996 de andere
zanger-acteurs van het doek, en ook op Ray Of Light klinkt haar stem voller en
is haar bereik groter. Callas zal ze nooit worden, maar hatelijke vergelijkingen
met vocaal gehandicapte stripfiguren ('Minnie Mouse on helium') behoren vanaf nu
tot het verleden. Madonna is gegroeid, en nergens is dat beter te horen dan op
'Nothing Really Matters' en 'The Power Of Good-Bye', de twee liedjes die in
arrangement en compositie het best vergelijkbaar zijn met de toegankelijke hits
uit Madonna's gouden jaren tachtig.

Critici achten Ray Of Light het resultaat van een nieuwe andere producer en een
betere stem. Zelf ziet Madonna de geboorte van haar dochter als doorslaggevende
factor. 'A healing influence on my life,' noemt ze de 16 maand oude Lourdes
Maria ('Lola'); een 'kadootje van God' dat haar verzoent met haar eigen
moederloze jeugd in een verstikkend katholiek gezin in Detroit. Geen wonder dat
ze op haar nieuwe album twee songs aan haar dochter heeft gewijd: het charmante
kinderliedje 'Little Star', waarin Lourdes direct wordt toegesproken ('You make
my spirit whole'), en het vrolijke disconummer 'Nothing Really Matters', waarin
Madonna zich verbaast over haar egocentrisme in het verleden en concludeert dat
'Everything's changed/ I'll never be the same'.

Sterrenposes

Nooit dezelfde, dat is de lijfspreuk van Madonna. Al vijftien jaar lang is ze de
troonopvolger van David Bowie, die in de jaren zeventig (en de vroege jaren
tachtig) met een steeds wisselende identiteit en muziekstijl een stempel op de
popmuziek zette. Bowie's gevoel voor theater en provocatie, zo zei Madonna vier
jaar geleden tegen het Engelse maandblad Q, is altijd haar grote voorbeeld
geweest, vanaf het moment dat ze hem als meisje van veertien met zijn uitzinnige
Ziggy Stardust-uitdossing op een podium in Detroit zag staan.

Net als Bowie, die in het verre verleden achtereenvolgens de glitter-rock, de
gotische synthesizerpop en de funky disco in de mainstream bracht, heeft Madonna
het vermogen om op te pikken wat er speelt in de progressieve muziekcultuur en
er commercieel goede sier mee te maken. In de jaren tachtig maakte ze furore met
een blanke vorm van disco-soul, begin jaren negentig met het in de New-Yorkse
homo-disco's ontwikkelde 'vogue-ing', het aannemen van sterrenposes tijdens het
dansen. En nu is het de beurt aan de ambient house en de elektronische disco om
door Madonna aan een massa-publiek verkocht te worden. Luisterend naar de
hoogtepunten van Ray Of Light - naast het titelnummer ook het opwekkende 'Sky
Fits Heaven' en het mysterieuze 'To Have And To Hold' - zou je denken dat dat
moet lukken.

Twijfelaars op voorhand zijn er genoeg, want is er in de versnipperde popcultuur
van de late jaren negentig nog wel plaats voor het soort superster dat in de
jaren tachtig floreerde en waarvan Madonna een van de belangrijkste
vertegenwoordigers was? De crossover-artiest die een muzikale trend belichaamde
en zowel bij de highbrow popliefhebbers als het grote publiek populair was? Wie
het lot beziet van Madonna's voormalige collega's Michael Jackson (in het slop),
Bruce Springsteen (gereduceerd tot verdienstelijk folk-artiest) en vooral Prince
(in topvorm maar slecht verkopend), zou daar somber over kunnen worden. Maar het
is de vraag of de vergelijking opgaat, want geen van de supersterren uit de
jaren tachtig heeft in de afgelopen jaren een album uitgebracht dat, zoals Ray
Of Light, de hipste danstrends paart aan de toegankelijkelijkheid van een Top
40-produkt. Daarvoor moeten we terug naar 1991, toen Michael Jackson de techno
en de hiphop integreerde op Dangerous en een jaar lang in de cd- en
singlelijsten bivakkeerde.

Bevroren

Madonna lijkt zich over haar status als superster weinig zorgen te maken. 'Ik
heb de roem tegen de liefde geruild,' is de eerste zin die ze uitspreekt op haar
nieuwe album, en ze voegt er in een adem aan toe: 'zonder een greintje spijt'.
Ze heeft haar dochter als middelpunt van haar leven, en propageert de berusting
die voortvloeit uit meditatie. 'Freedom comes when you learn to let go,' zingt
ze op 'The Power Of Good-Bye', een aanbeveling die hemelsbreed verschilt van het
assertieve hedonisme dat ze predikte in oude hits als 'Express Yourself' en
'Justify My Love'. In de wereld van Madonna telt niet langer wat anderen kunnen
betekenen voor jou, maar wat jij kunt betekenen voor jezelf. 'Je bent bevroren
als je hart niet open is,' luidt het refrein van haar single 'Frozen' - in de
videoclip begeleid door beelden die vreemd genoeg herinneringen oproepen aan de
verfilming van The English Patient - 'Let all the hurt inside of you die.'

In een lang interview met het muziekblad Q noemt Madonna zichzelf deze maand
'The Queen of Despair' ('Lees mijn teksten!'). Maar de zweverige lyriek op Ray
Of Light getuigt van tevredenheid, dankbaarheid, blijdschap zelfs. Met een
uitzondering: de hypnotische tekst van het slotnummer 'Mer Girl'. In deze
spaarzaam georkestreerde en breekbaar gezongen ballade schrijft Madonna over
haar grootste trauma: de dood van haar door kanker aangetaste moeder. Het steeds
hernomen 'I ran...' suggereert overtuigend dat Madonna haar hele leven op de
vlucht is geweest voor die jeugdherinnering; hoe jammer is het dan ook dat de
slotregels van de zo poetische en aangrijpende klaagzang ('And I smelt her
burning flesh/ Her rotting bones/ Her decay/ I ran and ran/ I'm still running
today') zo clichematig sentimenteel zijn.

De teksten van Madonna zijn nooit erg diep of veelzeggend geweest. Ze is geen
Lou Reed, die op zijn cd's gestaag zegt voort te schrijven aan de Great American
Novel; geen Springsteen die in zijn teksten de gewone man in Amerika een stem en
een bestemming gaf; zelfs geen Prince die uit seks en religie een reviaanse
cocktail brouwde die meer was dan de som der delen. Juist omdat er niet een
groot thema in Madonna's oeuvre was aan te wijzen, kon ze in de afgelopen
vijftien jaar uitgroeien tot een van de meest becommentarieerde fenomenen uit de
popmuziek. Academici en feministen over de hele wereld projecteerden vrolijk hun
interpretaties op de superster die als eerste vrouw stadions volkreeg en als
topmanager een amusements-imperium bestierde. Voor de een was ze een
gender-bender die in de grenzen tussen de seksen deed vervagen; voor de ander
een postfeministische suffragette die op seksueel gebied voor vrouwen dezelfde
rechten opeiste als voor mannen; voor weer een ander was ze met haar
kameleontische gedrag een boegbeeld van het postmodernisme. Je kunt wachten op
de eerste wetenschapper die, zonder ooit een danspas op Ray Of Light gezet te
hebben, de nieuwe Madonna uitroept tot de belichaming van het fin-de-millenaire.

Aanstekelijke liedjes, daar gaat het om bij Madonna - dansnummers die de tijd
weerspiegelen maar door de jaren heen houdbaar blijken. De rest is franje. Ook
Madonna's eigen uitspraken. In de Vanity Fair van deze maand wordt ze door de
interviewster verleid tot een algemene uitspraak over de Zeitgeist. 'Ik denk dat
de mensen zich meer op zichzelf gaan richten, dat ze zich afvragen 'Wie ben ik?
Wat ben ik aan het doen?'' De trefzekerheid van Ray Of Light maakt duidelijk dat
Madonna dat stadium al lang gepasseerd is.

Foto: Madonna tijdens een concert in Sanremo, februari 1998 foto AP Photo/Andrew
Medichini

Popmuziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              125 of 146 DOCUMENTS

                                NRC Handelsblad

                                 March 5, 1998

Een mode die al bijna voorbij is; Herman Wijffels (Rabo) over de verheerlijking
van financiele normen

BYLINE: DOOR MENNO TAMMINGA EN ERIK VAN DER WALLE

SECTION: Economie; Pg. 22

LENGTH: 1486 words


De financiele wereld is in de ban van fusies en overnames. Groter,
internationaler, winstgevender. ABN Amro, Fortis en ING spendeerden al miljarden
guldens aan (buitenlandse) overnames. Wat moet de Rabo? Wat doet de Rabo? Topman
Wijffels over de dynamiek van kooplustige financiers, de Angelsaksische sfeer in
Nederland en de onderstroom in de samenleving tegen de verheerlijking van
financiele normen. 'Het middel is doel geworden.'

Al zestien jaar aan de top van de grootste bank in Nederland, maar toch geen
bankier. 'Ik ben Herman Wijffels. Ik werk bij een bank. Dat zeg ik als ik in een
gezelschap kom waar wij beginnen met een rondje: wie bent u, wat doet u.' Nee,
geen bankier. 'Dat is meer iets voor de tv-serie Oud geld. Ik beschouw dit als
een vak naast vele andere. Zonder de geur van heiligheid.'

Zijn persconferentie over de resultaten zit er net op. Zo ongeveer alle
Rabo-records zijn weer gebroken. De zaken gaan uitzonderlijk goed. De boerenbank
van weleer is een van de grote Nederlandse financiele conglomeraten geworden: de
bank, een grote verzekeraar (Interpolis) en een grote vermogensbeheerder
(Robeco). Alles betaald uit de eigen winst. De Rabobank is een cooperatie, de
grootste van Nederland.

Na spraakmakende overnames van ING (Belgische BBL) en ABN Amro (Amerikaanse
spaarbank Standard Federal) is de vraag hoe de Rabobank de race denkt vol te
houden. Zet de cooperatieve structuur de Rabobank op achterstand ten opzichte
van Nederlandse concurrenten die wel de prestatiedruk van de financiele markten
voelen?

De Rabobank praat wel her en der, het meest concreet met de Belgische
Kredietbank, die net een samengaan met de cooperatieve instellingen Cera en ABB
aankondigde. Dat verloopt in alle rust, vertelt Wijffels.

Terwijl de markt vol onrust is?

'U moet rust niet zo uitleggen dat wij niet behoorlijk alert zijn op
mogelijkheden. Er is heel wat activiteit. Het is niet zo dat wij denken dat de
Rabobank in haar huidige vorm over tien jaar nog bestaat. Het zou heel wel
kunnen dat wij dan deel uitmaken van een grotere structuur. Niet alles zo groot
mogelijk maken, zoals sommige concurrenten, maar het zo goed mogelijk combineren
van de grote en de kleine schaal. Aan de verwerkingskant van transacties zie ik
wel brood in schaalvoordelen, maar de voorkant van de bank, waar de klanten
komen, hoef je niet in een samenklontering onder te brengen.'

BBL was niet interessant, de Franse bank CIC, waarop ABN Amro nu aast, evenmin.
'Bij de voordelen van de samenvoeging van, laten wij zeggen, een Britse en een
Duitse bank op de particuliere massamarkt kan ik mij weinig voorstellen.' Voor
Wijffels geen overnames die tot doel hebben de winst per aandeel, het financiele
verhoudingsgetal waarvoor beleggers alle aandacht hebben, op te vijzelen. De
cooperatieve norm is: gaat de kwaliteit van de dienstverlening omhoog of de
kostprijs omlaag. Liefst allebei.'

Overname van de Kredietbank is niet aan de orde. Wijffels denkt aan samenwerking
op deelgebieden, zoals op het vlak van beleggen of de internationale
activiteiten. Zijn uitleg doet sterk denken aan de omzwervende bewegingen
waarmee zeven jaar geleden de samenwerking met Robeco begon. Samenwerking op
verschillende terreinen, een teen in het water en na vijf jaar was een volledig
samengaan een logisch vervolg.

Ook al doet de Rabobank niets, de acties van concurrenten hebben wel invloed op
haar positie. 'Alleen al omdat de dynamiek van de concurrentie in onze markt een
rol speelt. De Rabobank moet zich niet gek laten maken. Door de jaren heen zijn
de verhoudingen in de Nederlandse banksector in stand gebleven. In de afgelopen
jaren zijn we echt groot geworden in het midden- en kleinbedrijf en spelen we
een relevante rol in het effectenbedrijf. Dat was een paar jaar geleden nog niet
zo.'

De nadruk op de winst per aandeel bij de concurrentie brengt de Rabo-voorman op
de 'Wall Street-normatiek' die diep in Nederlandse bedrijfsleven ingang heeft
gevonden. 'Het middel is het doel geworden. Begrippen als shareholder's value
waren een middel om een onderneming beter te laten werken, om voor de
maatschappij toegevoegde waarde te creeren. Nu zie je dat de dominantie van de
financiele ratio's is doorgeslagen en dat iedereen, ook de financiele pers,
achter een mode aanholt die alweer bijna voorbij is.'

Een bedrijf moet meer zijn dan een melkkoe op de effectenbeurs. 'Ik vind het
overdreven wanneer bedrijven - en in Nederland zijn dat er betrekkelijk weinig -
alleen nog maar kunnen praten over het belang van de aandeelhouder. Dan vraag ik
mij af of wij op langere termijn niet beter uit zijn met het Rijnlandse model,
waar de onderneming in een maatschappelijk perspectief wordt geplaatst en het
uitwringen op korte termijn niet het belangrijkste richtsnoer is. Ik weet dat
dit een tegengeluid is, maar dat past ook in de traditie van deze bank.'

Stem tegen, stem Rabo? 'Niet tegen, maar anders.' Dat de aandeelhouder 'op het
schild is geheven' kan volgens Wijffels niet los gezien worden van de
optieregelingen die van heel wat managers miljonairs maken. 'Je ziet in Amerika
allerlei spelletjes om de winst per aandeel omhoog te krijgen, zoals
bijvoorbeeld de inkoop van eigen aandelen. Via de opties combineer je het belang
van de ene stakeholder, de aandeelhouder, met een andere stakeholder, het
management.'

De normen van Wall Street vinden in Nederland een opvallend vruchtbare grond,
constateert CDA'er Wijffels met enige spijt. 'Wij zijn op het continent de meest
Angelsaksische natie geworden. Je ziet het in het talenonderwijs. Ik hoor van
hoogleraren dat zij geen Frans- of Duitstalige literatuur kunnen voorschrijven.
Niemand beheerst het.'

'De gewone man ervaart dit als iets dat aan hem voorbij gaat. Een kleine groep
plukt de vruchten met een soort prioriteitsclaim. Vergeet niet dat een kwart van
de bevolking volledig buiten deze uitbundige ontwikkeling staat. De gewone man
zegt een hogere winst per aandeel niets. Het gaat hem niet alleen om de beurs.'

De ongelijke verdeling van het profijt van de Wall Street-weelde, roept in
omringende landen tegenkrachten op. Sociale onrust in Duitsland, de Franse
opstand der werklozen. Staan Nederland vergelijkbare sociale spanningen te
wachten? 'In Nederland is het altijd maar een flauwe afspiegeling van de
spanning elders. In de polder is het altijd harmonieuzer geweest.'

'Ik zie de onderstroom groeien in Europa, waarin de liberalistische golf, die
met straffe westenwind uit Amerika is gekomen, over zijn hoogtepunt heen is.'

De maatschappelijke slinger zwaait terug. 'De huidige nadruk op financiele
normen is een reactie op de collectivistische overdrijving in de jaren zestig en
vooral zeventig. Nu overdrijven we gaandeweg in liberale zin, maar binnen vijf
jaar zal de slinger weer de andere kant opgaan.'

'De situatie zal pas echt veranderen als de aandelenkoersen gaan dalen waardoor
de opties niets meer waard worden. Pas als de winsten dalen en het economisch
minder gaat, wordt de eenzijdige verdeling van de welvaart minder.'

In Amerikanisering van Nederland, met een onderklasse en een steenrijke elite,
gelooft Wijffels niet. 'Bij ons zit heel diep dat iedereen een beetje mee moet
kunnen doen. Hoop en verwachting lopen hier wellicht bij mij door elkaar. Ik wil
niet leven in een land waar armoede en bedelaars een permanent verschijnsel
zijn.'

De tegenreactie op de liberale tijdgeest kan een steuntje in de rug krijgen van
de creatie van de Europese en Monetaire Unie, de EMU. 'De EMU heeft blootgelegd
dat de oude methodieken van beleid, het creeren van overheidstekorten, geen weg
is die wij kunnen volhouden. Met de EMU creeren wij ook de capaciteit om
regulerend op te treden in de financiele arena, beleid dat wij op nationaal
niveau verloren hebben. Een goede samenwerking met de Federal Reserve, de
Amerikaanse hoeder van de financiele markten, kan stabiliserend werken. De
volgende fase in de Europese Unie zal dan zijn hoe wij de voordelen ten nutte
brengen aan brede lagen van de bevolking. De Europese werkgelegenheidstop van
vorig jaar zie ik als een vooraankondiging daarvan.'

Dat de Europese eenwording de uniformiteit juist in de hand zal werken, gelooft
Wijffels niet. Alle grensoverschrijdende allianties ten spijt. 'De culturele
pluriformiteit is een zeer rijk en productief kenmerk van Europa en dat blijft
bij fusies een belangrijk element. Om die reden zie ik ons nooit de Kredietbank
inlijven, want daarvoor is de Vlaamse identiteit veel te belangrijk en die wordt
bij een overname zeker aangetast.' Dat geldt dus ook voor het Waalse BBL dat
door ING is overgenomen. 'Natuurlijk, maar ik praat voor de Rabobank en wij
hechten daar grote waarde aan. Net als in de flora en de fauna: hoe meer
soorten, hoe beter. Wij zouden nooit willen dat een verafgelegen hoofdkantoor de
zaken voorschrijft.'

Foto: 1. Herman Wijffels (Foto Peter Hilz)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              126 of 146 DOCUMENTS

                                NRC Handelsblad

                                 March 5, 1998

Weer niets geleerd

BYLINE: MARK KRANENBURG

SECTION: Opinie; Pg. 7

LENGTH: 951 words


Politici schrikken altijd achteraf, zei Ed. van Thijn ooit eens. Met achteraf
bedoelde hij na verkiezingen. Vier jaar geleden was er na de raadsverkiezingen
de schrik over de grote aanhang die extreem-rechts in een flink aantal gemeenten
had weten te behalen. Bij eerdere lokale verkiezingen was er de schrik over de
desinteresse en de daarmee samenhangende lage opkomst.

Een vast gegeven is dat schrik altijd weer wordt gevolgd door de aankondiging
van ferme daden. Het signaal van de kiezer is begrepen, er zal aan verbetering
worden gewerkt. Hoe vaak is er na verkiezingen waarbij de kiezers het weer eens
lieten 'afweten' niet beloofd dat politici meer de wijken in zouden trekken? Een
belofte die vaak ook werd ingelost, maar dan wel pas enkele weken voor de
volgende verkiezingen.

Ook als gevolg van de uitslag van gisteren zullen weer diverse goede voornemens
worden geformuleerd. Want met een opkomstcijfer dat voor raadsverkiezingen een
laagterecord weerspiegelt, is de kritische grens opnieuw een stap dichterbij
gekomen. Zeker in de wat grotere steden heeft nauwelijks iets meer dan de helft
van de kiesgerechtigden de moeite genomen te gaan stemmen. In Amsterdam is de
opkomst zelfs onder de 50 procent gebleven. Er zijn dus nogal wat steden waar
het lokaal bestuur toch met een ernstig legitimiteitsprobleem zit. Tenzij
iedereen de opvatting van VVD-leider Bolkestein overneemt die zich niet zo
stoort aan een lage opkomst omdat dit er volgens hem op wijst dat mensen
klaarblijkelijk weinig problemen hebben. Maar als ontevredenheid de enige
drijfveer is om te gaan stemmen, zou het met de democratische burgerzin wel heel
erg slecht zijn gesteld.

Er is voor gevestigde politici in de diverse gemeenten alle reden zich wel
degelijk zorgen te maken naar aanleiding van de verkiezingsuitslag van gisteren.
Sluipenderwijs is sprake van een afkalving van de traditionele bestuurlijke
basis in gemeenten. Voor veel mensen is de noodzaak om te gaan stemmen niet
aanwezig, anderen maken van de gelegenheid gebruik een proteststem af te geven.
Stemmen voor de gemeenteraad heeft bij nogal wat kiezers iets vrijblijvends
gekregen en dat is pas echt verontrustend.

Het herkenbaarheidsprobleem is in de lokale politiek nog groter dan in de
geontideologiseerde landelijke politiek. De wederom gegroeide groep zwevende
kiezers was geen uiting van ongebondenheid, maar van onwetendheid. Het lokale
bestuur heeft zich totaal onzichtbaar weten te maken.

Tekenend was de slotzin van socioloog Kees Schuyt in zijn column in de
Volkskrant van gisteren: 'Ik begin vandaag de dag goed: ik ga nu stemmen, al
weet ik bij God niet op welke partij.' Rudy Kousbroek vertolkte in deze krant
een half etmaal later een soortgelijk fatalistisch gevoel toen hij zich afvroeg
op wie hij moest stemmen.

Als de eenvormigheid blijkbaar zo groot is, gooien partijen die zich afficheren
als anders-dan-anderen al gauw hoge ogen. Vandaar het succes van
anti-establishmentpartijen als Leefbaar Utrecht en Leefbaar Hilversum. Hun
nadrukkelijke aanwezigheid zal de andere partijen in elk geval dwingen zich te
bezinnen op het eigen functioneren.

Dat nadenken zal tot weinig leiden als niet ook het lokale bestuurlijke systeem
erbij wordt betrokken. De politiek heeft zich op het lokale vlak volledig weten
te depolitiseren. Als dat niet verandert zal de teloorgang verder doorzetten.
Het verschil tussen hogere ambtenaren, wethouders en raadsleden is nihil
geworden. Hun werkzaamheden lopen vaak volledig door elkaar heen. Voor de burger
is de burgemeester nog de enige tot de verbeelding sprekende politieke figuur.
Maar uitgerekend deze persoon kan niet worden gekozen, maar wordt benoemd.

Op het lokale niveau is de paradoxale situatie ontstaan dat de problemen
waarover de politici zich dienen uit te spreken zeer herkenbaar zijn
(verkeersbeleid, woonlasten, welzijnsbeleid en veiligheid), maar de politici
onherkenbaar. De gemeenteraad is een verlengstuk van het college van burgmeester
en wethouders geworden: er wordt volop meebestuurd, maar voor een politiek debat
waarin besluiten en voornemens worden afgewogen is in deze monistische structuur
nauwelijks plaats. Vandaar dat het 'gewone' burgers zijn die het bestuur zo nu
en dan hardhandig van een schijnbaar onomkeerbare route afhalen. De referenda in
Rotterdam en Amsterdam over de vorming van stadsprovincies waren hiervan een
sprekend voorbeeld. De gemeenteraden van beide steden waren in grote meerderheid
voor, de burgers spraken zich er in de afgedwongen volksraadplegingen in grote
meerderheid tegen uit.

Waar het in gemeenten aan ontbreekt is een politiek orgaan dat voeling houdt met
de inwoners inplaats van het college van B enW.

De manier om dat te bereiken is dat in Nederland, net als in bijna alle andere
landen van de Europese Unie, burgemeesters niet langer worden benoemd maar
direct gekozen. Aan zo'n gekozen functionaris vervolgens de taak een eigen
college van wethouders om zich heen te verzamelen. De eveneens gekozen
gemeenteraad komt dan meer in de rol van controleur terecht en zal weer kunnen
uitgroeien tot het forum waar de politieke afweging plaatsvindt.

Of zo'n institutionele wijziging daadwerkelijk zal leiden tot een vergroting van
de politieke interesse valt vanzelfsprekend niet met zekerheid te voorspellen.
Maar het zou in elk geval het proberen waard zijn. Tenzij iedereen tevreden is
met een situatie waarbij gemeenteraadsverkiezingen niet veel meer zijn dan een
generale repetitie voor de landelijke verkiezingen die de kiezer tevens de
mogelijkheid bieden eens een keertje politiek ongevaarlijk vreemd te gaan.

Verkiezingen ; Staatsvormen ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              127 of 146 DOCUMENTS

                                NRC Handelsblad

                                 March 4, 1998

Anthony Hopkins

BYLINE: DOOR PIETER STEINZ

SECTION: Kunst; Pg. 11

LENGTH: 503 words


In een serie profielen van gezichtsbepalende filmsterren deze week Anthony
Hopkins, de ingehouden perfectionist die nu te zien is als Amerikaanse
ex-president in Spielbergs Amistad.

Wie het nooit heeft aangedurfd om The Silence of the Lambs te bekijken, kent
Anthony Hopkins in de eerste plaats van de Merchant Ivory-films waarin hij een
hoofdrol vervulde. In Howards End (1992) was hij een succesvolle societyfiguur
die op een subtiele manier de onafhankelijke hoofdpersoon (Emma Thompson)
verleidt; in The Remains of the Day (1993) speelde hij, wederom tegenover
Thompson, de stijve butler die zichzelf wegcijfert voor een heer die het niet
waard is.

Toch is de gewone man, van welke sociale klasse ook, niet het personage waarin
de Welshman Philip Anthony Hopkins (Port Talbot, oudejaarsavond 1937) meestal
gecast wordt. Vanaf zijn filmdebuut als Richard Leeuwenhart (The Lion in Winter,
1968) ontpopte hij zich als een vertolker van de groten der aarde: van Adolf
Hitler en Lloyd George tot Pablo Picasso en nu (in Spielbergs Amistad) John
Quincy Adams. Dat hij soms uiterlijk weinig leek op de door hem geportretteerde
figuren, wist hij door briljant acteren te verdoezelen. Voor de titelrol van
Oliver Stone's Nixon (1996) maakte hij zich de mimiek en het accent van de
omstreden president zo eigen, dat je het idee kreeg dat je naar een documentaire
zat te kijken.

Deze kameleontische perfectie is overigens niet het resultaat van uitputtend
onderzoek naar de context of de motieven van het te spelen personage. Hopkins
heeft naar eigen zeggen genoeg aan het scenario; zoals veel van zijn
eilandgenoten ziet hij niets in de onder Amerikanen populaire method acting. 'Ik
praatte gewoon zachtjes en bewoog langzaam', zei hij toen hem gevraagd werd hoe
hij zijn rol in The Remains of the Day had aangepakt. De al even poespasloze
Laurence Olivier, die Hopkins van 1966 tot 1972 bij het National Theatre in
Londen regisseerde, zou trots op hem zijn geweest.

Olivier was zijn leermeester, maar Hopkins' leven en carriere doen het meest
denken aan die van zijn grote voorbeeld Richard Burton. Net als de eveneens in
Zuid-Wales geboren Burton moest de bakkerszoon Hopkins hard vechten om zich te
ontworstelen aan zijn lower-class-achtergrond, en kampte hij lange tijd met
alcoholverslaving en agressieve buien. En net als Burton in de jaren zestig
paart hij een hoge status als klassiek geschoold acteur aan een grote
populariteit en box office appeal in Hollywood.

Over de reden voor het laatste kunnen we kort zijn. In 1991 speelde Hopkins de
mannelijke hoofdrol in Jonathan Demme's gruwelthriller The Silence of the Lambs.
Hij won er niet alleen een Oscar mee, maar verwierf zich ook een plaats in de
Hall of Fame van Amerikaanse culthelden - als Hannibal 'The Cannibal' Lecter, de
op Chianti en mensenvlees verzotte seriemoordenaar die de film afsluit met een
inmiddels legendarische mededeling over de telefoon: 'I'm having an old friend
for dinner.'

Foto: Anthony Hopkins Foto abc

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              128 of 146 DOCUMENTS

                                NRC Handelsblad

                                 March 3, 1998

Met beide benen op de grond

BYLINE: FRITS ABRAHAMS

SECTION: Radio en Televisie; Pg. 23

LENGTH: 665 words


Twee heel verschillende manieren om dezelfde lastige waarheid onder woorden te
brengen. We kregen er gisteren een fraai voorbeeld van in de schoot geworpen.

Op RTL 5 werd prof. C. Fasseur, de biograaf van koningin Wilhelmina, de vraag
gesteld hoe Wilhelmina tegenover de buitenechtelijke avonturen van haar man
stond. Fasseur: 'Ik denk dat Hendrik niet zoveel verschilde van andere heren van
zijn stand die een dame achter de hand hielden.'

Die wilde ik graag even op sterk water zetten: een dame achter de hand houden.
Het klonk alsof de biograaf zich hier ook het idioom van de door hem beschreven
jaren en kringen toe-eigende.

Hoe sprak (en spreekt) het gewone volk over dergelijke zaken? Daarvoor moeten we
naar het programma Taxi, waarin Yvonne van den Hurk een ritje maakte met een
stokoude baas die wat herinneringen ophaalde.

Hij tikte op zijn tong: daar had hij als handelsman zijn brood mee verdiend. En
in het contact met de dames was het ook wel nuttig geweest. Als zijn vrouw niet
meeging naar recepties, dan gebeurde er wel eens wat. Tijdens zijn verblijf op
CuraCao had hij, als blonde blauwogige man, de vrouwen zelfs van zich af moeten
slaan. Of hij altijd getrouwd was geweest? Natuurlijk, vijfenveertig jaar lang -
en schatten van kinderen.

Ging dat nou nooit eens vervelen, dat vreemdgaan, wilde Van den Hurk weten.

'Ach', zei de man, 'zo vaak gebeurt dat nou ook weer niet. Het gebeurt alleen
als het voor je geweer komt.'

Hier hadden we dus een man die een geweer achter de hand hield voor het geval
hij een dame tegenkwam.

Dit zijn de momenten waarop ik me steevast voorneem een verzameling van
dergelijke uitdrukkingen aan te leggen. Als regelmatig tv-gebruiker moet je een
eind komen. Ook originele, uit volmaakte argeloosheid geboren antwoorden zouden
in zo'n verzameling een plaats verdienen. Bijvoorbeeld het antwoord van
schaatster Marianne Timmer op een vraag van Frits Barend naar het geheim van
haar fraaie stijl: 'Ik schaats gewoon goed recht naarvoren.' En na de lacherige
reactie van haar interviewer: 'Het zal ook wel komen omdat ik geen dikke benen
meer heb.'

Keeper Edwin van der Sar is ook tot zulke antwoorden in staat, al zul je ze uit
hem moeten trekken. Henk Spaan interviewde hem in zijn aardige programma
Voetballen doe je zo. Getweeen op de bank keken ze naar archiefbeelden van
oud-keeper Jan van Beveren.

Als het woord 'bescheidenheid' niet bestond, zouden we het voor Van der Sar
moeten uitvinden. Een volstrekt deiningloze man die van complimenten alleen maar
verlegener wordt. 'Wat beschouw je als je superredding?' vroeg Spaan. 'Ik zou
het niet weten', zei Van der Sar. En zijn blunders? Ja, die herinnerde hij zich
maar al te goed.

Ze keken naar een katachtige sprong van show-keeper Van Beveren. Wat vond Edwin
ervan? 'Als ik de bal normaal kan pakken, dan pak ik 'm normaal', zei hij
bedachtzaam. 'Mijn benen gaan niet de lucht in als het niet nodig is.'

De beste keeper ter wereld die met beide benen zo lang mogelijk op de grond
blijft - als ik dominee was, zou ik het begin van mijn eerstvolgende preek al
klaar hebben.

Op Nederland 1 (NCRV) noteerde ik deze woorden van een alcoholiste die in de
categorie 'zelfbedrog' ook iets klassieks hadden: 'Ik ben nooit dronken, ik
schijn er immuun voor te zijn.' Het ging om 'Johanna', een vrouw uit de
Amsterdamse Pijp die door haar benedenbuurman - en journalist - Hans Krikke
geportretteerd werd.

Het was een rauw, hard portret waarin Krikke niet alleen de observerende
journalist, maar ook de betrokken vriend bleef. Die invalshoek maakte de film
hier en daar wat amateuristisch, maar gaf er meteen grote kracht aan. Alleen het
einde begreep ik niet helemaal. Krikke verweet zichzelf en andere hulpverleners
dat zij Johanna met hun bemoeienis 'mede de afgrond in hebben geduwd'. Ze zouden
haar te afhankelijk hebben gemaakt. Maar wat was het alternatief geweest?
Sommige mensen zijn niet te redden - en zeker niet door zichzelf.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              129 of 146 DOCUMENTS

                                NRC Handelsblad

                                 March 3, 1998

Schroder is links kwetsbaar

BYLINE: MICHELE DE WAARD; MICHELE DE WAARD IS CORRESPONDENT VAN NRC HANDELSBLAD
IN DUITSLAND

SECTION: Opinie; Pg. 7

LENGTH: 1467 words


Met zijn verkiezingsoverwinning in Nedersaksen heeft Gerhard Schroder zich een
goede uitgangspositie verschaft voor het bondskanselierschap. Het is nu wel zaak
dat hij de komende tijd de linkervleugel van de SPD in toom houdt, vindt Michele
de Waard.

Succes heeft vele vrienden. Een dag na de sensationele verkiezingsuitslag in
Nedersaksen genoot Gerhard Schroder in Bonn de zoete smaak van de overwinning.
Als een ware triomfator drong de kleine matador uit Hannover zich door een woud
van televisiecamera's, fotografen en journalisten naar het podium om de pers te
woord te staan. Wat wil deze sociaal-democraat, die het hoogste ambt opeist van
het machtigste land in Europa? Waarvoor staat Schroder, de uitdager die denkt de
'eeuwige' kanselier Helmut Kohl te kunnen verslaan?

Gerhard Schroder maakt er geen geheim van dat hij is geinspireerd door de Britse
premier Tony Blair, de Amerikaanse president Bill Clinton en de Nederlandse
minister-president Wim Kok. Niet voor niets reisde Schroder vorig jaar naar
Londen en de Verenigde Staten. Van Blair kunnen de Duitse sociaal-democraten
leren hoe ze de verkiezingen moeten winnen, van Clinton hoe banen moeten worden
gecreeerd. En Kok kan hun vertellen waarom de Nederlandse sociaal-democratie
erin is geslaagd de economische modernisering te verbinden met sociale
rechtvaardigheid.

Zelf wil Schroder een combinatie zijn van de twee grote sociaal-democraten, die
zijn eigen partij heeft voortgebracht: de kanseliers Willy Brandt en Helmut
Schmidt. De een was de man van het hart, de ander die van het hoofd. 'Brandt heb
ik bewonderd vanwege zijn gevoeligheid en zijn bekwaamheid in te spelen op
nieuwe stromingen in de maatschappij. Schmidt waardeer ik vanwege zijn
bestuurlijke kwaliteiten en zijn inspanningen de partij over haar vijandigheid
tegenover technologische innovatie te helpen', zei Schroder een jaar geleden in
een vraaggesprek met deze krant.

Met de 53-jarige Gerhard Fritz Kurt Schroder hebben de Duitse sociaal-democraten
een kanselierskandidaat aangewezen, wiens hart links klopt, maar wiens beleid
door puur pragmatisme wordt gedomineerd. Hij waait met de tijdgeest mee: zodra
het nodig is, stelt Schroder zijn mening bij. Deze eigenschap is bij uitstek het
kenmerk van de nieuwe generatie 'linkse' leiders, zoals Clinton, Blair en Kok.
In ideologische dogma's ziet Schroder niets, of het nu gaat om het
'neo-liberalisme' van rechts of om een links thema als de energieheffing.

Net als Tony Blair staat Schroder voor 'modernisering en vernieuwing'. Vage
woorden, die het goed doen in landen waar conservatieve regeringspartijen lang
aan de macht zijn. Schroder wil 'modernisering van de economie, de staat en de
maatschappij. Maar op een sociaal verantwoorde manier'. De regering van Helmut
Kohl heeft de sociale rechtvaardigheid prijsgegeven, vindt de
kanselierskandidaat.

Mooie woorden, maar wat betekenen zij in de praktijk?

Ook al koestert Schroder zijn imago van moderniseerder, in de praktijk blijkt
hij 'linkser' dan Blair en Clinton. Schroder wil een sociaal model overeind
houden dat eerder overeen komt met dat van Nederland dan met dat van de
Verenigde Staten of Groot-Brittannie. Wie denkt dat de samenleving in dit
ontideologiseerde tijdperk niet meer maakbaar is, heeft het mis, vindt hij. Een
beetje maakbaar is de maatschappij wel. De 'vernieuwer' Schroder vindt een
actieve rol voor een corporatieve staat in de economie noodzakelijk.

Gisteren lichtte het duo Lafontaine en Schroder een tipje van de sluier op.

Partijvoorzitter en kanselierskandidaat maakten gezamenlijk duidelijk wat de
SPD-nieuwe-stijl voor Duitsland in petto heeft als ze de verkiezingen wint en -
met of zonder Groenen - de macht in Bonn verovert. Niemand hoeft bang te zijn
voor het 'rood-groene' gevaar, zei Schroder. Een benzineprijs van vijf mark per
liter, wat de Groenen willen, zal met de 'automan' uit Hannover, die bij
Volkswagen in de raad van toezicht zit, niet worden gerealiseerd. Zo'n maatregel
zou immers funest zijn voor ondernemend Duitsland.

Ook het buitenland stelde hij gerust. Schroder wil de buitenlandse koers van de
SPD uit het tijdperk Brandt en Schmidt voortzetten. Daarbij staan Europese
integratie en de nieuwe 'Ostpolitik' centraal. Ook de euro legt Schroder niets
meer in de weg. Het traject ligt vast en dat wil ook de SPD volgen.

Anders dan bij bondskanselier Helmut Kohl, geeft Schroder absolute prioriteit
aan het binnenlands beleid. Hij wil een 'middle-of-the-road' koers varen. De
SPD-politicus wenst geen maatschappelijke tweedeling tussen werkgevers en
werknemers. In Nedersaksen is deze boodschap al aangekomen, want daar lukte het
de SPD om zowel stemmen weg te halen bij Kohls CDU als bij de Groenen. Schroder
wil de 'scheppende, creatieve krachten' in de samenleving politiek organiseren;
de kleine ondernemers, technologische vernieuwers en zelfstandigen, die volgens
hem geen enkel vertrouwen meer hebben in het beleid van Helmut Kohl.

De kanselierskandidaat streeft ernaar een nieuwe consensus te verwezenlijken,
zoals Wim Kok in Nederland heeft gedaan. Zodra Schroder de verkiezingen in
september wint, zal de SPD een nieuw 'Bundnis fur Arbeit' tot stand brengen. Een
maatschappelijke dialoog tussen overheid, werknemers en werkgevers moet ertoe
leiden, dat arbeid flexibeler wordt gemaakt en nieuwe banen worden gecreeerd.
Bestrijding van de hoge werkloosheid van bijna vijf miljoen is voor de SPD de
belangrijkste inzet bij de verkiezingen van september.

Net als de regering-Kohl belooft ook Schroder belastinghervorming. Hiervan
zullen niet zozeer de hoge inkomens profiteren, maar vooral de lage en
middeninkomens. De belastingen op accijnzen gaan omhoog om de sociale premies te
verlagen, want de factor arbeid moet in Duitsland goedkoper worden gemaakt. In
dat opzicht is Schroder een nieuwe Kohl.

Schroder deelt graag 'leuke dingen' uit aan de mensen. De kinderbijslag wordt
verhoogd tot 250 mark per maand en de korting op het pensioen van vrouwelijke
gepensioneerden wordt ongedaan gemaakt. Als klap op de vuurpijl herhaalde
Schroder de eerdere aankondiging van partijleider Lafontaine, dat ook hij een
aantal economische hervormingen van de regering zal terugdraaien. Vooral korting
op de uitkering bij ziekte, die door Kohl van 100 naar 80 procent is verlaagd,
vindt hij onrechtvaardig.

De aanbod-economie-a-la-Schroder blijkt een vat vol verrassingen. Schroder mag
dan wel als lijsttrekker zijn gekozen, in werkelijkheid blijkt hij met zijn
economische beleid afhankelijker van partijleider Lafontaine dan velen denken.
Ook een kanselierskandidaat als Gerhard Schroder zal een beleid moeten
uitdragen, dat door de hele SPD-top wordt gedragen. Dat zal hem veel moeite
kosten, omdat de partij veel linkser is dan de kandidaat.

Loopt Schroder daarmee aan de leiband van Lafontaine? Ja. Overigens is een
dergelijke situatie bij de SPD niet nieuw. Ook Willy Brandt en Helmut Schmidt
hadden als kanselier te kampen met een lastige partijvoorzitter. Wat dat betreft
heeft Tony Blair het makkelijker. Als partijleider heeft hij drie jaar de tijd
gehad om orde op zaken te stellen en New Labour op moderniseringskoers te
brengen.

De tijd dringt. Schroder, die dingt naar het vertrouwen van het bedrijfsleven en
van de brede middenklasse, resten nog slechts zeven maanden. Met hem heeft de
SPD een kandidaat waarmee voor het eerst sinds zestien jaar de kans bestaat op
een machtsovername in Bonn. Voor de kiezers in Nedersaksen was hij de
'Hoffnungstrager'. Nu moet hij bewijzen, dat hij dit ook landelijk waarmaakt.

Schroder spreekt de gewone man aan, maar ook de manager op de bovenste
verdieping. Uit opiniepeilingen blijkt, dat de stemming onder de bevolking de
afgelopen maanden is omgeslagen ten gunste van de sociaal-democraten. Als
Schroder van zijn partij de ruimte krijgt, kan de SPD de macht overnemen.

Het succes van New Labour in Groot-Brittannie heeft aangetoond hoe belangrijk de
geslotenheid is van een partij. Tot nu toe is het duo Schroder-Lafontaine erin
geslaagd de eenheid te bewaren. Dat is al opmerkelijk.

Wil de SPD de kans op een machtswisseling niet verbruien, zal Schroder karakter
moeten tonen en Lafontaine en de linkervleugel in bedwang dienen te houden.
Alleen als combine zullen ze slagen. Tijdens het laatste partijcongres zei
Schroder al: 'Als het de SPD nu niet lukt, kan de partij alleen zichzelf de
schuld geven'.

Foto: De nieuwe kanselierskandidaat van de SPD, Gerhard Schroder, werd gisteren
ontvangen op het hoofdkwartier van zijn partij in Bonn. Links Rudolf Scharping,
fractievoorzitter van de SPD in de Bondsdag, rechts vice-voorzitter van de
partij Johannes Rau. (Foto AP)

Politieke partijen ; Binnenlandse Politiek ; Verkiezingen ; Recht ; Politiek en
Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              130 of 146 DOCUMENTS

                                NRC Handelsblad

                                 March 2, 1998

D66 wil in Gennep weer huzarenstukje uithalen

BYLINE: DOOR ONZE REDACTEUR FLORIS VAN STRAATEN

SECTION: Binnenland; Pg. 6

LENGTH: 1264 words


Als het aan D66 ligt, begint in het tegendraadse Limburgse stadje Gennep bij de
verkiezingen de victorie, net als in 1982. De D66'ers pogen de kiezers te werven
met gratis compost.

GENNEP, 2 MAART. De inwoners van het Noordlimburgse Gennep zijn vanouds
eigenzinnige mensen, die zich weinig gelegen laten liggen aan de politieke
voorkeuren van de rest van Nederland. Niet zonder bezorgdheid wacht de
plaatselijke politieke elite nu af wat de 17.000 onafhankelijke geesten uit het
stadje aan de Niers woensdag weer voor haar in petto hebben.

Bij het CDA, dat op het ogenblik samen met de bijna even grote lokale partij CEL
en de PvdA het college van burgemeester en wethouders vormt, etaleert men
ditmaal echter een grote dosis zelfvertrouwen. 'Het gaat gewoon goed in Gennep',
verklaart slager en CDA-raadslid Sjaak Noy, terwijl hij zijn haar onder handen
laat nemen bij kapsalon Jan van den Ende in de Zandstraat.

De kapper, die de vorige keer zelf ook al op zijn klant heeft gestemd, zwaait
het huidige college vooral lof toe voor de aanleg van een nieuw winkelcentrum en
een fraai nieuw gemeentekantoor, vlak achter het schitterende oude stadhuis uit
de 17de eeuw.

Maar het zou niet de eerste keer zijn dat de politici bedrogen uitkomen in
Gennep. Zo bombardeerden de kiezers in 1982 D66 al eens tot grootste partij van
de gemeente, met welgeteld een stem meer dan het CDA, terwijl D66 vrijwel overal
in den lande werd weggevaagd. In hotel De Kroon, pal naast het oude stadhuis,
sprak die avond een danig in verwarring gebrachte D66-voorman Jan Terlouw tussen
een hossende menigte de historische woorden: 'Ik zou eigenlijk verdrietig moeten
zijn maar kan dat niet helemaal.'

In 1990, vier jaar voor de Haagse uitvoering van paars, deinsden ze er in het
nog altijd overwegend katholieke Gennep niet voor terug het CDA buiten het
college van B en W te duwen. Het was destijds een primeur voor Limburg, die het
CDA koud op het dak viel. 'Bij D66 zijn ze daar nog altijd trots op', bitst Ad
Houtepen, dit jaar lijsttrekker van het CDA.

De confessionelen haalden overigens vier jaar later hun gram. Niet alleen
keerden zij met een raadszetel winst in het college terug, maar bovendien moest
D66 een zetel prijsgeven en belandde die partij in de oppositie. Dit alles
opnieuw in schril contrast met de lotgevallen van beide partijen elders in het
land. De afdeling Gennep van D66 zou graag weer een huzarenstukje uithalen, nu
de partij in den lande opnieuw zware tijden beleeft, maar of dit ervan komt is
twijfelachtig. 'Het huidige college heeft de boel goed dichtgetimmerd',
verklaart Paul Wessels (51), een joviale man die al sinds tien jaar de motor van
D66 in Gennep vormt en sinds 3 december tevens lid van de Tweede Kamer is.

De inwoners van Gennep, die nog niet allemaal bekomen zijn van het ook hier
uitbundig gevierde carnaval, lijken ditmaal weinig grieven te kennen. 'De
werkloosheid bedraagt hier maar acht procent en ook in financieel opzicht hebben
we geen grote problemen', zegt Thei Brons, een 67-jarige wethouder namens de
lokale partij CEL met de uitstraling van Dreesachtige degelijkheid.

De gemeente Gennep kan de vraag naar nieuwe bedrijfsterreinen nauwelijks
bijbenen. De problemen met de stankoverlast van het champignonskwekersbedrijf
CNC, die D66 vier jaar geleden nog parten speelden, zijn inmiddels opgelost. De
enige bron van onzekerheid betreft plannen voor decentralisatie binnen de
zwakzinnigenzorg. Bij Gennep ligt het grote zwakzinnigencentrum Saamvliet (1.200
personeelsleden), de grootste bron van werkgelegenheid in het stadje.

Een zaak die veel stof deed opwaaien in het tussen Maas en Duitse grens
weggedrukte Gennep, was de vraag of Gennep op bepaalde terreinen met het
Limburgse Venlo (45 kilometer weg) of met het veel dichterbij gelegen Gelderse
Nijmegen moest samenwerken. D66 vond bijvoorbeeld dat het logischer was
brandweer en ambulances uit Nijmegen te laten komen, maar het had de Limburgse
gezindheid van de Gennepers onderschat. Al spoedig ging het debat niet meer over
de brandweer en de ambulances maar over de vraag of Gennep bij Gelderland dan
wel Limburg hoorde. En daarover kon voor de meesten geen misverstand bestaan: ze
hoorden bij Limburg. 'Er kwamen toen heel andere sentimenten in het geding',
bevestigt Wessels. 'Wij zijn toen uiteindelijk ook overstag gegaan.'

Aan hun Limburgse identiteit kan niet worden getornd, maar op de samenhang
binnen de gemeente valt nog wel iets af te dingen. Sinds een herindeling in 1973
maken ook de naburige dorpjes Heijen, Ottersum, Milsbeek en Ven-Zelderheide deel
uit van Gennep. Tot op de dag van vandaag moeten de bestuurders oppassen dat ze
de precaire balans tussen de stadsdelen niet verstoren. De meeste partijen
zorgen er wel voor dat ze kandidaten uit verschillende delen op hun
kandidatenlijst hebben, zodat niemand zich achtergesteld voelt.

Hoewel het D66 de laatste jaren in Gennep wat minder voor de wind is gegaan,
voert de partij er weer met veel enthousiasme campagne. 'We canvassen ons een
ongeluk', aldus Wessels, die er vandaag met een fiets vol foldertjes op uit
trekt. Hij verklaart het succes in Gennep mede uit het feit dat hij en zijn
partijgenoten zich altijd sterk op 'de gewone man' hebben gericht. 'Ze zijn
altijd goed bij de les', geeft ook CEL-wethouder Brons toe, die er echter aan
toevoegt: 'Ze zijn wel enorm voor inspraak. Dat is mooi, maar je moet ook nog
eens besluiten nemen.'

Net als bij voorgaande verkiezingen heeft D66 weer een kleine attentie voor de
kiezers. Waren dat een vorige keer een luchtfoto van Gennep (Geef D66 de ruimte)
en gladiolen (Laat D66 groeien), ditmaal kunnen inwoners bij een container
gratis compost ophalen, gemaakt van hun eigen biologische afval bij een
afvalverwerkingsbedrijf in Venlo. 'We mogen wel eens wat terugdoen voor de
kiezers', meent Wessels.

Wessels zelf is ditmaal geen lijsttrekker maar kandidaat-wethouder. Dat heeft te
maken met het feit dat hij in december te elfder ure werd geroepen tot het
lidmaatschap van de Tweede Kamer, als opvolger van Gerrit Jan Wolffensperger. De
vreugde zal maar van korte duur zijn - hij staat 27ste op de landelijke lijst,
terwijl D66 bij de landelijke verkiezingen van 6 mei volgens de laatste
peilingen op niet meer dan tien zetels hoeft te rekenen. Maar dat deert hem
niet. Ook in Gennep zelf is men trots op het nieuwe, kortstondige Kamerlid.
Hotel De Kroon besloot afgelopen vrijdag tot hilariteit van Wessels zelf kamer
nr 2 voortaan de Paul Wessels-kamer te noemen.

Wessels was ook al wethouder tot 1994 en stond destijds mede aan de wieg van het
nieuwe gemeentehuis, dat werd ontworpen door Max van Huut. 'Het was wel zuur
toen niet als wethouder de opening mee te maken van het nieuwe gemeentekantoor,
waar je zelf zoveel aan had gedaan.' Hetzelfde gold voor het nieuwe
winkelcentrum. Met welbehagen herinnert hij zich nog de dagen dat hij in het
torentje van het oude stadhuis een crisisteam aanvoerde dat er in 1993 voor
moest zorgen dat de plotseling angstaanjagend gezwollen Niers niet buiten zijn
oevers zou treden en het stadje zou overspoelen.

Onder twee groepen in Gennep hoopt D66 vooral op steun: onder de honderden
allochtonen en onder de jongeren. 'Ik stem in elk geval D66', zegt Marco Aerts
(22), die aan een kassa werkt bij de Edah in het nieuwe winkelcentrum. 'Dat is
de enige partij die zich inzet voor de jongeren hier.'

Foto: D66 deelt gratis compost uit: 'We mogen wel eens wat terugdoen voor de
kiezers'. (Foto Bas Czerwinski)

Verkiezingen ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              131 of 146 DOCUMENTS

                                NRC Handelsblad

                               February 28, 1998

'Er zit een gat in de Turkse geschiedenis'; Erik-Jan Zurcher ziet Leiden als
kenniscentrum modern Turkije

BYLINE: DIRK VAN DELFT

SECTION: Wetenschap en Onderwijs; Pg. 3

LENGTH: 2478 words


Met de komst van Erik-Jan Zurcher als nieuwe hoogleraar waait bij de turkologie
in Leiden een andere wind. 'Zodra er iets is met Turkije moet men ons weten te
vinden.'

'IN NOVEMBER was ik voor 't laatst in Turkije. Ik ben niet optimistisch. Turkije
heeft een gigantisch potentieel, qua mensen, geografische ligging en
hulpbronnen. De mensen zijn leergierig, hebben een enorme drive om vooruit te
komen. Alleen: het mismanagement is enorm, waar je kijkt, zie je corruptie. De
tegenstellingen in het land zijn de afgelopen twintig jaar enorm toegenomen,
tegenover de zeer zichtbare weelde van de bourgeoisie in Istanbul staat extreme
armoede en een ongekend aantal bedelaars. Het probleem van Turkije is dat van
een totaal incompetente en corrupte politieke klasse.'

Erik-Jan Zurcher, vanaf dit studiejaar in Leiden hoogleraar Turkse talen en
culturen, is druk doende zijn afdeling te profileren. 'Wij willen een
kenniscentrum zijn voor het moderne en vroeg-moderne Turkije', zegt hij in zijn
werkkamer aan de Witte Singel. Aan de wand de Turkse vlag, een nostalgisch
panorama van Istanbul en een kaart van Centraal-Azie. 'Zonder het te benauwd op
te vatten, daar ligt het zwaartepunt. Dat komt tot uitdrukking in het onderwijs.
Het verbod op de islamitische Welvaartspartij is op mijn colleges frequent aan
de orde geweest, vorig semester draaide de werkgroep 'Militairen in de
politiek'. Ik wil contact met de maatschappij. Zodra er iets is met Turkije moet
men ons weten te vinden. Niet alleen Nova, ook de ministeries. Maar geen
misverstand: al willen we sociaal-economisch geinformeerd zijn, we blijven
letterenmensen.'

Na een verblijf van twintig jaar in Nijmegen keert Zurcher (zoon van de
sinoloog) terug op het oude nest. In Leiden is hij de opvolger van prof.dr.
Barbara Fleming, een erudiet en veelzijdig turkologe, autoriteit op het gebied
van de oude Osmaanse filologie en in 1984 zijn promotor. Op zoek naar geld,
invloed en nieuwe programma's beweegt Zurcher zich op alle niveaus: de
wetenschapscommissies van het Azie-instituut en de Leidse onderzoeksschool CNWS
(Centrum voor Niet-Westerse Studies), het gebiedsbestuur Geesteswetenschappen
van NWO, het op te richten Islamcentrum en het Instituut voor Sociale
Geschiedenis in Amsterdam (dat een unieke Turkije-collectie beheert). Zurcher:
'Als hoogleraar loop je het risico vergadertijger te worden. Maar wil je
verandering tot stand brengen, dan heb je niet veel keus. Ik hoop spoedig weer
wat aan moderne Turkse poezie te kunnen doen. Daar zie ik naar uit.'

Is er vooruitgang in de turkologie? Die vraag stelde Zurcher zich tijdens zijn
oratie Opkomst en ondergang van het 'moderne' Turkije, gisteren in het Groot
Auditorium. Een geval van vadermoord: de titel verwijst naar het uit 1961
daterende standaardwerk van de Britse turkoloog, arabist en islamoloog Bernard
Lewis: The Emergence of Modern Turkey. Zurcher noemt dat boek 'een imposante
krachttoer' en 'een elegant expose met een heldere lijn', maar constateert dat
'geschiedenis van de ideeen en instituties, van de elite en de centrale staat
plaats heeft gemaakt voor een veel bredere benadering waarin
mentaliteitsgeschiedenis, sociale geschiedenis, demografie en economie een rol
speelden'.

Een tweede 'verwijt' behelst de veronachtzaming van de Eerste Wereldoorlog in de
ontwikkeling van het moderne Turkije. 'Tegenwoordig realiseren we ons meer en
meer dat het moderne Turkije niet op de tekentafel van moderne ideologen is
bedacht, maar in een bittere strijd om het bestaan is geboren', schrijft
Zurcher. Eveneens verouderd acht hij Lewis' visie op modernisering. 'Met vallen
en opstaan en ten koste van veel offers lukt het de hervormende elite
geleidelijk van Turkije een modern land naar Europees voorbeeld te maken', vat
hij de Britse redenering samen - om er direct de vloer mee aan te vegen. Daarbij
speelt Zurcher een thuiswedstrijd: zijn vernieuwende, baanbrekende onderzoek
naar de vroege geschiedenis van de Turkse Republiek, neergelegd in zijn
proefschrift The Unionist Factor (E.J. Brill, 1984), verschaft hem munitie in
overvloed.

Veel cruciale Turkse archieven zijn niet of moeilijk toegankelijk. Uw onderzoek
betreft een gevoelige periode. Hoe is uw gevecht met de bureaucratie verlopen?

'Ik doe het niet meer, het is verschrikkelijk. Toen ik in 1979 begon heb ik het
wel geprobeerd, maar het probleem zit in mijn onderwerp. Bij het Osmaanse
archief in Istanbul is de situatie sindsdien sterk verbeterd, het overgrote deel
is open en de houding is vrij liberaal. Maar wanneer je je zoals ik met de
Eerste Wereldoorlog en de periode daarna bezighoudt, wil je in het Presidentieel
Archief, in het archief van het Instituut van de Geschiedenis van de Turkse
Revolutie, in het archief van de Generale Staf. Daar kom je haast niet bij en na
de militaire staatsgreep van 1980 is de situatie alleen maar verslechterd. Het
Armeense probleem speelt een grote rol. Het wantrouwen is groot, a priori is de
houding ten opzichte van historische onderzoekers negatief.'

Hoe heeft u dat probleem opgelost?

'Van staatsarchieven heb ik nagenoeg geen gebruik kunnen maken. Ik heb toen de
chronologie gereconstrueerd, om te zien of die falsificaties in de heersende
visie aangeeft. Als dingen in de tijd niet kunnen, zijn ze ook niet waar. Wel
ben ik kranten erbij gaan betrekken, dat zijn geen directe bronnen maar ze
bieden authentieke gegevens. En ik drijf sterk op memoires en autobiografieen.
Dat is notoir gevaarlijk materiaal maar niettemin bruikbaar om tot een
alternatieve versie van de gebeurtenissen te komen. De officiele Turkse lezing
gaat volledig terug op het woord van Kemal Ataturk, leider van de opstand, in
1923 Turkije's eerste president en tot op de dag van vandaag onderwerp van een
enorme persoonlijkheidscultus.'

Gaat de Turkse geschiedschrijving vooruit?

'Steeds heb ik me bij mijn onderzoek geconfronteerd met de kemalistische
historiografie, omdat ik vind dat die een aantal zaken grondig vertekent. Er is
een heersende canon, een monolitische traditie die de Republiek Turkije als een
volstrekt nieuwe creatie voorstelt, verrezen uit de as van het Osmaanse Rijk. Op
een gegeven moment voel je: dit kan niet kloppen, hier is iets raars aan de
hand, er zit een gat in die geschiedenis. Tegelijk constateer je dat die canon,
inmiddels zeventig jaar oud, vrijwel geen vragen heeft opgeroepen. Ook westerse
auteurs volgen die klakkeloos. Dat is gek. In Turkije mag de aantasting van
Ataturks nagedachtenis strafbaar zijn, westerse geleerden hebben daar geen last
van. Maar terwijl er boekenkasten vol revisionisme van de Duitse of de Russische
geschiedenis bestaan, was dat voor de Turkse twintigste-eeuwse geschiedenis
fundamenteel afwezig. In die leemte heb ik voor een deel willen voorzien.'

Centraal in uw onderzoek staat continuiteit tussen het late Osmaanse Rijk en de
Turkse Republiek. Hoe passen de gebeurtenissen van de Eerste Wereldoorlog in
deze aanpak?

'Om te beginnen zag de Anatolische bevolking geen onderscheid tussen
Balkanoorlog, Wereldoorlog en Bevrijdingsoorlog. In die desastreuze jaren
1912-1922 ging het puur om overleven. Daartoe mobiliseerde de bevolking zich om
het idee: wij moeten als moslims in het Osmaanse Rijk zien voort te bestaan. Die
hele periode geeft een ontploffing te zien van spanningen die al geruime tijd
aan het oplopen waren. De start van de emancipatie van de christelijke
bevolkingsgroepen in het Osmaanse Rijk ligt al in het begin van de negentiende
eeuw. Die culmineerde in enorme verdrijvingen van moslims uit gebieden die voor
het Rijk verloren gingen: Macedonie, Servie, Bulgarije, de Kaukasus, de Krim.
Een kwart van de moslimbevolking in Anatolie was zelf van huis en haard
verdreven. Wat je in 1915 ziet gebeuren, met een uit Istanbul geregisseerde
uitmoording van Armeniers en in het westen een verdrijving van Grieken, vormt in
dat drama het laatste bedrijf.'

U stelt dat de bevrijdingsbeweging na 1918 een verdere opdeling van Anatolie
vreesde, met een Armeens stuk in het oosten en een Grieks in het westen. Geeft
het verdrag van Sevres van 1920, dat de geallieerden de Sultan opdrongen, hun
gelijk?

'Sevres is een spookbeeld. Dat de oorlog tegen de Britten was verloren vormde
niet zo'n probleem, zo onverwacht was dat niet. Maar waar de mensen echt bang
voor waren was dat weer zou gebeuren wat in de Balkan en in de Kaukasus was
gebeurd, dat grote stukken land zouden worden toegewezen aan christenen die
vervolgens de moslims te lijf zouden gaan en verdrijven. Veel toonaangevende
leiders in de onafhankelijkheidsstrijd zaten daar met een kwaad geweten: ook in
de vervolgingen van Armeniers en Grieken hadden ze voorop gelopen. Celal Bayar,
president van 1950 tot 1960, vind je in zijn memoires terug als leider van een
terreurgroep die het in 1914 in Izmir op Griekse zakenlieden gemunt had.'

De Turkse Republiek is gebouwd op een etnische schoonmaak, is de conclusie. Hoe
gevoelig ligt de geschiedenis van de vervolgingen nu nog in Turkije?

'Er is enorme desinteresse, het grote Turkse publiek gaat dit soort issues uit
de weg. De enigen die er serieus over schrijven zijn de Armeniers en de Grieken.
Bij de Armeniers valt Dadrian op, anderen zijn zo gemotiveerd door hun behoefte
aan eerherstel dat ze door selectief gebruik van bronnen hun zaak eerder
schaden. Het is ook niet vreselijk interessant of er 250.000 of 750.000
Armeniers zijn omgebracht. Was dat de bedoeling, daar gaat het om. Ik heb zelf
onderzocht hoe het er in die tijd in het leger aan toeging. Het was de hel, en
ook de moslimbevolking had het nog zwaarder. Dat laat onverlet dat hele Armeense
gemeenschappen dorpen zijn uitgemarcheerd en over de kling gejaagd. Die
uitmoording laat zich niet loochenen.'

Hoe verhoudt dit alles zich tot de onverzoenlijke houding tegenover het
Koerdische separatisme? Turkije gaat aan de strijd tegen de PKK nog eens
failliet.

'Alles wat de nationale eenheid bedreigt is in principe verdacht. Er ligt een
direct verband tussen praten over multiculturalisme en etnische kwesties aan het
begin van de eeuw, en praten over Koerdische rechten nu. Stel je dat aan de
orde, dan ben je onmiddellijk verdacht. Dan haal je de stop uit de fles. Dan ben
je uit op de opdeling van Turkije, op een nieuw Sevres. Ik denk dat de huidige
kemalistische elite - en dat is ook een erfenis van de Republiek - heel sterk
het gevoel heeft op een vulkaan te leven. Het regime is opgelegd aan een
bevolking die niet wordt vertrouwd, men is zich niet echt bewust van wat onder
de bevolking leeft. Het succes van de politieke islam de afgelopen jaren zou
niet voortvloeien uit een authentieke keuze van de gewone man, maar het gevolg
zijn van een complot, van bedrog, van Saoedisch en Iraans geld. Voor het volk,
ondanks het volk, dat was en is het kemalistische idee.'

Wat is in dit verband de rol van Ataturk?

'Die wordt sterker. Eind jaren zeventig was het kemalisme op sterven na dood.
Ataturk werd lippendienst bewezen, maar het interesseerde geen hond. Na de
staatsgreep van 1980 hebben de militairen hem als symbool gerevitaliseerd. Dat
was hun antwoord op het Koerdische verzet van de PKK in het zuidoosten en de
onstuimige groei van de politieke islam. Als je de wet met voeten moet treden,
of veranderingen blokkeert, dan komt een hogere legitimiteit goed van pas.
Ataturks principes van ondeelbaarheid van het land, secularisme en de sterke
staat moeten weerstand bieden aan de civil society. Leger en bureaucratie - die
in Turkije zeer autonoom zijn - hanteren de kemalistische ideologie als wapen
tegen aanvallen op hun machtspositie. Toen vorig jaar in de Welvaartspartij
iemand bepleitte de minister van Defensie zeggenschap te geven over de generale
staf, werd hij in het parlement voor landverrader uitgemaakt.'

Uw boek 'Turkey: A Modern History' is in het Turks vertaald. Wat waren de
reacties?

'Overwegend positief. Van tijd tot tijd zijn er aanvallen, maar nooit uit
kringen van vakgenoten. Vooral de nationalistische boulevardpers heeft het
gemunt op mijn revisionisme. 'Zo schrijft Europa de Turkse geschiedenis', kopte
de krant Akm over de volle breedte van de voorpagina. In dat artikel werd
aangetoond dat de geheime agenda van Europa en Amerika om Turkije op te delen
zich duidelijk in mijn boek openbaarde. En natuurlijk was het gesponsored door
de CIA en in opdracht van de EU geschreven.'

Deze week is met het publiceren in de Turkse staatscourant van het volledige
vonnis van het constitutionele hof in Ankara het verbod op de Welvaartspartij
van oud-premier Erbakan definitief van kracht geworden. Hoe moet het nu verder
met de politieke islam?

'De strijd gaat niet over religie, dat is het eerste dat je moet opmerken. Turks
nationalisme en islam worden sinds de militaire staatsgreep van 1980 juist met
elkaar verbonden, een synthese die je in het onderwijs terugvindt. Staat en
religie staan niet tegenover elkaar, het gaat erom wie controleert. De staat
acht controle van de islam van vitaal belang, evenals orientatie op het westen
en monopolie op de inhoud van het onderwijs. Toen de staat zich bedreigd zag
door de Welvaartspartij - een organisatie die door de staat niet wordt
gecontroleerd - is er vorig jaar achter de schermen een staatsgreep gepleegd. De
staat vreest de onafhankelijke rol van de rijke moslimzakenman. Die deelt in
provinciecentra als Konya en Kayseri de lakens uit en dringt door tot de
defensie-industrie. Minder dan de westers-georienteerde big business is hij
gecoopteerd in het establishment van de kemalistische staat.'

Welke risico's brengt het blijvende taboe op de politieke islam met zich mee?

'Het verbod op de Welvaartspartij is onverstandig. Partijen die onder het succes
van de politieke islam te lijden hadden, hebben weer eens veilig onder de rokken
van het leger kunnen schuilen. Geen misverstand, islamistisch bestuur heeft
Turkije niets te bieden. Maar een gezonde ontwikkeling vereist dat seculiere
partijen, die soms krachtige islamistische vleugels hebben en absoluut niet
democratischer zijn dan de Welvaartspartij, op eigen kracht de strijd met de
politieke islam volbrengen. Nu zijn ze nooit tot positiekeuze gedwongen.'

Uw leeropdracht behelst Turkse talen en culturen. Wat doet u met Centraal-Azie?

'Dat is in Nederland braakliggend terrein, een idiote situatie. In Leiden willen
we bestaande stukjes bij Vergelijkende Taalwetenschap, sinologie, Ruslandkunde
en Turks bij elkaar vegen en zo een afstudeervariant Centraal-Azie in leven
roepen. De kunst bij turkologie is je kennis over het moderne zo'n niveau te
geven dat je voor specialisten elders interessant bent. Dan komt het tot een
uitwisseling die je aanbod verbreedt. Je moet niet pretenderen alles te kunnen,
zeker niet in onze vakken.'

Foto's: 1-2. Prof.dr. E.J. Zurcher Foto's Freddy Rikken

Geschiedenis ; Kunst en Cultuur

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              132 of 146 DOCUMENTS

                                NRC Handelsblad

                               February 28, 1998

Indonesische vrouwen keren zich tegen machtige mannen; Babymelk als politiek
wapen

BYLINE: FRANK VERMEULEN

SECTION: Z; Pg. 2

LENGTH: 2152 words


Sterrenkundige Karlina Lektono en filosofe Gadis Arivia gingen deze week voor
het eerst in hun leven de straat op. Het protest gold de prijs van babymelk,
maar was in werkelijkheid gericht tegen de heersende machtselite van de
belegerde Soeharto. 'Er moet iets revolutionairs gebeuren.'

Ze zien er geen van beiden uit als typische barricadebouwers, met hun
goedverzorgde uiterlijk en hun merkkleding. Gadis Arivia is docent filosofie en
vrouwenstudies aan de Universitas Indonesia en hoofdredacteur van Jurnal
Perempuan, de Opzij van Indonesie. Karlina Lektono, is adjunct-hoofdredacteur
van hetzelfde kwartaalblad, en een bekendheid omdat zij de eerste vrouwelijke
sterrenkundige is van het land. Karlina doceert ook filosofie aan de
universiteit en is onderzoeker op het Agentschap voor Onderzoek en Toepassing
van Technologie. Dat is het onderzoeksinstituut van dr B. J. Habibie, de
omstreden minister van Wetenschap en Technologie.

De twee vrouwen besloten twee weken geleden op een zondagochtend tijdens een
telefoongesprek dat er actie moest worden ondernomen. Indonesie is in acht
maanden tijd veranderd van een Tijger-economie in een economisch rampgebied. De
roepia is 75 procent in waarde verminderd, het bedrijfsleven is door de grote
buitenlandse schuld technisch bankroet, internationale investeerders hebben zich
razendsnel uit het land teruggetrokken.

De prijzen van eerste levensbehoeften als rijst, melk, eieren, soja, meel, en
suiker zijn verviervoudigd en miljoenen Indonesiers zijn op straat komen te
staan. Woedende menigten hebben op zeker twintig plaatsen winkels geplunderd en
in brand gestoken, uit protest tegen de enorme prijsstijgingen. In een paar
weken tijd ging de prijs van een blik melk omhoog van 19.000 naar 42.000 roepia
(ongeveer van vijf naar ruim tien gulden). Gadis Arivia heeft zelf een baby van
negen maanden - die elke week zo'n blik melk nodig heeft. 'Ik dacht: als ik al
moeite heb om dat op te brengen, hoe staat het dan met vrouwen die helemaal geen
inkomen hebben of nauwelijks iets verdienen? Toen zijn we via vrienden en
kennissen geld gaan inzamelen om iets voor die andere moeders te doen.'

In twee dagen tijd hadden ze duizend dollar bij elkaar. Ze kochten er melk van
en deelden bonnen uit via gezondsheidscentra waar meestal moeders met babies
komen die weinig geld hebben. Met die bonnen konden de vrouwen melk kopen voor
minder dan de helft van de prijs in de winkel. Binnen drie dagen was de voorraad
op. Om hun melkactie ruimere bekendheid te geven, besloten Lektono en Arivia de
straat op te gaan. Ze hadden afgelopen maandag wat dat betreft een primeur: niet
eerder zijn vrouwen in Indonesie de straat opgegaan om te protesteren. Dat was
niet zonder risico: de regering heeft op het uitbreken van de voedselrellen
gereageerd met meer repressie. Zeker vijf mensen zijn doodgeschoten en
tientallen gewond geraakt toen het leger recentelijk het vuur opende op
plunderaars in verschillende steden.

'We wisten heel goed dat er een samenscholingsverbod geldt, en we wisten dat we
gearresteerd zouden worden. Daarom goten we ons protest in de vorm van moeders
die bidden om melk', zegt Gadis Arivia. Karlina Lektono voegt daar geemotioneerd
aan toe: 'Maar ze hebben ons behandeld als de eerste de beste criminelen. We
zijn twaalf uur lang zonder onderbreking ondervraagd door de zedenpolitie. Dat
vond ik zeer beledigend.'

De afgelopen maanden is de oppositie tegen de Nieuwe Orde van president Soeharto
(76) toegenomen. Hij is tot nu stoicijns doorgegaan met het behartigen van de
zakelijke belangen van zijn clan en aanverwante zakenlieden, door het in oktober
vorig jaar te hulp geroepen Internationaal Monetair Fonds aan het lijntje te
houden. En hij wil doorgaan met regeren. Daartoe zal het duizendkoppige
Volkscongres, dat morgen bijeenkomt voor een elf dagen durende vergadering,
Soeharto voor de zesde keer aanwijzen als president. Voor het
vice-presidentschap is slechts een kandidaat genomineerd: minister B. J.
Habibie, die zo de potentiele opvolger wordt van de inmiddels bejaarde Soeharto.

Moslim-leider Amien Rais en de afgezette voorzitter van de Partai Demokrasi
Indonesia (PDI) Megawati Soekarnoputri, de dochter van Soekarno, hebben zich
opgeworpen als tegenkandidaten voor het presidentschap. En dat is nog niet
eerder vertoond in een land waar kritiek op de president wordt beschouwd als een
misdaad waar in uiterste instantie de doodstraf op staat.

Maar deze oppositie heeft geen brede steun gekregen. Ook Karlina Lektono en
Gadis Arivia kregen uiteindelijk slechts twaalf vrouwen bij elkaar - de politie
hield twee bussen met veertig vrouwen en kinderen tegen die op weg naar de
demonstratie waren. 'Iedereen is te bang om iets te doen', verklaart Karlina.
'We hebben hier slechts een persoon die alles beslist: Soeharto. Dat is
onderdeel van de Javaanse cultuur. Hij is de vorst met absolute regeermacht. En
het volk is bevreesd om de toorn van de koning op te wekken. Maar we zijn op een
punt gekomen dat we willen opkomen voor onze morele overtuiging dat dit verkeerd
is.

'Begin januari sloeg de hele bevolking van de grote steden aan het hamsteren. Er
was een moeder, een middenklasse-moeder, die een kind van twee jaar had en bang
was dat zij haar kind niet meer zou kunnen voeden. Dus kocht zij een voorraad
poedermelk die voldoende was voor twee jaar! Zonder te letten op de uiterste
houdbaarheidsdatum. Als je zoiets hoort dan doet dat pijn. Want je weet dat er
tienduizenden moeders zijn die niet in staat zijn om een pak melk te kopen voor
hun baby. We wilden de vrouwen uit de middenklasse ervan bewust maken dat ze
niet moeten hamsteren. De prijzen worden gigantisch opgedreven, buiten het
bereik van de armen.'

Toch ging het u kennelijk niet om melk alleen. In een persverklaring spreekt u
van het gewone volk dat het slachtoffer is van een belangenconflict tussen de
machtselite, boze zakenimperia die hun belangen verdedigen en een middenklasse
die in verwarring is. En u roept vrouwen op daartegen in verzet te komen.

Gadis: 'Natuurlijk gaat het om die boodschap. En op zichzelf stuitte de gekozen
actievorm mij tegen de borst. Ik haat het om te moeten terugvallen op
traditionele gezinsschema's. Maar als we ons als feministen gepresenteerd
hadden, hadden we geen schijn van kans gehad.'

Karlina: 'De overheidsideologie ten aanzien van de positie van vrouwen is nog
zeer traditioneel. Officieel is er wel gelijkheid tussen de seksen. Maar de rol
van de vrouw is een afgeleide van die van haar man. Het bekendste voorbeeld hier
is de enorme organisatie van de echtgenotes van ambtenaren, Dharma Wanita
(Plicht der Vrouwen, red.). En op het platteland regelt de staat de positie van
vrouwen door gezinsprogramma's waarin gezegd wordt hoe moeders hun gezinnen
moeten verzorgen. Het ironische is dat Indonesische vrouwen van oudsher
krachtige figuren zijn. Eeuwenlang hebben zij gewoon gewerkt. De ideologie van
de Nieuwe Orde, Dharma Wanita en de gezinsprogramma's plaatsen vrouwen in een
ondergeschikte positie.'

Gadis: 'We hebben de moedersymboliek om puur strategische redenen gekozen. Het
prive-domein is voor vrouwen, terwijl het publiek domein toebehoort aan de
mannen. Maar het spel in dat publieke domein, waar al die mannelijke ego's
rondhollen, is een killing game geworden. Voor vrouwen is het geen spel. Zij
moeten kiezen of er tofu of tempe op tafel komt, want voor vlees is er
natuurlijk geen geld. Dit waren altijd micro-problemen. Maar micro is nu macro
geworden. Dat hebben we allemaal goed overwogen. We hebben ervoor gekozen geen
politieke retoriek te gebruiken, maar om terug te vallen op de moederrol. We
hebben met opzet gekozen voor dubbelzinnigheid: de politie ziet moeders die
bidden om melk. Maar ondertussen zenden we andere boodschappen uit. Tijdens ons
verhoor heeft de politie wel geprobeerd ons te koppelen aan allerlei politieke
bewegingen, maar dat lukt niet omdat die koppeling er eenvoudigweg niet is.'

Maar wat moet er volgens u precies veranderen om als het ware de babymelk veilig
te stellen?

Karlina: 'We hebben hervormingen nodig in onze economie. Dat staat vast. Want
deze economische crisis wordt alleen maar erger. Maar de economie is hier door
de immense zakelijke belangen van de machtselite ook politiek. Daar zijn ook
hervormingen nodig. Ik geloof dat de meerderheid van de Indonesiers de buik vol
heeft van alle corruptie en nepotisme. Maar daar wordt alleen binnenskamers over
gesproken. Iedereen is bang te worden beschuldigd van 'ongrondwettelijk
handelen'. Het hele systeem moet worden veranderd. Dat betekent dat er iets
revolutionairs moet gebeuren. Als je alleen de mensen vervangt, zonder het
systeem te veranderen, zal er geen verbetering optreden.'

Gadis: 'Ik hoop dat onze actie ervoor heeft gezorgd dat meer mensen voor hun
mening uit durven komen. De middenklasse in dit land heeft het te goed gehad de
afgelopen twintig jaar. Door hun comfortabele leven waren zij niet
geinteresseerd in politiek. Bovendien vonden ze het politiek systeem
afschrikwekkend. Maar de crisis zorgt er nu voor dat ook hun belangen worden
aangetast. Misschien dat onze groep Bezorgde Moeders de middenklasse er bewust
van maakt dat verzet nodig en mogelijk is. Tevoren hebben we veel welvarende
vrouwen gebeld met het verzoek om mee te doen. Maar zij antwoordden meestal dat
ze het doel heel sympathiek vonden, maar niet de straat op wilden. Natuurlijk:
zij hebben hun eigen belangen. Maar na de actie zijn wij door veel van die
vrouwen gebeld. Nu zijn ze wel bereid de straat op te gaan omdat ze gezien
hebben dat het kan.'

Bent u zelf niet representanten van die middenklasse, die tot nu toe zo
comfortabel achterover heeft geleund, ondanks alle misstanden?

Karlina: 'Mensen zullen mij wel tot de middenklasse rekenen. Maar zo definieer
ik mezelf niet. Maar los daarvan vind ik dat ik veel geluk heb gehad om te
kunnen studeren en te werken aan een proefschrift. Dat is een grote luxe voor
een Indonesier. Helemaal als je een vrouw bent. Terwijl de meeste vrouwen een
dagelijkse strijd om het bestaan moeten leveren, kon ik mij buigen over
astrofysica, kosmologie en filosofie. Dit zijn luxe-onderwerpen, daar had ik wel
moeite mee. Ik geniet als eerste vrouwelijke astronoom een zekere bekendheid en
dat geeft je een bepaalde verantwoordelijkheid.'

Gaat die verantwoordelijkheid zover dat je moet riskeren je baan te verliezen of
in de gevangenis te belanden?

Gadis: 'Natuurlijk zijn er risico's voor je baan. Het systeem is repressief, ook
op de universiteit. Wij docenten worden geacht geen andere onderwerpen buiten de
lesstof te bespreken, en zeker geen politiek. Als docenten zich daar niet aan
houden krijgen ze een negatieve evaluatie met als gevolg dat promotie moeilijk
wordt. Nummer 1 op het evaluatie-formulier is loyaliteit aan de ideologie van de
staat. Maar de jonge generatie docenten trekt zich daar niets van aan. Wij
vertellen onze studenten nu dat ze in actie moeten komen en dat ze voor hun
mening moeten uitkomen. Wat is het waard om binnen dit systeem carriere te
maken?'

En u, Karlina? U valt rechtstreeks onder minister Habibie, die onlangs een
reprimande uitdeelde aan negentien wetenschappers die hadden verklaard dat het
tijd is voor een nieuwe president. Heeft u al iets gehoord van uw baas?

Karlina: 'Nee, nog niet. Maar ik heb een heel nauwe persoonlijke band met
Habibie. Ondanks alle negatieve beeldvorming over hem, dat hij monomaan zou zijn
en machtsbelust, is hij prive ook een allerbeminnelijkste man. Hij zegt altijd
tegen mij: 'Ik heb geen dochter. Dat ben jij'. En ik zie hem ook als een
vaderfiguur. Dat maakte het voor mij extra moeilijk om in verzet te komen.'

Habibie is degene die aan het hoofd staat van het prestigieuze project waar
gebouwd wordt aan een eigen Indonesisch straalvliegtuig. In de loop der jaren is
er een miljard dollar aan gespendeerd. Daar kunt u veel babymelk voor kopen.

Karlina: 'Ik weet het. We hebben er nooit echt over gediscussieerd. Na die actie
voel ik me ten opzichte van Habibie als een ondeugende dochter. Toch geloof ik
dat de tijd gekomen is om dit te doen. Als je ervan overtuigd bent dat dit het
enige juiste is, dat dit je morele bezwaren zijn, dan kun je niet anders. Dit is
voor mij het eindpunt van een langdurig proces. Op de dag voordat ik promoveerde
in november vorig jaar, heb ik al gevraagd of ik weg mag bij het
onderzoeksinstituut van Habibie. Maar het blijft een grote stap om echt verzet
aan te tekenen. Ik heb tevoren mijn familie ingelicht. En het mijn man gezegd.
Hij heeft gezegd dat het mijn keuze is en dat hij weet dat hij er niets tegenin
kan brengen.'

Foto: De politie arresteert Karlina Lektono tijdens de vrouwendemonstratie deze
week in Jakarta Foto Enny Nuraheni/Reuters

Gemeenten ; Vrouwen ; Maatschappij ; Bevolking ; Sociale economie ; Financiele
markten ; Economie ; Financien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              133 of 146 DOCUMENTS

                                NRC Handelsblad

                               February 28, 1998

In Nedersaksen ligt Schroder op kop

BYLINE: DOOR ONZE CORRESPONDENT MICHELE DE WAARD

SECTION: Voorpagina; Pg. 1,3

LENGTH: 1469 words


De verkiezingen van zondag in Nedersaksen vormen de opmaat voor een sociaal-
democratische machts- overname in Bonn. Gerhard Schroder, premier van de
deelstaat, daagt Kohl uit.

OSNABRUCK, 28 FEBR. 'Het tijdperk-Kohl is ten einde. De regering praat over
Duitsland alsof het een recreatiepark is. Wat weten deze mensen van de strijd om
het bestaan, die velen elke dag opnieuw moeten voeren?'

Als Gerhard Schroder het podium van de 'Stadthalle' in het Noord-Duitse
Osnabruck betreedt, weet hij zijn aanhangers snel te boeien. De ogen van bijna
duizend mensen zijn gericht op de 53-jarige premier van de Duitse deelstaat
Nedersaksen. Schroder, de sociaal-democraat, is een 'Hoffnungstrager'.

De zaal zit vol werknemers uit de omgeving die blij zijn dat zij nog een baan
hebben. Ook arbeiders van de DASA-vestiging ASL uit Lemwerder, vlakbij Bremen,
zijn gekomen. Schroder is er trots op dat zij helemaal voor hem naar Osnabruck
zijn gekomen. Toen Daimler-Benz de onderhoudsfirma voor vliegtuigen wilde
sluiten, nam Nedersaksen het bedrijf gewoon over.

'We hebben belastinggeld gebruikt om duizend arbeidsplaatsen te redden.
Natuurlijk kleven er risico's aan zo'n koop, net als bij de recente overname van
Preussag Stahl. Maar is het niet honderd keer beter arbeid te financieren dan
werklozen?' Schroder oogst een lang applaus. Hij voelt haarfijn aan hoe hij de
sympathie van de kiezers kan winnen.

Bij de verkiezingen van zondag in Nedersaksen gaat het om alles of niets. Voor
Schroder en voor Duitsland. De strijd om het premierschap in de dunbevolkte
deelstaat is de opmaat voor de sociaal-democratische machtsovername in Bonn. De
tijd is rijp. Na zestien jaar Kohl weet de SPD zich door de opiniepeilingen
gesterkt. In Nedersaksen ligt Schroder op kop. Bij de maandelijkse
opiniepeilingen voor de Bondsdagverkiezingen op 27 september is hij de
populairste politicus van het land. Wordt Gerhard Schroder de nieuwe kanselier
van Duitsland? Helmut Kohl ziet in hem zijn gevaarlijkste tegenstander. Kohl
weet precies dat de Duitse sociaal-democraten met deze charmante
'hemelbestormer' kunnen bereiken wat hun de laatste zestien jaar met Hans-Jochen
Vogel, Johannes Rau, Oskar Lafontaine en Rudolf Scharping niet is gelukt: hem
ten val brengen.

Gerhard Schroder wil het optimisme uitstralen van een Tony Blair, zijn
'Genosse', die premier is van Groot-Brittannie. Maar het messianistische en het
jongensachtige charisma van de 44-jarige Blair ontbreken.

Pagina 5: Schroder is geen Tony Blair

Gerhard Schroder is een vijftiger. Hij houdt van Harry Belafonte, zware
Italiaanse rode wijn, dikke Havanna's en Mallorca. Zijn verschijning verraadt de
tand des tijds. Onlangs trouwde hij voor de vierde keer, met een bijna 20 jaar
jongere journaliste. Zijn nieuwe huwelijk deed in een klap alle rumoer
verstommen die was ontstaan na de scheiding van 'Hillu', zijn nummer drie.
Dolgelukkig straalt het nieuwe Schroder-paar tegenwoordig in de camera's. De
minister-president, die van show houdt, van Armani-stropdassen en van een gelikt
imago, weet wat hij moet doen om de media te behagen, op weg naar de
bondskanselarij in Bonn. Maar Schroder is geen Tony Blair.

Gerhard Fritz Kurt Schroder is een populist met bravoure. Als jonge
parlementarier rukte hij na enkele biertjes aan de gietijzeren spijlen van de
bondskanselarij en riep luidkeels: 'Hier wil ik naar binnen'. Met Helmut Kohl
deelt hij een onweerstaanbare volkse inborst, waardoor hij bij de 'gewone man'
geliefd is. Zelf is Schroder ook een gewone jongen, die al vroeg leerde hoe hij
moest verkopen. Als enige jongen in een arm, vaderloos gezin, moest hij op de
markt in Lemgo porselein aan de man brengen om de kost te verdienen.

Met noeste arbeid werkte 'Gerd' zich omhoog, via het avondgymnasium, een
rechtenstudie en de advocatuur. 'Wacht maar, op een dag haal ik je thuis op met
mijn Mercedes', zei hij tegen zijn huilende moeder aan de keukentafel. Dat deed
hij jaren later als premier van Nedersaksen. Al te graag herinnert Schroder aan
het feit, dat hij van eenvoudige komaf is. Net als Kohl, die keer op keer
verwijst naar de puinhopen in zijn geboortestad Ludwigshafen waar hij na de
oorlog als 15-jarige jongen terugkeerde.

Maar is Schroder wel de economische moderniseerder voor wie hij zich uitgeeft?
Heeft hij het gewicht om kanselier te zijn, kan hij de verstarde natie nieuwe
moed geven? Of is hij slechts de goedgebekte markt-koopman met een beperkte
houdbaarheidsdatum?

Schroder houdt ervan gezien te worden met de grote ondernemers van deze wereld:
met Ferdinand Piech van Volkswagen bezocht hij het Weense operabal, met
Siemens-topman Heinrich von Pierer staat hij op de tennisbaan. Hij koketteert
met het toezichthouderschap bij Volkswagen. Was Schroder kanselier, dan zou hij
als 'manager van de Duitsland AG' optreden, tot afgrijzen van de linkervleugel
van zijn partij die hem smalend de 'Genosse der Bosse' noemt.

Ook voor de Groenen in Nedersaksen, die net als in 1990 met Schroder een
regering willen vormen, is hij een 'rechtse' SPD-er. 'Hij ziet niets in
herverdeling van werk, vindt dat bedrijven niet beboet hoeven te worden als ze
geen stageplaatsen beschikbaar stellen en hij is tegen een milieu-belasting
omdat die de economie remt', zegt lijsttrekker Rebecca Harms van de Groenen
tijdens een gesprek in Osnabruck. Voor haar is Schroder een opportunist die mooi
praat, maar doet wat hem het beste uitkomt.

Schroders actie om het staalbedrijf Preussag Stahl uit Salzgitter 'bei Nacht und
Nebel' te renationaliseren om de overname door het Oostenrijkse Voest-Alpine te
voorkomen, noemt Harms 'een regelrechte chantagepolitiek' die erop is gericht
'stemmen te kopen'. Schroder heeft de vrees voor verlies van werk uitgebuit.
'Alsof alle 12.000 banen door de overname gevaar liepen!' Bovendien, zegt Harms,
weet iedereen in Nedersaksen dat Preussag Stahl niet aan herstructurering
ontkomt.

Harms kent Schroder nog uit de jaren tachtig toen hij, met de rode vlag in de
hand bij de anti-atoom-acties in Gorleben demonstreerde. Als linkse advocaat
verdedigde Schroder de demonstranten. Tegen kernenergie is Schroder allang niet
meer. Daar hebben zijn sociaal-democratische vriendjes bij het
elektriciteitsbedrijf Veba wel voor gezorgd. 'Hoe kan Schroder succesvol zijn,
zonder dat wij worden afgemaakt', vroeg het Veba-management zich af toen
Schroders rood-groene coalitie acht jaar geleden aantrad. Zij leerden hem wat
economie is en wat de politiek kan doen om het bedrijfsleven te laten bloeien.
Schroder begreep het.

Vinden de Groenen hem te rechts, voor sommige ondernemers ging Schroders
overname van Preussag veel te ver. 'Stamokap', noemde industrie-lobbyist
Hans-Olaf Henkel deze actie: staatsmonopoliekapitalisme, een vorm van socialisme
waarbij sleutelindustrieen in staatsbezit blijven. 'Een merkwaardig signaal voor
buitenlandse investeerders in een tijdperk van globalisering', vond Henkel:
'Tony Blair had dit niet gedaan.'

Schroders 'moderne' economische beleid is gebaseerd op een nieuw corporatisme.
Zijn industriepolitiek is een aaneenrijging van interventies. Telkens als er bij
een bedrijf problemen ontstaan, rukt brandweerman Schroder uit om met miljoenen
marken belastinggeld het vuur te blussen. Bedrijven, die in de harde
concurrentiestrijd van de globalisering nauwelijks overeind kunnen blijven,
houdt hij overeind. Dat gebeurde bij Dasa-dochter ASL, bij bandenfabrikant
Continental en bij Preussag. Deze laatste overname kost de deelstaat ruim een
milard gulden. En dat, terwijl Nedersaksen met bijna zeventig miljard gulden na
Saarland de hoogste schuldenberg van Duitsland heeft.

In Nedersaksen staat niet slechts de toekomst van Schroder op het spel, maar ook
die van de Bondsrepubliek. Schroder is trots op Duitsland en de sterke economie
van zijn land, dat elk jaar 170 miljard gulden uitgeeft aan het Oosten. 'Als de
euro er eenmaal is, zal niet iedereen de kracht van Duitsland als prettig
ervaren', waarschuwt hij alvast. Ongetwijfeld zal hij als kanselier een
zelfbewuster toon aanslaan dan de bescheiden Helmut Kohl en vanuit Berlijn met
een 'Germany first'-politiek nadrukkelijk het Duitse belang vooropstellen.

Schroder heeft er alles voor over om de troon van Kohl te bestijgen. Joschka
Fischer, de leider van de Duitse Groenen: 'Als de Duitsers willen dat hij zich
morgen als keizer Wilhelm verkleedt, laat Gerhard prompt een krulsnor staan.
Moet hij als koning Ludwig van Beieren de bondskanselarij betreden, doet hij dat
ook. Dan duikt hij desnoods het water in om net als de gekke Ludwig een zwaan te
kunnen kussen'.

Foto: Gerhard Schroder (rechts) en partijvoorzitter Oskar Lafontaine
opverkiezingstournee in Hannover (Foto AP)

Politiek en Staat ; Politieke partijen ; Politiek en Staat ; Binnenlandse
Politiek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              134 of 146 DOCUMENTS

                                NRC Handelsblad

                               February 26, 1998

Cherchez la femme

BYLINE: H.L. WESSELING

SECTION: Opinie; Pg. 7

LENGTH: 1186 words


'Ik ben blij', zo besloot de spreekster op ietwat nuffige wijze haar overigens
boeiende voordracht, 'dat u enige belangstelling heeft kunnen opbrengen voor de
vrouwengeschiedenis, want het gaat hier tenslotte om de helft van de
geschiedenis van de mensheid.'Ja', kon ik niet nalaten op te merken, 'en de
wereld bestaat voor meer dan de helft uit zee, maar toch zal de zeegeschiedenis
nooit meer dan een bescheiden onderdeel van de wereldgeschiedenis worden.'

Die opmerking was natuurlijk een beetje flauw, maar de opvatting dat de helft
van de geschiedenis over vrouwen zou moeten gaan, omdat vrouwen de helft van de
mensheid vormen, lijkt mij in algemene zin, zoal niet flauw dan toch onhoudbaar.
Het hangt er immers maar van af om wat voor soort geschiedenis het gaat. In de
demografische geschiedenis (ofwel de historische demografie) nemen vrouwen
uiteraard evenveel plaats in als mannen. Hierbij gaat het echter niet om
individuen, maar om groepen en collectieve gedragspatronen. In de sociale
geschiedenis is dat ook zo. In de economische geschiedenis gaat het vooral over
economische structuren, conjuncturen en andere abstracties.
Mentaliteitshistorici daarentegen interesseren zich wel vaak voor individuen en
zelfs voor de gewone man en vrouw. Maar ook als zij de lotgevallen van een enkel
individu beschrijven, gaat het hun toch eigenlijk niet om die persoon zelf, maar
om wat hij (of zij) ons kan vertellen over de samenleving en denktrant van zijn
(of haar) tijd.

Er bestaat echter ook een soort geschiedenis dat ik nu maar even voor het gemak
de 'gewone' of 'algemene' geschiedenis zal noemen. Ik bedoel hiermee de
geschiedenis die men in school- en leerboeken aantreft. Hierin worden de
personen en gebeurtenissen behandeld die van historisch belang zijn geweest en
die een beschaafd, ontwikkeld mens daarom behoort te kennen. Die
geschiedenisboeken verschillen weliswaar enigszins van land tot land en van tijd
tot tijd, maar zij vertonen een opvallende gelijkenis in hun opvatting over wie
de historisch belangrijke personen zijn geweest. Een geschiedenisboek waarin
Napoleon niet voorkomt, bestaat bij mijn weten niet. Die aandacht is bovendien
opmerkelijk constant. Ondanks alle vernieuwingen van de laatste decennia is er
in dit opzicht niet veel veranderd, ook niet in de verdeling van de aandacht
over vrouwen en mannen. Wij kunnen dit opmerkelijke feit op eenvoudige wijze
illustreren door een paar bekende handboeken te vergelijken. Ik begin met R.R.
Palmer en Joel Colton's A history of the modern world. Dit uitstekende
Amerikaanse textbook wordt ook in Nederland bij veel geschiedenisopleidingen
gebruikt. De tweede editie, die in mijn studententijd in Leiden werd ingevoerd
ter vervanging van het klassieke boek van H.A.L. Fisher, A history of Europe,
uit 1937, is van 1956. In het register van deze editie van Palmers handboek
vinden wij 645 persoonsnamen. Hieronder zijn drieendertig vrouwen. Dat komt neer
op ongeveer 5,3 procent. De zevende en meest recente editie is van 1992. Het
aantal persoonsnamen is gestegen tot 795. Het gaat nu om 747 mannen en 48
vrouwen. Het aandeel der vrouwen is dus een klein beetje gestegen, namelijk van
5,3 procent naar 6,4 procent. Zo schrijdt de vooruitgang voort, gestadig
misschien, maar in ieder geval langzaam.

Hoe langzaam, blijkt nog duidelijker als wij zien wie de nieuwe vrouwen zijn die
er in de loop van die ruim vijfendertig jaar bij zijn gekomen. Dat zijn er in
totaal zeventien. Er zijn er namelijk ook twee afgevallen, te weten Ana Pauker,
de Roemeense revolutionaire, en - ietwat verrassend zo kort na het bicentenaire
van de Franse revolutie - Madame de Pompadour. De nieuwe vrouwennamen zijn, in
alfabetische volgorde: Corazon Aquino, Jeanne d'Arc, Simone de Beauvoir, Benazir
Bhutto, Lucretia Borgia, Sophie Condorcet, Marie Curie, Betty Friedan, Indira
Gandhi, Mme de Geoffrin, Jiang Qing, Mme de Maintenon, Golda Meir, Lise Meitner,
Mme de Stael, Elizabeth Stanton en Margaret Thatcher.

Het is interessant te zien dat Madame de Maintenon de plaats heeft ingenomen van
Madame de Pompadour, maar welke betekenis wij hieraan moeten toekennen ontgaat
mij. Onder de nieuwe namen zijn er zes die in 1956 nog onbekend waren, namelijk
de dames Aquino, Bhutto, Gandhi, Jiang Qing, Meir en Thatcher. Hun opname is
geen gevolg van een nieuwe opvatting over de geschiedenis, maar van de politieke
ontwikkelingen van de laatste jaren. Dat geldt niet voor Madame Curie en Lise
Meitner. Dat zij er nu bij staan, komt door de toegenomen aandacht voor de
wetenschapsgeschiedenis (ook Nils Bohr werd in 1956 nog niet vermeld).

Verrassender is de opkomst van Lucretia Borgia en Jeanne d'Arc. Je kunt niet
zeggen dat dat nieuw ontdekte sterren zijn en ik was eerlijk gezegd dan ook
nogal verbaasd te ontdekken dat zij er vroeger niet in stonden. Sophie Condorcet
en Mme de Geoffrin zijn typisch vrouwelijke ontdekkingen van de laatste jaren en
Simone de Beauvoir, Elizabeth Stanton en Bettie Friedan kunnen wij als
feministen beschouwen. Vijf nieuwe vrouwen in vijfendertig jaar tijd: veel is
het niet. Wanneer wij de nieuwste Palmer vergelijken met Fishers boek van zestig
jaar geleden, zien wij dat de door Palmer zojuist ontdekte Jeanne d'Arc daar ook
al in stond. Fisher vermeldt bovendien zowel Madame de Maintenon als Madame de
Pompadour. Hij geeft in totaal vijfentachtig vrouwennamen, veel meer dus dan de
achtenveertig van Palmer, maar hij vermeldt dan ook veel meer persoonsnamen (in
totaal 1.548). Met 85 vrouwen tegenover 1.463 mannen is het percentage vrouwen
bijna vijf. Dat scheelt nauwelijks iets met Palmer.

De studenten zijn er dus van Fisher tot Palmer op het gebied van de
vrouwengeschiedenis niet veel op vooruitgegaan. Laten wij daarom ten slotte eens
kijken naar een nieuw en ultramodern handboek, John Merriman's A history of
modern Europe. From the renaissance to the present. Het register van dit boek
telt 1.043 persoonsnamen: 965 mannen en 78 vrouwen. Dat zijn aanzienlijk meer
vrouwen dan bij Palmer, maar nog altijd minder dan in Fishers boek uit 1937. Het
percentuele aandeel is wel wat hoger dan bij Fisher, namelijk acht. Het echte
verschil zit hem echter in iets anders. Van de vijfentachtig vrouwen die bij
Fisher voorkomen, zijn er slechts dertien 'in their own right' tot zijn boek
doorgedrongen. De overige tweeenzeventig zijn koninginnen, prinsessen en
maitresses. Ook Merriman noemt heel wat van deze vrouwen en hij vermeldt ook de
echtgenotes van Hitler, Ceaucescu en Lord Curzon. Maar bijna de helft van zijn
vrouwen hebben hun plaats in de geschiedenis op eigen kracht verworven. Zo
vinden wij bij hem een aantal vrouwelijke, al dan niet feministische, auteurs en
twee heiligen (al deden die het natuurlijk niet helemaal op eigen kracht). De
studenten van de toekomst zullen dus meer weten over de vrouwenemancipatie dan
die van vroeger en dat is goed, want het is een van de meest ingrijpende
ontwikkelingen van de laatste tijd. Maar ons beeld van het verleden wordt er
niet wezenlijk door veranderd.

Geschiedenis ; Kunst en Cultuur ; Vrouwen ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              135 of 146 DOCUMENTS

                                NRC Handelsblad

                               February 20, 1998

Goede smaak slaat morsdood; Andree Putman bepleit het nuchter avontuur

BYLINE: DOOR PIETER KOTTMAN

SECTION: CS; Pg. 2

LENGTH: 2395 words


De Franse stiliste Andree Putman ontwierp de interieurs van talloze huizen,
winkels en musea, waaronder het Rodin Museum in Parijs en het interieur van de
Air France Concorde. 'Ik wil een soort Rimbaud zijn, op mijn gebied.'

Cafe de Flore, Boulevard St. Germain, Parijs. We zijn nog niet gaan zitten of ze
zegt: 'Dit is de plek van mijn jeugd. Hier zag ik ze als kind zitten: Picasso,
Sartre, De Beauvoir, Beckett, Duras. Ik kende ze niet, ze waren nog niet
beroemd, maar ik wist: dit zijn de mensen bij wie ik horen wil. Alleen met Duras
ben ik later bevriend geraakt, met sommigen van de anderen heb ik hooguit een
paar woorden gewisseld. Maar contact was ook niet nodig, een voorbeeld konden ze
ook op afstand zijn - beter zelfs nog. Ik heb het altijd frappant gevonden, die
intuitieve sympathie die ik voor ze voelde.'

Ik had haar door de ruiten van Flore al van verre zien naderen; een rijzige
gestalte met een elegante tred, ondanks de grote schoudertassen aan weerszijden.
Ze draagt vanwege de kou 'wel twaalf jassen' waarvan ze zich stuk voor stuk
ontdoet, tot er een kuitlange zwarte robe overblijft, van de hand van Azeddine
Alaia. Om haar hals een v-vormig collier dat ik van foto's ken. Haar zo dikwijls
beschreven, zilveren art deco sigarettenkoker komt niet ter tafel; het enige dat
nog aan haar jaren geleden opgegeven rookgewoonte herinnert is de zware, diepe
stem, die eens zo prachtig is in combinatie met de klanken van haar naam, als ze
zich voorstelt.

Andree Putman - rond de zeventig, ze bevestigt het zonder toeschietelijkheid -
is sinds vijfentwintig jaar wereldberoemd in kleine kring. Haar achter de
schermen uitgeoefende vak brengt met zich mee dat haar bekendheid beperkt
blijft, maar je hoeft maar een documentaire of monografie over haar gezien of
ingekeken te hebben om te begrijpen waar de roem op gebaseerd is. Putman is
stijl, gratie, goede smaak - hoewel ze het laatste zegt te verafschuwen. 'Goede
smaak is weerzinwekkend. Het herinnert me aan het milieu waarin ik opgroeide:
een en al goede smaak en morsdood. Esthetiek heeft geen enkele waarde als het
een automatisme is. De weg ernaar toe is veel belangrijker.'

Sinds het einde van de jaren zeventig ontwierp de met veel prijzen onderscheiden
Putman de interieurs van talloze musea, hotels, restaurants, winkels en
appartementen van beroemdheden. Het museum van moderne kunst in Bordeaux hoort
ertoe evenals het Rodin Museum in Parijs, het Newyorkse Morgans Hotel, het
Keulse Wasserturm-hotel en Le Lac in Tokyo, de Amerikaanse winkels van Yves
Saint Laurent, alle winkels, overal ter wereld, van Karl Lagerfeld, diens
appartement, en zelfs het interieur van het Concorde-vliegtuig van Air France.
Daarnaast richtte zij veel tentoonstellingen in en ontwierp ze decors voor de
film The Pillow Book uit 1996 van Peter Greenaway.

Kurkentrekker

Op dit moment werkt ze onder meer aan de 'scenografie' van een tentoonstelling
in het Newyorkse Guggenheim Museum, met werk dat Amerikaanse en Franse beeldende
kunstenaars tussen 1900 en 1968 maakten. Putman is een groot bewonderaarster van
de Amerikaanse theatermaker Robert Wilson, beroemd om zijn verbluffende
licht-effecten. De tentoonstelling in het Guggenheim - een lastig
kurkentrekker-vormig gebouw van de hand van Frank Lloyd-Wright - zal
'voornamelijk uit licht' bestaan. De expositie gaat in september open.

Putmans stijl heeft in de eerste plaats een kleur: beige, zwart, gebroken wit,
grijs; ze werd aanvankelijk een tijdlang 'de koningin van zwart en wit' genoemd.
Ze combineert die kleuren met meubel- en accessoire-ontwerpen van haar eigen
hand maar vooral met het inmiddels klassieke modernisme van de avantgarde van de
jaren twintig en dertig. Eileen Gray, Jean-Michel Frank, Pierre Chareau (van het
Parijse Maison de Verre), Robert Mallet Stevens, Rene Herbst en andere leden van
de in 1934 opgerichte Union des Artistes Modernes (U.A.M.) zijn haar helden.

Geometrie, praktische overwegingen en een open oog voor technische en formele
mogelijkheden liggen aan de basis van dat modernisme. De kracht van Putman is
dat ze daar een mise en scene aan toevoegt. Ze ontwerpt volgens haarzelf
'theatrale omgevingen, die in de eerste plaats comfortabel moeten zijn'. Hoe
haar vak heet, weet ze zelf niet goed.

'Architectuur? Binnenhuisarchitectuur? Styling? Ik schep sferen, ik wil wel een
soort Rimbaud zijn op mijn gebied. Createur d'ambiances? Ja, waarom niet.
Intuitie moet in elk geval een minstens even belangrijke rol kunnen spelen als
de techniek en het pakket van eisen. De ideale opdrachtgever is niet degene die
zegt: 'ga je gang maar' en ook niet degene die al weet wat hij wil, nee, het
gaat om een combinatie van werkelijkheidszin en gevoel voor avontuur.
Nuchterheid zonder angst, zeg maar.'

Juist angst of schrik deed haar in de wereld van het design belanden. Andree
Putman, geboren Aynard, was voorbestemd voor een carriere in de muziek. Ze was
fille de tres bonne famille: 'Zowel de familie van mijn vaders- als moederszijde
telde magistraten, bankiers en Academiciens die de geschiedenis van Frankrijk
mede bepaald hebben.' Werken voor geld deed men niet. Haar moeder was een
virtuoos concertpianiste, die voor haar late, tweede, huwelijk met de schrijver
en Shakespeare-vertaler Joseph Aynard, nog had opgetreden voor het Spaanse en
Oostenrijkse hof. Dochter Andree won de eerste prijs voor compositie op het
Parijse Conservatoire National Superieur de Musique. Haar examinator was de
componist Francis Poulenc, die zonder het te beseffen het jonge talent voorgoed
voor de muziek verloren deed gaan.

'Toen ik hem vijftien jaar later weer tegenkwam, begreep hij het nog steeds
niet. Bij de prijsuitreiking had hij me geadviseerd om me gedurende tien jaar op
te sluiten in mijn kamer: dan lag er een grootse loopbaan voor me in het
verschiet. Dat schrikbarende advies was bepalend; ik was een wild, avontuurlijk
kind, vrij opgevoed door ouders die vanwege hun eigen kunstzinnige aspiraties en
talenten als de zwarte schapen van hun families werden beschouwd. Nooit zou ik
me tien jaar vrijwillig opsluiten'. Ze werd 'tot ergernis van mijn ooms en
tantes' manusje-van-alles van het mode-tijdschrift Femina.

Rommelmarkten

In dezelfde tijd haalde ze het traditioneel ingerichte ouderlijke appartement
aan de Rue de l'Abbaye leeg, verfde de wanden grijs en zandkleurig en benadrukte
de leegte met op rommelmarkten gevonden meubels van Mies van der Rohe,
kandelaars van Noguchi en stoelen en een laag tafeltje van Bertoia, waarop ze
Afrikaans en Chinees bestek uitstalde.

'Iedereen dacht dat ik gek geworden was en ik was zelf ook niet helemaal zeker
van het tegendeel. Dat bestek hoorde natuurlijk in een la! Later heb ik de
betekenis van die rigoureuze aanpak pas begrepen. Waar ik wanhopig behoefte aan
had - en eigenlijk nog altijd heb - was een blanco pagina, leegte, verwijdering
van alles wat met mijn geprivilegieerde milieu en beschermde verleden te maken
had. Geen vooroordelen meer, geen parti-pris, niet de veiligheid van de sleur,
maar het avontuur en het onbekende, de luxe van het ongewisse. Ik denk dat ik
nog altijd zo ontwerp.'

Na haar koeriersbaan was Putman styling-redactrice bij het blad L'oeil, tot ze
de architecte Denise Fayolle ontmoette, die zojuist de opdracht van de
warenhuisketen Prisunic had aangenomen om een nieuw profiel te ontwerpen.
Spectaculair onderdeel daarvan werd Putmans na lang aandringen gerealiseerde
plan om litho's van Alechinsky, Cesar, Arman, Messagier en Bram van Velde te
gaan verkopen tegen iets meer dan de kostprijs. Van Velde was een vriend van
haar man, Jacques Putman, en 'de moeilijkste mens die ik ooit gekend heb. Hij
was extreem somber en extreem egocentrisch; hij kon het eenvoudigweg niet
opbrengen om over andere kunst - met uitzondering misschien van het werk van
Beckett - te praten dan over die van hemzelf. Een tragische figuur.'

Het succes van de litho-actie was dubbelhartig: het gewone volk kocht ze niet en
de upper-ten des te meer, maar Prisunic werd wel de winkel waar iedereen kocht,
vergelijkbaar met de Hema in Nederland.

Eind jaren zestig richtten Putman en Fayolle het agentschap Mafia op, een bureau
dat bedrijven adviseerde omtrent hun coroporate image, een begrip dat toen nog
nauwelijks bestond. Het postorderbedrijf Les Trois Suisses, dat later ook
ontwerpen van de vormgevingsvedette Philippe Starck verkocht, maakte gebruik van
hun diensten. Het bureau Createurs et Industriels, dat Putman na haar vertrek
bij Mafia samen met Didier Grumbach oprichtte, wilde het imago van bedrijven
opvijzelen door samenwerking met andere disciplines te bevorderen, zodat
bijvoorbeeld de modehuizen bij hun presentaties gebruik zouden maken van
beeldend kunstenaars, vormgevers, filmers. Het bureau zette zich ook in voor
toen nog onbekende stilisten als Issey Myake, Thierry Mugler en Claude Montana.
Een en ander zonder al te groot succes.

Dat kwam - aanvankelijk nog mondjesmaat - met de oprichting van Ecart, later
Ecart International genoemd, een 'stijl-laboratorium' dat zich toelegde op de
productie van ontwerpen uit de jaren twintig en dertig. Tussen antiek en moderne
projectmeubelen bestond er weinig: afgezien van het Engelse Aram Design
produceerde niemand bij voorbeeld de Transat Chair (1924) of de spiegel
Satellite van de bij leven zo goed als onbekende architecte/ontwerpster Eileen
Gray (1878-1976). Putman richtte Ecart op, ter afsluiting van een jarenlange
depressie vanwege haar scheiding van Jacques - kennelijk net als zij van zo
goede familie dat ze, hoewel ze dertig jaar met hem getrouwd was, niet weet wat
hij deed voor de kost. 'Hij was geinteresseerd in kunst', zegt ze, net zo
verbaasd over mijn vraag als ik over het antwoord.

Verbitterd

De verwantschap tussen het woord 'ecart' (afzondering) en de naam van de winkel,
Jean Desert, die Gray begin jaren twintig opende, is evident. Gray was net als
Putman autodidact; ze ontwierp naast talloze klassiek geworden meubelen enkele
aan de stijl van Rietveld herinnerende huizen. 'De mannennaam was een poging om
serieus genomen te worden, de achternaam was louter om de klank gekozen maar
werd helaas een realiteit, omdat Gray nauwelijks klanten had. Ze was een eenling
en is nooit officieel lid geweest van de modernistische beweging. Ze had aan het
eind van haar lange leven reden om verbitterd te zijn: echte erkenning heeft
zijzelf niet gekend.

'Ze was al in de negentig toen ik probeerde haar te ontmoeten. Op onze eindelijk
gemaakte afspraak kwam ze niet opdagen, omdat ze, zoals ze in een excuusbrief
weten liet, op weg naar het restaurant een ladder in haar kous had ontdekt. Mijn
bewondering voor haar stijlgevoel won het van mijn teleurstelling: een ander zou
het niet eens hebben durven verzinnen, maar voor haar was zo'n barstje in het
decorum genoeg reden om het af te laten weten en ze ging er simpelweg vanuit dat
ik daar begrip voor zou hebben. Dat had ik.

'Anders dan Gray en haar geestverwante tijdgenoten leef ik in een tijd waarin
het modernisme min of meer geaccepteerd is. Ik hoef geen barrieres te
doorbreken. Ik hoef me niet, zoals de leden van de U.A.M. aan de
schoonheids-principes van de moderne beweging te conformeren noch aan hun
utopische ideologie, die toch ook een zekere starheid in de hand werkte en een
karige, ongemakkelijke stijl. Waar het mij om gaat is comfort: welke middelen
dan ook zo arrangeren dat mensen zich op hun gemak voelen. Laatst nog zei een
vrouw die in het Morgans Hotel een aantal weken aan een boek had zitten werken
dat ze zich er thuis gevoeld had. Dat vind ik een heel wat groter compliment dan
wanneer ze gezegd had dat ze het mooi vond.'

Aan een van haar lange, benige vingers draagt Putman een dikke ronde ring van
glimmende zwarte kunststof, waarin een grote diamant is aangebracht. Het is een
opmerkelijke combinatie die volgens haar 'een kern van mijn werk' illustreert.
'Ik houd ervan tegenstellingen met elkaar in verband te brengen. In het
Wasserturmhotel, dat strenge negentiende-eeuwse fort van bakstenen, heb ik zo
zacht mogelijke kleuren en textiele aankleding gebruikt. Zo heb ik ook in het
Centre d'Art Plastique Contemporain, in Bordeaux, dat gehuisvest is in een
robuust silo, delicate Chinese lantaarns van papier aangebracht, met zachte
matten op de vloer'.

Veel als esthetisch ervaren ingrepen zijn louter praktisch en door de nood
afgedwongen. Het Le Lac Hotel nabij Tokyo bekleedde Putman met 'Kool Shade',
fijnmazig koperen gaas. 'Het hotel ligt aan de voet van de beroemde Fuji-berg,
een lokatie waarvan ik me heel wat had voorgesteld. Het gebouw bleek echter in
een door industriele bedrijven gedomineerde en grondig bedorven omgeving te
staan, die ik al snel besloot buiten te sluiten in plaats van binnen te halen.
Het gaas bleek een ideale oplossing: niet alleen werd het hotel een op zichzelf
staand, eigen universum, maar ook filtert het gaas het daglicht op
raadselachtige wijze.'

Ondanks haar afkeer van esthetiek is Putman ervan overtuigd dat 'visueel
comfort' belangrijker is dan lichamelijk gemak. 'Met ergonomie houd ik me niet
bezig. Als iets oogstrelend is, hoeft het niet honderd procent praktisch of
nuttig te zijn. Er is ook nog zoiets als plezier, een poetische kant van het
leven, die een doel op zichzelf mag zijn.

'Als ik kiezen moet tussen geld uitgeven aan een keuken en badkamer of aan de
rest van het huis, worden het de keuken en de badkamer, hoe slecht je ook gasten
kunt ontvangen in de badkuip. Water en vuur zijn zo belangrijke elementen in het
bestaan, dat ze naar mijn idee de dramatische hoogtepunten zijn van het theater
dat een interieur bieden kan. Wat niet wegneemt, dat ook ik de voordelen zie van
praktischer overwegingen: niets kan zo luxueus zijn als een lamp die het papier
verlicht zonder dat hoofd en hand er een schaduw opwerpen. Je hebt tenslotte
weinig aan een wastafel op een sokkel van mozaiektegeltjes als je een boek wilt
schrijven.'

Foto's: 1. Tafeltje in de slaapkamer van Karl Lagerfelds appartement foto Deidi
von Schaewen foto's uit: Andree Putman, A designer apart door FranCois Olivier
Rousseau; 2. Detail van een kast in de winkel van couturier Azzedine Alaia foto
Patricia Canino; 3. Kamer met badkamer in Morgans Hotel, New York foto Anne
Garde; 4. Andree Putman foto Annie Leibovitz

Architectuur ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              136 of 146 DOCUMENTS

                                NRC Handelsblad

                               February 18, 1998

Schoolbesturen verlammen het onderwijsbeleid; De horeca is dolgelukkig met
zoveel gepraat

BYLINE: TON VAN HAPEREN; TON VAN HAPEREN IS LERAAR ECONOMIE IN HET VOORTGEZET
ONDERWIJS.

SECTION: Opinie; Pg. 7

LENGTH: 1146 words


De gezamenlijke onderwijsbonden voeren deze week acties voor de uitwerking van
de eerder afgesproken arbeidstijdverkorting. De eis van de leraren om te komen
tot een verkorting van de werkweek met twee lessen lijkt bescheiden. De
werkomstandigheden van de Nederlandse leraar zijn immers veel slechter dan die
van collegae elders in Europa.

Werkgevers laten via de media ook geregeld weten dit probleem te erkennen. Ook
zij vinden de belasting van de onderwijsgevende onaanvaardbaar hoog. Het
probleem is alleen dat zij, naar ze zeggen, niet over de middelen beschikken om
daar iets aan te doen. Het geld dat ze hebben gebruiken ze liever voor andere
dingen die de werkdruk kunnen verlichten. Maar hoe die verlichting er precies
gaat uitzien laten de bestuurders nog even in het midden.

Deze stellingname van de werkgevers is even eigenaardig als onbegrijpelijk. Een
leraar geeft les, dat is zijn werk. Minder werken betekent dus minder lessen.
Bovendien mag de financiering geen probleem zijn. Welnu, het bedrag dat is
uitgetrokken voor korter werken beloopt 600 miljoen. Een lesuur minder per week
schijnt 200 miljoen te kosten. Dat suggereert dat er meer ruimte is dan er door
de leraren gevraagd wordt. Het komende anderhalf jaar kan de eis van de bonden
in ieder geval betaald worden, en na die periode zit er allang een nieuw
kabinet. Dat zal ook wel vinden dat er meer geld moet komen voor onderwijs.

Niks aan de hand dus. Er is geld, er ligt een afspraak en bij uitvoering is de
kou uit de lucht. Maar dat is nu net waar de schoen wringt: de uitvoering. Het
onderwijs is inmiddels zo georganiseerd dat het centraal verstrekken van
middelen evenveel effect heeft als uitdelen van ontwikkelingshulp aan een
bananenrepubliek. Er blijft nogal wat aan de strijkstok hangen. Dat komt omdat
er zijn drie niveaus zijn waar de wezenlijke beslissingen genomen worden: het
ministerie, de besturen en de directies van scholen.

De laatste jaren is er driftig gedecentraliseerd. Dat betekent dat de
geldverstrekker, de overheid, een stap terug gedaan heeft door minder aan
regelgeving en budgettering te doen. De school heeft meer ruimte om zichzelf
onderwijskundig te profileren. De burger moet wat te kiezen hebben.

Het bestuur is in deze opzet de plaats geworden waar het geld samenkomt. En door
meer scholen onder een bestuur te plaatsen, zo is de redenering, wordt de
eigenlijke activiteit, het geven van onderwijs, makkelijker betaalbaar. Het
schoolbestuur wordt in dit model gezien als een modern en wendbaar instituut dat
tegen de achtergrond van een eigen identiteit op de eisen van de samenleving
anticipeert.

Zo zou het moeten werken. Maar door de beleidsmakers is over het hoofd gezien
dat bepaalde zaken zich misschien wel beter centraal laten regelen. De
milieuvervuiling rond Pernis reduceren is een prijzenswaardige doelstelling,
maar investeringen zijn volstrekt zinloos als de Belgen vrolijk door blijven
stinken. In het geval van het onderwijs laat het afschuiven van taken door Den
Haag zich prima met dit voorbeeld vergelijken. Er is door de decentralisatie
geen enkele efficiencywinst geboekt. De verschillende besturen doen aandoenlijk
hun best om de zaken zo goed mogelijk te regelen, maar het blijven logge
namaakministeries, die de maatregelen uit Zoetermeer nog eens dunnetjes
overdoen. Personeel en klanten hebben geen enkel profijt van hun handelen.

Leerlingen moeten in het voortgezet onderwijs zo opgeleid worden dat ze na het
behalen van een diploma tot een vervolgopleiding kunnen worden toegelaten. Het
zou prettig zijn als hierbij in heel Nederland sprake is van uniformiteit. Elke
VWO-opleiding dient naadloos aan te sluiten bij de eisen die gesteld worden door
de universiteiten. Dit kan dus maar beter centraal geregeld worden.

Datzelfde geldt voor de arbeidsvoorwaarden. Een eenduidig centraal akkoord
tussen baas en bonden over werktijd en salaris voorkomt rechtsongelijkheid en
beschermt de zwakke werknemer.

Besturende werkgevers denken hier anders over en dat is begrijpelijk. Zij willen
iets te verstellen hebben. Als het aan hen ligt, worden de arbeidsvoorwaarden in
elke laag, na onderhandelingen, opnieuw bepaald. Hoe lager het niveau, hoe
duidelijker de invulling. De minister sluit een raamovereenkomst met de bonden.
De besturen ritselen op lokaal niveau wat met vertegenwoordigers van het
personeel en de scholen maken concrete afspraken omtrent de werkverdeling met de
medezeggenschapsraden.

Deze manier van handelen heeft twee gevolgen. De horeca is dolgelukkig met
zoveel gepraat en de lesgever is de klos. Hij zit niet in het zichzelf
bevruchtende vergadercircuit en staat buiten de besluitvorming. Op hem worden de
tekorten verhaald als het budget op is.

Dat alles mag in Nederland. Het bestaansrecht van de besturen staat niet ter
discussie. Zij hebben een historisch verworven positie op basis van het
grondrecht dat vrijheid van onderwijs garandeert. Een rare toestand. Want wat
levert de arbeid van besturen in onze geseculariseerde samenleving van de jaren
negentig eigenlijk op?

De werknemers worden betaald uit de staatskas. En het is de politiek die bepaalt
hoeveel geld er voor onderwijs beschikbaar is. Het verdelen van middelen via
besturen die dat geld daarna weer verdelen over verschillende scholen is dus
overbodig. Het is duur, kost tijd, maakt besluiten onduidelijk en dus minder
legitiem. Neem de huidige acties van leraren. Die zouden er niet geweest zijn
als bij de CAO-onderhandelingen tussen minister en bonden in 1996 een duidelijke
invulling was gegeven aan verkorting van de werkweek.

Het spel dat met de leraren wordt gespeeld is momenteel volstrekt ondoorzichtig.
De gewone burger weet niet eens wie de partijen zijn in het conflict, ziet het
gedoe in de media, denkt dat alle leraren overspannen zijn en snapt er niks van.
De eindverantwoordelijke, de minister, drukt ondertussen zijn snor en doet alsof
hij er niks mee te maken heeft.

Terwijl het zo eenvoudig is. Leraren geven in Nederland te veel les. Daar zijn
afspraken over gemaakt, er is geld voor gereserveerd, maar daar wordt niks mee
gedaan. Alleen maar omdat een bureaucratische laag tussen minister en scholen de
middelen naar eigen inzicht heeft gebruikt. Decentralisatie komt er in dit geval
op neer dat betaalde bestuurders, die ver verwijderd zijn van de eigenlijke
arbeid, de kost verdienen met het verdelen van geld dat al verdeeld hoort te
zijn. Een directeur van een school is ook zonder een bestuur in staat om zijn
leerlingen te tellen en bij de minister kenbaar te maken met welk budget hij het
komend jaar denkt rond te komen. De minister kan dan in overleg met de politiek
en de bonden de kostprijs van een leerling bepalen, en de omvang van een normale
werkweek en het salaris dat daar tegenover staat.

Arbeidsvoorwaarden ; Economie ; Sociale Economie ; Onderwijs

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              137 of 146 DOCUMENTS

                                NRC Handelsblad

                               February 17, 1998

Buurtbewoners maken zelf 33 verkeersplannen

BYLINE: DOOR ONZE REDACTEUR DICK VAN EIJK

SECTION: Binnenland; Pg. 7

LENGTH: 1090 words


Het grotestedenbeleid begint vruchten af te werpen, berichtte staatssecretaris
Kohnstamm (Binnenlandse Zaken) deze week aan de Tweede Kamer. Een
praktijkvoorbeeld: Deventer maakt 33 buurtverkeers- circulatieplannen.

DEVENTER, 17 FEBR. Een winterzonnetje schijnt op de nieuwe, roze klinkers voor
het wijkcentrum in de Deventer buurt De Hoven, die door de IJssel wordt
gescheiden van de rest van de stad. Het pleintje voor het wijkcentrum, vertelt
buurtbewoner Hylle de Beer, vormt de afronding van jarenlang denken en doen in
deze buurt. Bewoners hebben het wijkcentrum zelf ontworpen en deels met eigen
handen gebouwd, en ook het pleintje is een initiatief uit de buurt. Het kon
worden aangelegd met geld uit het grotestedenbeleid.

In de tijd van de sociale vernieuwing, begin jaren negentig, heeft Deventer een
traditie van bewonersparticipatie in de wijken opgebouwd die nu goed van pas
komt, zo licht burgemeester James van Lith de Jeude toe. In elk van de vijf
wijken in Deventer draagt een zogeheten wijkteam van twintig gewone burgers zelf
de verantwoordelijkheid om verbeteringen in hun buurt aan te brengen. Zij kunnen
daarbij rekenen op de hulp van professionals en gemeentelijke diensten. Het
wijkteam heeft daarvoor ook een eigen budget. De leden van het wijkteam vormen
geen mini-gemeenteraadje, ze vertegenwoordigen niemand. Beslissingen over de
besteding van het wijkbudget komen dan ook tot stand op basis van enquetes. Ze
gaan in elke straat vragen: wat moet er beter in de buurt, elk jaar opnieuw.

Wat er beter moest in De Hoven, dat wisten de bewoners wel: zestig procent van
alle klachten ging over het verkeer, vertelt Jan Dijkstra, een van de leden van
het wijkteam. Scheurende auto's en spelende kinderen hebben nu eenmaal een wat
moeizame verhouding tot elkaar, temeer daar de eigenaren van de auto's en de
ouders van de kinderen niet zelden dezelfde mensen zijn.

Klachten over het verkeer bleken in meer buurten het meest voor te komen, reden
waarom de toenmalige wethouder van verkeer heeft voorgesteld in alle 33 buurten
de verkeersproblemen te inventariseren. Dijkstra: 'We hebben toen voor onze
buurt plannen gemaakt. Daarmee zijn we de buurt in gegaan. Iedereen die kritiek
had werd meteen uitgenodigd om mee te doen met de verdere ontwikkeling. Zo zijn
de plannen bijgesteld en zijn we weer de buurt in gegaan. Toen mochten bewoners
nog wel commentaar leveren, maar voor ingrijpende wijzigingen was het te laat.'

Op die manier zijn in Deventer 33 buurtverkeerscirculatieplannen opgesteld. Die
zijn voorgelegd aan burgemeester en wethouders, die ze vrijwel allemaal
ongewijzigd hebben vastgesteld. In drie gevallen speelden er onoplosbare
conflicten tussen bewoners en middenstanders en moest het college een knoop
doorhakken. 'De uitvoering van die plannen zou jaren gaan duren, in verband met
de kosten', zegt coordinator grotestedenbeleid Maarten Schuttert. 'Dankzij het
geld van het grotestedenbeleid kon de uitvoering worden versneld.'

Deventer kon als het ware een vliegende start maken, omdat die wijkteams al
bezig waren toen het grotestedenbeleid werd ingevoerd, aldus burgemeester Van
Lith de Jeude. In de geest van het grotestedenbeleid wordt de uitvoering van de
plannen 'ontkokerd' aangepakt. De burgemeester: 'We financieren een deel uit de
middelen voor het rioleringsplan. Daarvoor moeten de straten toch open.'

Nu de uitvoering van de buurtverkeerscirculatieplannen een flink eind op streek
is, verandert het karakter van de problemen die buurtbewoners signaleren, merkt
coordinator Schuttert op. Klachten over verkeer verdwijnen zoals verwacht naar
de achtergrond, terwijl sociale kwesties prominenter op de agenda komen.
Rondhangende jongeren bijvoorbeeld. Buurtbewoner Hylle de Beer: 'Als er eenmaal
zestig a tachtig jongeren bij elkaar staan, maak je als ouder niks meer klaar.
Dan heb je professionele aandacht nodig.' Maar niet alleen maar professionele
aandacht, benadrukt Schuttert. Het gaat er ook om zo'n probleem in de buurt
bespreekbaar te maken, tussen jongeren en ouderen, tussen alle bewoners. 'Dat
kost tijd, want vaak is er jarenlang gezwegen. We willen proberen gesprekken in
de buurt op gang te krijgen, niet alleen over wat er moet gebeuren - zoals bij
de verkeerscirculatieplannen - maar ook over wie je bent en wat je van elkaar
vindt.'

Hoewel de wijkgerichte aanpak een prominente rol speelt in het Deventer
grotestedenbeleid, is dat daar niet helemaal toe te herleiden. Sommige zaken
worden op het niveau van de hele stad aangepakt. Probleemjongeren bijvoorbeeld.
Dan gaat het niet om 'gewone' rondhangers, maar om voortijdige schoolverlaters,
jonge criminelen, enzovoorts. Zulke jongeren komen vaak met een hele trits
hulpverleners in aanraking die soms langs elkaar heen werken, soms tegen elkaar
worden uitgespeeld. In andere gevallen zwerven ze van wachtlijst naar wachtlijst
en bereiken ze nooit, of veel te laat, de hulpverlener die ze nodig hadden.

Om die verkokering te bestrijden heeft Deventer een zogeheten coach-project
opgericht. In haar net geopende, nog naar verf ruikende kantoor vertelt
coordinator Gerda Buys wat het coach-project inhoudt: een aantal
functionarissen, de coaches, moeten ervoor zorgen dat kwetsbare jongeren in de
stad begeleiding op maat krijgen. Zo'n coach begeleidt een jongere, zorgt dat
hij bij de juiste instanties terechtkomt, controleert ook of de hulpverlening
wat oplevert, en hij kan door wachtlijsten heenbreken. De coaches komen
wekelijks bij elkaar om concrete gevallen te bespreken. Op die manier willen zij
voorkomen dat jongeren tussen wal en schip raken.

De doelstelling is ambitieus, meent Buys: 'We moeten 120 jongeren per jaar op
een traject zetten.' Kortom, ervoor zorgen dat ze uiteindelijk een baan krijgen
en een bestaan kunnen opbouwen. Nog ambitieuzer is de achterliggende
doelstelling: 'Als dit goed werkt, leidt het ertoe dat al die instanties -
scholen, politie, Riagg, randgroepjongerenwerk, jeugdzorg - uit zichzelf goed
gaan samenwerken. Dit project moet zichzelf binnen twee jaar overbodig maken.'

Voor burgemeester Van Lith de Jeude is dit exemplarisch voor de aanpak van het
grotestedenbeleid in zijn stad: 'Het systeemdenken van organisaties doorbreken
ten gunste van de burger.'

Foto: Het wijkcentrum in de Deventer buurt De Hoven, dat de bewoners zelf
ontwierpen en dat zij ook deels zelf hebben gebouwd. (Foto Bram van Welzen)

Dorpen en steden ; Infrastructuur ; Ruimtelijke Ordening ; Verkeersveiligheid ;
Verkeer en Vervoer ; Wegverkeer

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              138 of 146 DOCUMENTS

                                NRC Handelsblad

                               February 14, 1998

Mijn vader in Indie

BYLINE: KOOS VAN ZOMEREN

SECTION: Z; Pg. 6

LENGTH: 1146 words


Mijn vader was in 1946 zevenentwintig. Hij was dat jaar ver van huis.

Hij staat op om me een hand te geven. 'Ha jonkie.' Ik ga tegenover hem

zitten, doe mijn tas open, pak mijn spullen en reik hem een boek aan met

een geduchte goudkleurige krokodil op de kaft. Gedenkboek 1-5 R.I. Als kind vond
ik dit haast net zo spannend als de kinderbijbel van Anne de Vries, en ik heb
het mij al lang geleden toegeeigend.

Mijn vader begint te lachen. 'Ik ga geen oorlogsverhalen vertellen

hoor', zegt hij. En het grappige is: tijdens ons gesprek krijg ik de indruk dat
hij wel degelijk oorlogsverhalen zit te vertellen, maar als ik later mijn
aantekeningen doorneem, begin ik toch weer te twijfelen.

Goed, hij had geen trek zijn hele leven grondwerker te blijven. Hij wou het
leger in en werd oorlogsvrijwilliger. 'Let wel', zegt hij, 'ik meldde mij voor
de eerste atoombom, voor de Japanse capitulatie, voor het einde van de Tweede
Wereldoorlog.' Vrijwilliger voor onbepaalde tijd, met inzet overal ter wereld -
dat waren contractbepalingen waarvan je de consequenties toen maar moeilijk kon
overzien.

'We zaten', zegt hij, 'op de Johan van Oldenbarnevelt en als het aan de
Nederlandse regering gelegen had, waren wij rechtstreeks naar Java gegaan. Ze
hadden toen een eenheid stoottroepen in Soerabaja, verder waren wij de eersten.
Maar formeel vielen we onder het SEAC, lord Mountbatten, de Engelsen. En de
Engelsen wouwen ons helemaal niet op Java hebben.'

Straat Malakka lag nog vol met mijnen. Voortdurend sloepenrol. Zwemvesten met
een rood lichtje. Net of ze op die schuit dienst deden als kerstverlichting.

Bij Singapore bleven ze op de rede liggen. Toen moesten ze, door diezelfde
zeestraat, terug naar Pinang. Daar aan land, 's avonds op de trein, 's morgens
in Ipoh, een eind in het binnenland van Malakka. Kerstmis '45.

'Daar hebben we', zegt mijn vader, 'een nadere training gehad. Zwaar,

zeer zwaar. Lange-afstandsmarsen met volle bepakking onder die tropenzon. Zo
kwamen we een keer in een ananasveld terecht en toen heb ik voor het eerst
ananas geproefd.'

'En daar', zegt hij, 'kreeg ik bericht van jouw geboorte. Dat was op een dag dat
de rantsoenen werden uitgereikt en voor onderofficieren zat daar een liter gin
bij, dus er kon meteen op geklonken worden.' Per 1 januari '46 had hij de
tijdelijke rang van sergeant gekregen.

Eind maart weer naar Pinang, aan boord van de City of Canterbury, nog eens door
Straat Malakka, zwemvesten met rode lichtjes, ontscheept in Tandjong Priok en
per Dakota naar Bandoeng. Een zee van groen, herinnert

hij zich. Heuvels, rijstvelden, kleine riviertjes.

Eerst op de zuidoostflank van Bandoeng, later meer in de richting van Batavia.
Mijn vader zoekt in het gedenkboek (eerste bataljon vijfde regiment infanterie)
de bijbehorende kaartjes op, spelt plaatsnamen en verstrekt nu en dan een
bijzonderheid. Hier een begraafplaats die gezuiverd moest worden van snipers,
hier een Japans munitiedepot dat met

een onvoorstelbare klap de lucht inging, hier een rubberplantage die weliswaar
buiten onze corridor lag maar toch maar ingenomen moest worden

- en toen kwam er goddomme hoog bezoek uit Bandoeng. Wat dat geweervuur te
betekenen had? Saluutschoten voor de koningin! Ja, dat kwam mooi uit,

31 augustus, verjaardag van Wilhelmina, het was 31 augustus 1946.

'Hadden jullie enig idee van het nut van jullie aanwezigheid daar?'

'Daar maakte niemand zich druk om.'

'Wanneer kreeg u in de gaten dat het gewoon een koloniale oorlog was?'

'Direct', zegt mijn vader. 'Mij was direct duidelijk dat we daar niet

zaten om de Javanen een lol te doen. Kijk, eerst moesten we daarheen om de
Japanners te bevechten. Toen om onze mensen te bevrijden die nog in de kampen
zaten. En uiteindelijk om orde en rust te herstellen. En dat hebben we ook wel
een beetje gedaan. Als we ergens kwamen werd de boel weer op poten gezet, dan
zag je zo'n kampong tot leven komen. Er werd ook meteen een burgerlijk bestuur
gevestigd. Dan benoemde onze compagniescommandant een loerah, burgemeester, een
bauw, politieman, en een tjarik, secretaris - dat moest iemand zijn die kon
lezen en schrijven. Maar door aanhangers van de Republiek werden die mensen als
verraders beschouwd. Dat heeft er veel het leven gekost.'

'Vanuit mijn politieke achtergrond', zegt hij, 'was ik geneigd contact te zoeken
met de gewone man. Ik ging graag bij inlanders langs om een praatje te maken.
Maar je bracht die mensen in levensgevaar. Dus bleef ik altijd maar bij de
stelling. Ik wou niet naar de bioscoop, ik wou niet dansen, ik deed niks met
mijn verlof: ik zat altijd maar bij de

stelling.'

'Padalarang', wijst hij. 'Daar dacht ik dat ik gek werd van verlangen

naar huis. Nou ja, dacht ik, zolang je denkt dat je gek wordt, ben je het nog
niet.'

'In '47', zegt hij, 'na de eerste politionele actie, was Java van ons. Maar '46
was ontstellend eentonig en frustrerend, in feite hebben we dat hele jaar
opgesloten gezeten tussen de demarcatielijnen.'

Dan brengt het gedenkboek ons bij de jongens die daarginds gebleven zijn. Mijn
vader bekijkt de foto's, mompelt namen en data: Van Dijk, ongeval te Ipoh
22-2-1946, Duyker, gesneuveld bij Babadjati 23-4-1946, Wilmink, gesneuveld bij
Tjitjaheum 30-4-1946... Ja, meer in '46 dan in de jaren daarna, en dat
verwonderde hem, dat had hij zo niet gedacht.

Het zou tot juli '48 duren voordat hij terug was in Nederland. Ze werden

in Rotterdam op een bus gezet en door het hele land thuis afgeleverd. Mijn vader
in Velp. De kille villa aan de IJsselstraat.

'Kende u dat huis?'

'Ik kende het wel, maar ik had er natuurlijk nooit gewoond.'

'En u was bang in het donker?'

'Dat geloof ik niet hoor.'

'U sliep met het licht aan.'

'Omdat we dat zo gewend waren! Op Java...later waren de kampongs altijd

leeg als wij arriveerden. Dan nam je zo'n hut in beslag. Je zette een stretcher
op en bracht je klamboe in orde, en er bleef altijd licht branden. Ik had al die
tijd geslapen bij het gestamp van een zwakstroom-aggregaat.'

'Ik zou het mooier vinden als u bang was', zeg ik.

'Maar dat geloof ik niet hoor', zegt mijn vader, en bij dit dialoogje luistert
mijn moeder oplettend mee, alsof ook zij nog wat nieuws te horen krijgt.

In september van dat jaar verhuisden we naar Rheden. Ik herinner me de
laadruimte van een bestelwagentje, dat de deur werd dichtgedaan, dat het

daarbinnen bijna donker werd - ja, dat is, uit die periode, in feite het enige
wat ik me van Velp herinner. Dat we er weggingen.

Foto: De Atlantikwall was het verdedigingsconcept waarmee Hitler dacht de gehele
West-Europese kust tegen geallieerde aanvallen te kunnen beschermen. Na de
bevrijding werden veel bunkers gesloopt en - zoals hier in Scheveningen -
obstakels uit zee opgeruimd Foto A. Last / Spaarnestad Fotoarchief

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              139 of 146 DOCUMENTS

                                NRC Handelsblad

                               February 12, 1998

Filosoferen over de tuin van de toekomst; Een kasteeltuin in Krommenie

BYLINE: ROMKE VAN DE KAA

SECTION: Radio en Televisie; Pg. 29

LENGTH: 1791 words


Terwijl experts in hevige discussie gewikkeld zijn over de tuin van de 21ste
eeuw, maait de doorsnee tuinier zijn gras en vraagt zich af of het tot na de
barbecue droog blijft. De gewone man waant zich echter steeds vaker kasteelheer
en wenst zich een dito tuin. Met het gevolg dat er in een doorsnee slaapstad
tegenwoordig meer kasteeltuinen zijn dan in heel Engeland. Een verhandeling over
de tuin van de toekomst, aan de vooravond van het nieuwe tuinbeurzenseizoen.

Vorig jaar ontstond er, naar aanleiding van de vernieling van een schilderij dat
een blauw vlak voorstelde met een gele streep erdoor, enig gemor over het
aankoopbeleid van musea voor moderne kunst. De discussie werd voornamelijk door
een kleine incrowd van experts gevoerd, want de doorsnee museumbezoeker zal de
deur van het Stedelijk niet plat lopen. Die staat in de rij voor Van Goyen en
Vermeer.

De situatie in de tuinarchitectuur is enigszins vergelijkbaar met die in de
moderne kunst. Een kleine kopgroep van experts is in hevige discussie gewikkeld
over de tuin van de 21ste eeuw. Tegelijkertijd boekt de gewone tuinliefhebber
zijn zoveelste busreis naar de kasteeltuinen van Engeland. Aan de ene kant staat
de tuinarchitect die zich een kunstenaar voelt en streeft naar vernieuwing,
onder het motto 'oudbakken kunst is geen kunst'. Daartegenover vinden we de
tuinier die niet over kunst filosofeert als hij zijn gras maait of zijn perkje
wiedt, maar kijkt naar de bewolking die langzaam dikker wordt en zich afvraagt
of het vanavond tot na de barbecue droog zal blijven.

Natuurlijk heeft er altijd een kloof gegaapt tussen tuinkunstenaars en gewone
tuiniers. De tuinkunstenaar hield zich bezig met waterpartijen en zichtassen, de
gewone man zette zijn lapje grond vol met aardappelen, kool en prei. Pas als
gevolg van toenemende welvaart is de siertuin-voor-iedereen ontstaan.

Toen ik twintig jaar geleden in een kasteeltuin in Ierland werkte, vonden de
mensen uit het dorp het volslagen belachelijk dat ik mij bezighield met de teelt
van gewassen die je niet kon opeten. In ons land leeft de tegenstelling tussen
nuts- en siertuin nog voort in de volkstuin. Terwijl in het welvarende,
verstedelijkte westen van ons land de volkstuin vrijwel uitsluitend voor
recreatie wordt gebruikt, en de volkstuinder geen biet meer van een knolraap kan
onderscheiden, wordt in de rest van het land nog altijd in de volkstuin gespit,
geschoffeld, gezaaid en geoogst. Maar ook hier is de moestuin rond het huis een
zeldzaamheid geworden.

Rondom het woonhuis snoeit men rozen en maait men gras. Tenminste, dat was
vroeger het geval, toen de meeste rijtjestuinen uit een grasveldje bestonden met
wat bloemenperken. Maar sinds de bezitter van het rijtjeshuis even welvarend is
als de kasteelheer, neemt hij geen genoegen meer met een gazon, een perk
goudsbloemen, een zandbak en een waslijn. Met het gevolg dat er nu in een
buitenwijk van Krommenie meer kasteeltuinen te vinden zijn dan in heel Engeland
bij elkaar. Dat leidt tot potsierlijke situaties: enorme taxushagen omgeven een
piepklein grasveldje en zetten een monumentale zonnewijzer de ganse dag in de
schaduw, betonnen leeuwen flankeren een miezerig tuinhekje en vooroorlogse
bakstenen arbeiderswoningen worden voorzien van loggia's, pergola's en gazebo's.

In dit licht bezien hebben de tuinarchitecten, die zich storen aan het
nostalgisch geneuzel van de laatste tien jaar en om eigentijdse tuinachitectuur
vragen, wel gelijk.

Er zijn tuinarchitecten genoeg die nieuwe vormen weten te vinden. Niet zozeer in
Nederland, maar bijvoorbeeld in Belgie, Frankrijk en Spanje. En zelfs op de
Britse Eilanden - de bakermat van het nostalgisch tuinieren - begint het tij te
keren, hoewel de grootste vernieuwingen zich niet in Engeland, maar in Schotland
afspelen. Daar vinden we de vijfentwintig meter hoge grasheuvels in de vorm van
slakkenhuizen en de sikkelvormige vijvers van Charles Jencks en Maggie Keswick.
Supermoderne landschapsarchitectuur, en tegelijk oeroud, want de aangebrachte
contouren in het landschap zouden net zo goed resten van Keltische grafheuvels
kunnen zijn. Jencks en Keswick hebben hun ontwerp met allerlei theorieen over
'kosmisch tuinieren' onderbouwd, maar ook los daarvan is hun tuin van gras en
water indrukwekkend. Nu nog een kosmische grasmaaier.

Ook in Frankrijk wordt het ontwerpen van tuinen verbonden met filosofie. Gilles
Clement is de uitvinder van de 'Jardin en Mouvement', een tuin waarin planten
zich kunnen gedragen zoals zij dat zelf willen. Evolutie en metamorfose, zegt
hij, zijn de essentie van de tuin. Verandering is essentieel voor de natuur en
het onderhoud van een tuin moet volgens hem eerder verandering stimuleren dan
proberen een statische situatie in stand te houden. Woekeraars mogen woekeren,
onkruid bestaat niet. Gilles Clement is de ontwerper van het beroemde Parc Andre
Citroen in Parijs, het boegbeeld van de vernieuwende Franse tuinarchitectuur.
Het park is buitengewoon inspirerend, hoewel de 'mouvement' toch voornamelijk in
de geest gezocht moet worden en de metamorfose grotendeels gesymboliseerd wordt.
Toch zou je wensen dat tuinarchitecten van het kaliber van Clement de kans
zouden krijgen om bijvoorbeeld aan de volgende Floriade te werken, zodat dat
niet weer zo'n genante Efteling wordt als de vorige.

Traditioneel en vernieuwend tegelijk is de Belg Jacques Wirtz, die ook wel eens
de Le Notre (Frans tuinarchitect in de 17de eeuw en hoofdgaardenier van de
Tuilerieen) van de twintigste eeuw wordt genoemd. Wirtz won de prijsvraag die
door Mitterrand werd uitgeschreven in het kader van de Grands Travaux om een
nieuw ontwerp te maken voor de Jardin du Carrousel, tussen het Louvre en de
Tuilerieen, maar om politieke redenen moest hij zijn opdracht met een Fransman
delen.

Jacques Wirtz werkt met klassieke tuinelementen, zoals hagen, paden,
rechthoekige vijvers en kanalen, waarmee hij tijdloze tuinen componeert. Bloemen
zijn volledig ondergeschikt of ontbreken geheel, vorm is tot de essentie
teruggebracht. Grote groepen siergrassen vormen een effectief contrast met
gladgeschoren hagen en zorgen ervoor dat de tuin ook 's winters interessant
blijft. Als kunst bestaat uit het weglaten van overbodige elementen om de
essentie zichtbaar te maken, dan is Jacques Wirtz een groot kunstenaar.

In Noord- en Zuid-Amerika heeft men zich al jaren geleden van de Europese
tuinkunst weten los te maken. De Braziliaan Roberto Burle Marx en de Mexicaan
Louis Barragan hebben met hun kleurige, bijna kubistische ontwerpen de
Amerikaanse tuinarchitectuur diepgaand beinvloed en nu, na vijftig jaar, begint
hun gedachtengoed zelfs naar Europa door te sijpelen. Al deze invloeden doen
vermoeden dat de toekomst van de tuinarchitectuur boeiend en divers zal zijn.

Blijven we zitten met de vraag wat we van al deze bewegingen terug zullen vinden
in de Tuinlibelle. Niets, ben ik bang, want een Parc Andre Citroen in een
rijtjestuin is even potsierlijk als Sissinghurst in een voortuin in Krommenie.
Als ik de toekomst van de gewone tuin in de volgende eeuw zou moeten
voorspellen, dan voorzie ik twee ontwikkelingen.

Ten eerste de evolutie naar de overkapte huiskamer. Steeds vaker zie je dat men
een gedeelte van de tuin overhuift. Soms door een stuk aan het huis vast te
bouwen, in de vorm van een serre, soms door het plaatsen van een afdak: de
partytent. Het lijkt mij niet onwaarschijnlijk dat de tuin in de toekomst
volledig overdekt zal zijn, een groene kamer zonder luis en andere hinderlijke
insecten, met een aangename temperatuur in alle jaargetijden. Niet te veel
planten - die staan maar in de weg bij het stofzuigen.

Aan de andere kant neemt ons milieubewustzijn toe naarmate de hoeveelheid natuur
rondom ons afneemt. We zullen eindigen met een enorme hoeveelheid
milieubewustzijn, en een minuscule hoeveelheid natuur. We zullen beseffen - als
het Groene Hart eenmaal is volgebouwd, en elke poel met watersalamanders
ondertunneld - dat de tuin de enige plek is waar nog natuur te creeren is.
Keurige gazons zullen veranderen in bloemenweides vol madeliefjes en
fluitekruid. Het gemeenteplantsoen zal worden volgeplant met geriefhout en
knotwilgen en nachtegalen zullen nestelen in de brandnetelstruwelen van het
stadspark.

INFORMATIE

TUINBEURZEN

Tuin Prive, 12 t/m 15 febr. Modeltuinen. MECC, Maastricht. 045-5743570

Indoor Country Fair, 12 t/m 15 febr. Bomen, heesters en bamboe. Het Turfschip,
Breda. 076-5811005

Westfriese Flora, 13 t/m 22 febr. Bolbloemen. CNB-Hallen, Veilingweg 1,
Bovenkarpsel. 0228-511644

Tuin Varia '98, 18 t/m 22 febr. Modeltuinen en vijvers. IJsselhallen, Zwolle.
038-4220920

Tuin en Vee '98, 26 febr. t/m 1 mrt. Bloeiende modeltuinen. Zeelandhallen, Goes.
0541-661901

Tuin & Sfeer '98, 26 febr. t/m 1 mrt. Voorbeeldtuinen. Markthal, Meppel.
0528-220822

Tuinidee '98, 26 febr. t/m 1 mrt. Tuinen om in te wonen. Brabanthallen, Den
Bosch. 073-6293911

Bonsai-show, 1 t/m 7 mrt. Bonsais. Edo Bonsai, Hazerswoude. 0172-213755

Tuin Plus 1998, 4 t/m 8 mrt. Natuur en milieu Expo Centrum, FEC Leeuwarden.
058-2941500

Tuinidee '98, 5 t/m 8 mrt. Modeltuinen. Nekkerhal, Mechelen, Belgie. 073-6293911

Tuin & Sfeer '98, 13 t/m 15 mrt. Voorbeeldtuinen. Martinihal, Groningen.
058-220822

De Keukenhof, 26 mrt t/m 24 mei. Lisse. 0252-465555

Groen & Doen, 9 t/m 13 april. Modeltuinen. Plantariumgebouw Boskoop. 0172-235400

Guirlande '98, 30 april t/m 5 mei. Engelse stijl. Ede. 0318-614444

Eigen Huis & Tuin Evenement, 1 t/m 10 mei. Droomtuin '98. Flevohof-terrein,
Dronten. 035-6718768

Fleurig '98, 23 juli t/m 6 aug. Modeltuinen. Ede. 0318-614444

Rozenfestival, 8 t/m 10 aug. Rozen. Lottum. 077-4731232

Leven in Groen '98, 14 t/m 23 aug. Modeltuinen. Liempde. 0411-685443

LITERATUUR

Een informatief boek over vernieuwend tuinieren is: Paradise Transformed, The
Private Garden For The Twenty-First Century van Guy Cooper en Gordon Tayler.
Uitg. The Monacelli Press Inc. New York, herdruk 1997, [f] 126,70 ISBN
1-885254-35-0

Over Jacques Wirtz: Les Jardins de Jacques Wirtz, 1993, Uitg. Fondation Pour l'
Architecture, 55, Rue de l'Ermitage 1050 Bruxelles. [f] 70. ISBN 2-930037-15-6.
Verkrijgbaar bij Architectura & Natura, Leliegracht 44 Amsterdam, tel
020-6236186

Foto's: 1. Grasheuvels van Charles Jencks en Maggie Keswick in Schotland Foto
uit Paradise Transformed; 2. Vormsnoei Foto Cor Rozier; 3. Tuin in Overijssel
Foto Rose-Marie Gerritsen; 4. Spontane plantengroei bij vuilstortplaats in de
Britzer Garten, Berlijn Foto Rose-Marie Gerritsen; 5. Dickenson Garden in Santa
Fe, New Mexico Foto uit Paradise Transformed

Natuur en Milieu ; Natuurbeheer ; Recreatie en Vrijetijdsbesteding ; Huis en
tuin

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              140 of 146 DOCUMENTS

                                NRC Handelsblad

                               February 11, 1998

Genezing

BYLINE: ONBEKEND

SECTION: Opinie; Pg. 9

LENGTH: 534 words


HET GENEZINGSPROCES is begonnen, liet minister Sorgdrager (Justitie) nog in de
week van het Steenhuis-debat weten op een persconferentie. Naast haar twee
zichtbaar ongemakkelijke top-magistraten. Als dit genezing is, zou men bijna
verlangen naar een zuiverende koortsaanval.

Sorgdrager en haar afgeknapte super-PG Docters van Leeuwen kibbelen lustig door
in de publiciteit. Uitsluitsel over de positie van Steenhuis, om wie het
allemaal begonnen was, is er twee weken na het Kamerdebat nog steeds niet.
Zorgvuldigheid is geboden, maar de tijd en energie die de ambtelijke
rechtspositie van twee hoge magistraten vergt, begint zo langzamerhand schril af
te steken bij de 'doorloopsnelheid' van strafzaken tegen gewone burgers waarop
die magistraten voor hun aanvaring met de minister zelf zo plachten te hameren.

De voortdurende vete heeft een dubbele opsteker voor het belaagde openbaar
ministerie (OM) lelijk overschaduwd. Terwijl de kwestie-Steenhuis zich
ontwikkelde tot een gezagscrisis boekte het OM twee belangrijke veroordelingen,
bij de rechtbank Amsterdam tegen Etienne U. en bij het gerechtshof Amsterdam in
hoger beroep tegen Johan V. alias de Hakkelaar. In beide gevallen was de erfenis
van de parlementaire enquetecommissie opsporingsmethoden aan de orde. De dubbele
positieve uitslag is door het OM als weinig minder dan een rehabilitatie
ervaren.

KENNISNEMING VAN met name het arrest van het hof in de zaak-de Hakkelaar geeft
echter allesbehalve een rooskleurig beeld. De rechters hadden duidelijk moeite
deze strafzaak - waarvan de ernst op zichzelf niet ter discussie staat - te
redden. Daartoe wordt de lat laag gelegd. Slordigheid in een strafproces mag.
Het hof wil slechts ingrijpen als de openbare aanklager de belangen van een
integer strafproces 'doelbewust' of 'met grove onzorgvuldigheid' heeft
veronachtzaamd.

Zelfs een patent onrechtmatige toezegging van het OM aan een van de twee
kroongetuigen (de belofte een eventueel door de rechter opgelegde vrijheidsstraf
niet ten uitvoer te leggen) leidt slechts tot enige strafvermindering. Het is
maar wat men rehabilitatie noemt. Alleen al de honorering van een beroep op
geheugenverlies door leden van het openbaar ministerie in de twee zaken draagt
weinig bij tot het aanzien van deze tak van de rechterlijke macht. In de
Hakkelaar-zaak heeft het publicitaire optreden van het aanklagersduo volgens het
hof trouwens 'de waardigheid van het strafproces' op het spel gezet.

Het gaat hier om ernstige delicten zodat de uitkomst van het proces weinig
bezwaar zal ontmoeten. Evenzeer is duidelijk dat het openbaar ministerie nog wel
de kwaliteit van het eigen optreden moet verbeteren. Sorgdrager heeft een
omvangrijke reorganisatie van het OM op gang gebracht. Een voorgenomen
parlementaire bespreking van de periodieke voortgangsrapportage moest een week
worden uitgesteld door het Steenhuis-debat. Toen was alle fut er kennelijk uit.
De parlementariers beperkten zich tot de vaststelling dat het
reorganisatieproces door moet gaan. Geen woord over een kwaliteitsimpuls. Dat is
niet bevorderlijk voor het genezingsproces.

Openbaar ministerie ; Rechterlijke Macht ; Rechterlijke macht ; Recht ; Justitie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              141 of 146 DOCUMENTS

                                NRC Handelsblad

                                February 6, 1998

Bertolt Brecht en zijn hartstocht voor de wereld; Arbeiders zijn adembenemend
bijzonder

BYLINE: DOOR BAS HEIJNE

SECTION: CS; Pg. 8

LENGTH: 3113 words


Honderd jaar geleden werd Bertolt Brecht geboren. Ondanks de holle
partijretoriek of lofdichten op Lenin hoort zijn werk niet thuis op de
vuilnishoop van de literatuurgeschiedenis. Brecht probeerde zijn publiek iets te
leren, maar hij liet het ook iets voelen: het kloppende hart van het alledaagse
bestaan.

'... und mein Werk ist der Abgesang des Jahrtausends' Bertold Brecht 1898-1998.
Tentoonstelling in de Akademie der Kunste, Berlijn. Tot 29 maart.

Ter gelegenheid van Brechts honderste geboortedag is bij uitgeverij Suhrkamp een
verzameld werk in zes gebonden delen verschenen. Prijs [f] 112,70, vanaf 1 april
[f] 147,20

Bij dezelfde uitgever: Brecht Chronik, van Werner Hecht, waarin het leven van
Brecht van dag tot dag verslagen wordt. Prijs [f] 112,70, vanaf 1 april [f]
147,20

Het zekere voor het onzekere: voordat hij op 14 augustus 1956 in Oost-Berlijn
bezweek aan een hartinfarct, vroeg Bertolt Brecht zijn artsen zijn hart met een
scherp mes te doorsteken, zodra ze bij hem de dood hadden geconstateerd. Ook
verzocht hij begraven te worden in een zinken sarcofaag, zodat de wormen op een
afstand gehouden zouden worden. Wanneer hij eenmaal onder de grond lag, wilde
hij zeker weten dat hij dood was - maar van zijn lichaam moesten ze afblijven.

In het laconieke pragmatisme waarmee hij zich tegen het onvermijdelijke
teweerstelde, herken je gemakkelijk de overbekende Brecht. De schrijver uit de
krantenartikelen en schoolboeken, wiens honderdste geboortedag de komende week
gevierd wordt en nergens meer dan in het herenigde Duitsland; Brecht de
onsentimentele iconoclast; een man van glasharde waarheden, de speelse cynicus
die alles wat de burgerij als verheven beschouwt tegen het licht houdt en
aantoont dat de ziel van de mens slechts een ander woord is voor zijn
handelsgeest. Onverschrokken en onverstoorbaar is deze Brecht in zijn leven en
werk eerder boerenslim dan heroisch. Hij is ook schaamteloos. Net als de door
hem bewonderde soldaat Schwejk laat hij zich nooit door het leven in
verlegenheid brengen; op de meeste foto's verschijnt hij niet zozeer als de
arbeider die hij niet was, zoals meestal gnuivend beweerd wordt, maar als een
onooglijke, wat viezige man met een tartend ironische twinkeling in zijn ogen.
Zo'n kerel die een handeltje drijft waarvoor hij zich eigenlijk zou moeten
schamen en die dat niet doet. Een luis in de pels van de maatschappij, tot groot
genoegen van zichzelf. Nooit zal hij zich door zijn gevoelens laten meeslepen
naar de afgronden van valse romantiek en zwelgend sentiment. Uit zijn biografie
komt hij naar voren als iemand voor wie het leven geen schrijnende geheimen
kent, geen onoplosbare dilemma's, geen bovennatuurlijke bestiering of onpeilbare
diepten. De waarheid ligt binnen handbereik, de mens moet niet groter gemaakt
worden dan hij is.

Maar in dat vreemde verzoek aan zijn artsen tijdens zijn laatste dagen gaat een
andere Brecht schuil, onzichtbaar gemaakt door de publieke persoonlijkheid. Er
spreekt onverwacht een slepende angst voor de dood uit, de angst om zichzelf
voorgoed te verliezen, angst ook voor de ondraaglijke eenzaamheid van het graf.
Dat roept vragen op die je niet gewend bent om Brecht te stellen, helemaal niet
nu hij lijkt bijgezet in het stoffige letterkundig museum van de
wereldliteratuur. Waarom vreesde Brecht de dood? Wat lag er voor hem achter de
horizon? Wie niet gelooft dat er na dit leven nog iets is, ontkomt er toch niet
aan zich een voorstelling te maken van het niets.

Een glimp ervan kreeg hij al vroeg in zijn leven te zien: op zijn twaalfde, toen
hij nog in zijn geboortestad Augsburg woonde en door zijn ouders Eugen genoemd
werd, kreeg hij een zware hartaanval. Die voortijdige aankondiging van de
onvermijdelijke dood dreef hem regelrecht in de armen van het leven. Het was nu
of nooit, zoals hij zichzelf in zijn dagboek voorhield: 'Ik verlang het leven
volledig aan mij uitgeleverd te zien. Ik verlang dat alle dingen aan mij
overhandigd worden, evenals macht over de dieren, en de rechtvaardiging van mijn
verlangen zit 'm in het feit dat ik hier maar een keer ben.' Het leven moest
geleefd worden, hartstochtelijk en op grootse wijze, maar het moest ook
bedwongen worden.

Lamlendig

De angst voor het niets uitte zich als verlangen naar macht over de wereld. Wie
geen macht heeft, is niets. Wanneer de jonge Brecht zich lamlendig voelde,
hoefde hij niet lang te zoeken naar de oorzaak: 'Ik loop in de rondte als een
dolle hond en kan niets doen... En steeds weet ik meteen wat me verlamt: dat ik
niemand in mijn macht heb.' In 1917, Brecht was toen negentien en alleen nog
maar de dichter van ongepubliceerde gedichten, had zich dit verlangen gevormd
tot een programma. Tegen een jeugdliefde verklaarde hij: 'Ik moet beroemd
worden, zodat ik de mensen tonen kan, hoe ze werkelijk zijn.' Had zijn hart het
een paar jaar daarna begeven, dan zou die uitspraak als een uiting van al te
jeugdige, Nietzscheaanse bravoure afgedaan kunnen worden. Nu weten we beter. De
hele Brecht ligt in dat zinnetje besloten.

Maar het niets dat hem omringde, moest nog wel bezworen worden. Tijdens zijn
jeugd voelde hij er voortdurend de dreigende aanwezigheid van. 'Het leven duurt
te kort en het gaat te langzaam voorbij' vatte hij het meesterlijk samen in zijn
dagboek. In het gedicht 'Den Nachgeborenen', dat hij omstreeks 1920 schreef,
stelt hij in kort en zakelijk Brechtiaans, hoe het ervoor staat:

Ich gestehe es: ich Habe keine Hoffnung. Die Blinden reden von einem Ausweg. Ich
Sehe.

Wenn die Irrtumer verbraucht sind Sitzt als letzter Gesellschafter Uns das
Nichts gegenuber

Om dit visioen van leegte het hoofd te bieden, koos Brecht voor een
duizelingwekkende vlucht naar voren. Zijn blik bleef even scherp als in het
gedicht, maar hij richtte hem niet langer naar binnen, maar naar buiten. De
binnenwereld van zijn emoties verruilde hij voor de buitenwereld van
maatschappelijke verhoudingen. Ik werd vervangen door de mens. Brecht werd
sociaal in alle betekenissen van dat woord: sociaal in zijn voortdurende hang
naar het gezelschap van anderen, vooral dat van zijn vele minaressen, sociaal in
zijn betrokkenheid met de verschopten en onderdrukten, sociaal in zijn verbeten
afschuw van alles wat naar individualisme zweemde. Zijn onrust en heerszucht
maakten dat hij zich alleen kon ontplooien wanneer hij anderen tegenover zich
vond. Het sleutelwoord daarbij was verandering. Alles moest veranderd worden, de
maatschappij, de mens, hij zou alles veranderen. Rust betekende stilstand,
stilstand was eenzaamheid, eenzaamheid was de dood. Het is geen toeval dat
Brecht zijn eerste uitgevoerde stuk, het stormachtige kunstenaarsdrama Baal,
schreef als reactie op een toneelstuk over een hooggestemde, afgezonderde
dichter, dat Der Einsame heette.

Gretigheid

Niets in de wereld bleef onaangeraakt door hem. Op de tentoonstelling die op dit
moment te zien is in de Berlijnse Akademie der Kunste, wordt duidelijk met welk
een allesverslindende gretigheid Brecht de buitenwereld naar zijn hand zette. Er
is niet geprobeerd een afgerond, sluitend beeld van zijn persoonlijkheid te
geven; zijn vele fascinaties en bemoeienissen krijgen een gerubriceerde plaats,
bij wijze van benadering van zijn persoon. Als je de moeite neemt je een paar
uur lang te buigen over de talloze vitrines vol manuscripten en documenten (men
heeft de tentoonstelling laten maken door een archivaris, altijd een risico),
begrijp je dat Brechts neiging om alles naar zich toe te trekken, de kracht van
een levensvoorwaarde had. Het verklaart zijn voortdurende behoefte aan
samenwerking met anderen, die aanvankelijk door hem gestimuleerd en uitgedaagd
werden en vervolgens volledig ondergeschoffeld, en zijn onbekommerde literaire
jat- en plakwerk, allemaal zaken waar hij zelf te weinig een geheim van maakte
om het schandaal te rechtvaardigen die het verschijnen van de biografie van John
Fuegi vorig jaar teweegbracht.

Brecht bewerkte toneelklassiekers als Edward II van Marlowe en Antigone van
Sofokles, hij werkte romans van anderen om, maakte zich hun ideeen eigen.
Bewonderen stond voor hem gelijk aan annexeren. Bewerken betekende bij hem
altijd verbrechten. Op de tentoonstelling over hem is een veelzeggend voorbeeld
te vinden: de tekst van het Communistisch manifest beschouwde hij als een
literair meesterwerk. Zo goed vond hij het, dat hij besloot er een dichterlijke
bewerking van te maken die gezongen kon worden (het bleef een aanzet).

Zo'n manier van werken was niet meer dan vanzelfsprekend voor Brecht. Schrijven
was geen eenzame bezigheid, schrijven was je bemoeien met anderen. In de
buitenwereld lag het materiaal hoog opgetast.

Ook van zijn eigen werk kon hij niet afblijven; van de meeste stukken bestaan
meer versies, soms met een radicaal verschillende strekking. Het gebrek aan
persoonlijkheid van Galy Gay, de hoofdpersoon in het wrange blijspel Mann ist
Mann, die heel zijn identiteit moeiteloos aanpast aan de omstandigheden, zag
Brecht aanvankelijk als een bevrijdende wortelloosheid; zijn bedoeling was de
kunstmatigheid van de individuele persoonlijkheid aan te geven. Later, in tijden
van fascisme, herschreef hij het stuk als een parabel over de genadeloze
depersonalisering van de nazistische oorlogsmachine.

Tegendraadsheid was voor hem een leidend principe. Wat mythisch was werd door
hem eigenhandig geontmythologiseerd, de wereldgeschiedenis met zijn grote
persoonlijkheden ontdaan van iedere heroiek; en de gewone, voortploeterende mens
werd daarentegen juist geromantiseerd. Toneelspelers in zijn stukken moesten
laten zien dat zij toeschouwers waren in het drama dat zij uitbeeldden, van de
toeschouwers werd verwacht dat zij meedachten met de auteur. Kunstenaars maakte
hij tot iets alledaags, arbeiders tot iets adembenemend bijzonders. Anders dan
de romantici ons voorhielden, was de individuele mens volgens hem veel minder
waard dan de massa. Niet de enkeling had de wijsheid in pacht, maar het volk.
Wat tot verandering aanzette, kon op Brechts bijval rekenen: in de eerste plaats
natuurlijk het marxistisch-leninisme, met zijn belofte van de onafwendbare,
totale wereldse omwenteling.

Vervreemding

Medecommunisten, zoals de literatuurcriticus Georg Lukacs, die van hem in naam
van de goede zaak een invoelend realisme verwachtten waarmee een ongeoefend
publiek zich zou kunnen identificeren, kregen zonder pardon het lid op de neus:
Brecht benaderde de maatschappelijke werkelijkheid door middel van exotische
parabels, die vaak op een vreemde plek of in een andere tijd geplaatst waren,
zoals Der gute Mensch von Sezuan en Leben des Galilei. Andersom plaatste hij
historische personages vaak in het heden. Je zou het grootste gedeelte van
Brechts oeuvre een groot vervreemdingseffect kunnen noemen.

Bewonderaars van het werk van Brecht na de val van het communisme zouden zijn
oeuvre het liefst los zien van zijn heftig beleden en tot het bittere eind toe
volgehouden geloof in het communisme. Zij kunnen Brechts woelende, oneindig
productieve kunstenaarsgeest onmogelijk rijmen met de starre retoriek van de
Partij en Haar Leiders, die volgens Brecht de opperste wijsheid machtig waren
geworden. In Hitler kon hij vanaf het begin niets anders zien dan een
lachwekkend slecht toneelspeler, die tot zijn aanvankelijke leedvermaak ook
werkelijk lessen had genomen bij een schmierende acteur van de oude stempel;
maar Lenin en Stalin kregen van hem het onvervreemdbare patent op de waarheid,
ook al moest hij beide ogen stijf dichtknijpen om niet te zien dat het tegendeel
het geval was.

Daarin stond Brecht niet alleen. Van een kunstenaar die zich zo hartstochtelijk
met de wereld bemoeit, kun je misschien niet verwachten dat hij zich aan de
politieke waan van de dag weet te onttrekken. De aarzelende liefhebbers van zijn
werk die hem aan hun borst willen blijven drukken, zien hem nu het liefst als
een man van zijn eeuw, en dan vooral als een Duitser in een verschrikkelijke
eeuw Duitsland. Zoals de schrijver Gyorgy Konrad, de huidige directeur van de
Akademie der Kunste, in het voorwoord bij de tentoonstellingscatalogus schrijft
(een boek dat trouwens best voor de tentoonstelling zelf kan doorgaan): 'Bertolt
Brecht, die voor ons zijn weg gegaan is, heeft in onze plaats inzichten en
fouten verzameld; niet hij is het die ons aankijkt, wij kijken hem aan.'

Je kunt je afvragen of het de taak van de schrijver is om die weg te gaan, zeker
wanneer hij zo weinig afstand bewaart tot wie er naast hem loopt. Sartre zou
gezegd hebben van wel, Proust niet. De 'unpolitische' Thomas Mann, door Brecht
tijdens hun beider politieke ballingschapsjaren aan de Westkust van de Verenigde
Staten consequent belachelijk gemaakt ('dieser Kurzgeschichtenschreiber'),
maakte niet dezelfde fouten als Brecht. Zijn inzichten zijn er niet minder om.

Emoties

Wat zeker is, is dat het communisme de uiterste consequentie was van Brechts
dwarse geest. Zijn afkeer van de menselijke binnenwereld, het gedweep met al te
persoonlijke eigenschappen en emoties, de holle retoriek van het verheven gevoel
als masker voor uitbuiting en winstbejag, dreven hem onherroepelijk tot het
maken van de kapitale denkfout waarmee hij zijn lot onlosmakelijk met dat van de
twintigste eeuw verbond: de mens wordt gemaakt door de maatschappij waarin hij
leeft, dus om de mens te veranderen, hoef je alleen maar de maatschappij te
veranderen, zo eenvoudig is dat. Alle kwaad in de wereld is een sociaal kwaad.
Hitler genoot geen steun bij het gewone volk, zo dacht Brecht oprecht, hij was
een zetbaas van het grootkapitaal.

Op deze tentoonstelling in Berlijn ligt een ander, veelzeggend voorbeeld van
Brechts koelbloedige dwaasheid in de vitrines: een reactie op een pamflet van
Albert Einstein en Sigmund Freud over het fenomeen oorlog. Einstein zag de
oorlog als een onontkoombaar fenomeen, waarvan de wortels diep in de collectieve
psyche lag: van tijd tot tijd voelt de mens de onstuitbare behoefte om zichzelf
buiten de beschaving te plaatsen die hij met zoveel zorg heeft opgebouwd en die
eigenhandig te vernietigen. Brecht begreep daar niets van. Einstein, schrijft
hij, had zich helemaal geen rekenschap gegeven van de ware oorzaak: de
klassenstrijd. De heersende klasse was immers door-en-door materialistisch en
voerde oorlogen om haar bezit te vergroten of te verdedigen. Het volk hield
helemaal niet van oorlog, het deed alleen maar mee uit lijfsbehoud, om een
graantje mee pikken en boven de armoedegrens uit te komen - zie Moeder Courage.

De tegenstanders van Brecht hebben de geschiedenis aan hun zijde gekregen. Zij
kunnen honend zwaaien met het verzamelde werk, waarin voldoende pijnlijke
nonsens wordt verkondigd en verheerlijkt: holle partijretoriek, lofdichten op
Lenin, monolitische waarheden, afgewisseld met weemakende sentimenten (bij de
dood van Maxim Gorki prees Brecht hem als een man die het volk onderwees en
tegelijk leerde van het volk). De revolutionaire hervormingen van het theater
zijn opgenomen in de bloedstroom van de toneelgeschiedenis: het werk is een leeg
cocon, een mottig monument. Bovendien, zeggen zij, bleek de mens Brecht
onverbeterlijk tot aan zijn dood als gevierd staatsschrijver van de DDR. En toch
lukt het hun maar niet zijn werk op de vuilnisbelt van de beschaving te gooien -
daar blijkt het telkens weer te weerbarstig voor.

Hoe komt dat? De vergelijking ligt niet voor de hand, maar Brecht heeft veel
gemeen met een schrijver en tijdgenoot die zich politiek gezien ver aan zijn
rechterkant bevond, maar die hij desondanks bewonderde: Rudyard Kipling. Ook
Kipling ontvluchtte al vroeg in zijn schrijversloopbaan zijn binnenwereld, een
naargeestig oord waar zijn gekwetste kinderziel kermend achterbleef. Beide
schrijvers delen een afkeer van het hoogdravende, geisoleerde kunstenaarsschap,
zijn gefascineerd door de tastbare wereld van de techniek en schurken zich tegen
de gewone man. Hun werk heeft brute, onmenselijke trekjes, die onmogelijk samen
lijken te gaan met een groot kunstenaarsschap.

Tegelijkertijd lukt het hun niet om de eigenschappen die ze zo manmoedig
proberen te onderdrukken - kwetsbaarheid, twijfel, mededogen, empathie - onder
de duim te houden. Terwijl zowel Kipling als Brecht zich gewapend in de
buitenwereld begeeft, wordt hun werk van binnenuit ondermijnd. Van Brecht mocht
zijn Moeder Courage geen personage zijn - ze was een instructief voorbeeld van
hoe de oorlog het volk deformeert. Toen het publiek haar toch als een mens aan
de borst drukte, had hij er liefst nog een handvol vervreemdingseffecten
tegenaan gegooid om dat ongedaan te maken. Het zou tevergeefs geweest zijn.
Terwijl Brecht zijn publiek iets probeerde te leren, liet hij het ook iets
voelen: het kloppende hart van het alledaagse bestaan. Het communisme bleek een
dorre, levensvernietigende heilsleer, maar het werk van Brecht is niet steriel,
hoe emblematisch het ook wil zijn. Integendeel, ik ken geen literair oeuvre
waarin gewone dingen en handelingen zo zinnelijk aanwezig zijn: brood, geld, een
huis, slapen, zuipen, vozen. Brecht bewonderde de boerenpanorama's van Pieter
Breughel de Oudere en zijn eigen gangsters, hoeren, corrupte politici, soldaten
en dronken grootgrondbezitters, uitbuiters en uitgebuitenen bezitten eenzelfde
lyrische vitaliteit, waardoor ze onherroepelijk aan hun schepper ontsnappen.

Aan het einde van zijn leven hadden al Brechts wensen vervuld moeten zijn. Zijn
buitenwereld leek volmaakt: hij woonde in de staat van zijn politieke dromen,
had zijn eigen theater, waarin hij zijn eigen stukken mocht regisseren voor zijn
eigen publiek. Voor tegendraadsheid was hij eenvoudig te moe.

Tijdens de Arbeidersopstand van 1953, drie jaar voor zijn hart het voorgoed
begaf, betuigde hij aarzelend zijn steun aan het regime. Aangedaan trok hij zich
steeds vaker terug in een toevluchtsoord, dat hem altijd angstaanjagend had
toegeschenen: zichzelf. Meteen drong het grote Niets zich weer aan hem op, maar
het was nu minder bedreigend, minder overweldigend dan in zijn jonge jaren.
Tijdens een verblijf in het ziekenhuis vlak voor zijn dood, hoorde hij buiten
merels zingen, en dacht hij zich bevrijd van zijn angst voor de dood. Wanneer
hij er zelf niet meer was, kon hij ook niets meer missen, hield hij zichzelf
voor in een gedicht. Die gedachte bleek een bevrijding: Jetzt/ Gelang es mir,
mich zu freuen/ Alles Amselgesang nach mir auch. De wereld hoefde niet langer
bedwongen te worden.

Foto's: 1. Bertold Brecht en zijn zoon Stefan, 1931 foto Sergej
Tretjakow/Akademie der Kunste, Berlijn; 2. Bertold Brecht in New York, 1946 foto
Ruth Berlau/Akademie der Kunste, Berlijn

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              142 of 146 DOCUMENTS

                                NRC Handelsblad

                                February 5, 1998

Veldkamp: liever sporter als IOC-lid

BYLINE: DOOR EEN ONZER REDACTEUREN

SECTION: Sport; Pg. 12

LENGTH: 484 words


NAGANO, 5 FEBR. Bart Veldkamp, de Haagse schaatser die op de Olympische Spelen
voor Belgie uitkomt, reageerde vandaag met gemengde gevoelens op de benoeming
van kroonprins Willem-Alexander tot lid van het Internationaal Olympisch Comite
(IOC). Veldkamp had liever een sporter op de stoel van de kroonprins gezien, zei
hij op een persconferentie in Nagano, maar hij gaf toe dat er slechtere keuzes
denkbaar waren.

'Ze nemen niet zoveel sporters in het bestuur van het IOC op. Die zijn namelijk
veel directer. Hij zal het wel goed doen, maar als kroonprins zal hij zich ook
aan een zekere etiquette moeten houden en dat kan soms remmend werken. Hij past
goed in het IOC, want daar zitten vooral mensen die niet veel kunnen zeggen.
Sporters zeggen meteen waar het op staat. Omdat hij kroonprins is, kan hij zich
dat niet permitteren.'

Veldkamp ziet ook voordelen in het IOC-lidmaatschap van Willem-Alexander, een
man die hij als schaatser een aantal keren heeft ontmoet. 'Zijn kennis van de
sport is wel groot genoeg', zei Veldkamp op grond van die ontmoetingen. 'Het is
ook een voordeel dat hij goed met hooghwaardigheidsbekleders kan omgaan. In dat
opzicht heeft hij een voorsprong op sporters.'

Annamarie Thomas, de vriendin van Bart Veldkamp, was aanzienlijk enthousiaster
over de verkiezing van Willem-Alexander. 'Hartstikke gaaf', zei ze in een
reactie op diens verkiezing. 'Hij is leuk en jong. Iedereen was zo met die
IOC-kandidatuur bezig en dan wordt hij onverwacht gekozen.' Thomas prees de
manier waarop Willem-Alexander met sporters omgaat en roemde zijn houding
tijdens de Olympische Spelen in Atlanta, waar hij zo enthousiast in de vreugde
van de sporters deelde alsof hij zelf tot de medaillewinnaars behoorde.

Veldkamp en Thomas werden vandaag in Nagano met elkaar herenigd. Thomas, die de
komende twee weken de 1.000, 1.500 en 3.000 meter schaatst, arriveerde vandaag
met de vrouwenkernploeg in Nagano vanuit het trainingskamp in Koumi. Veldkamp
verblijft al sinds het weekeinde in het olympisch dorp, waar hij als
eenmansploeg een overvloed aan ruimte tot zijn beschikking heeft. 'Ik hoef deze
keer tenminste geen badruimte te delen.'

De ontvangst in Nagano was voor Veldkamp minder persoonlijk dan het welkom dat
de autoriteiten en de bevolking hem drie weken geleden bij aankomst in het
trainingskamp in Okaya hadden bereid. Daar werd hij officieel ontvangen door de
burgemeester en de directeur van de ijsbaan, voor de gewone man was hij een
held. Een bericht in de plaatselijke krant over een trainingswedstrijd van de
schaatsbelg trok tot zijn stomme verbazing vierhonderd toeschouwers.

'Het is een blij weerzien met Japan', zei Veldkamp, die het land een jaar
geleden na een dubbele triomf achter zich liet. Hij had toen in Nagano de vijf
en de tien kilometer bij de WK allround gewonnen. Dat is nu opnieuw zijn doel.
'Het wordt hier alles of niets.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              143 of 146 DOCUMENTS

                                NRC Handelsblad

                                February 5, 1998

Op zoek naar de middenklasse

BYLINE: DOOR FLIP DE KAM

SECTION: Economie; Pg. 20

LENGTH: 1049 words


Minister van Financien Zalm zei vorige week in Rotterdam dat er in mei
aanstaande genoeg te kiezen valt, omdat de verkiezingsprogramma's van de vier
grote partijen behoorlijk verschillen. Zo heeft zijn partij, de VVD, voor
lastenverlichting een paar miljard gulden meer beschikbaar dan D66 en de PvdA,
aangezien de liberalen - althans op papier - bereid zijn het meest op bestaande
uitgaven van de overheid te bezuinigen.

In het oog springt het VVD-voorstel de afdracht aan de Europese Unie met twee
miljard gulden te kortwieken. Op dit moment rekent het Centraal Planbureau na of
politici de kiezers geen knollen voor citroenen verkopen. Naar is uitgelekt,
verwijzen de rekenmeesters de bezuiniging op de jaarlijkse afdracht aan Brussel
naar de prullenbak, omdat ons land niet op eigen houtje kan beslissen hoeveel
het aan de financiering van de Europese Unie wenst bij te dragen.

De positie van de VVD is niet uitzonderlijk. De financiele verantwoording van
alle programma's rammelt. Partijen stellen de zaken te mooi voor. Welke coalitie
straks ook gaat regeren, nu al staat vast dat de meeste in het komende
regeerakkoord vastgelegde bezuinigingsmaatregelen nooit vooraf aan het
electoraat zijn voorgelegd en dus geen rol konden spelen bij de
verkiezingsuitslag. De door partijen bewust nagestreefde vaagheid draagt bij aan
de vervlakking van programmatische verschillen.

Zalm heeft daarom ongelijk. Wanneer puntje bij paaltje komt, lijken de
programma's van de grote partijen sterk op elkaar. Dat wekt geen verbazing, nu
alle partijen hun ideologische veren hebben geschud. De PvdA heeft de zegeningen
van de markt ontdekt, de VVD hecht inmiddels aan een fatsoenlijk sociaal
minimum. Sommigen tonen zich over deze ontwikkeling teleurgesteld. Zij missen
het principiele debat en de ideologische strijd. Dat is echter een kortzichtige
zienswijze. Gelukkig is het land waar tussen verkiezingsprogramma's van de grote
politieke partijen nauwelijks licht kiert. De eenvormigheid van de beloften aan
de kiezers wijst op brede maatschappelijke consensus over het te voeren beleid.

Lopen de opvattingen over de manier waarop de Nederlandse samenleving het beste
kan worden georganiseerd niet fundamenteel uiteen, dan wordt het stemgedrag van
de burgers al snel bepaald door smaakverschillen en vluchtige indrukken. Naar
het zich laat aanzien is het aantal zwevende kiezers in de aanloop naar de
komende Kamerverkiezingen groter dan ooit. Een misplaatste opmerking in de loop
van een vraaggesprek of een minder succesvol tv-optreden kan veel stemmen
kosten. De kans op uitglijders neemt toe, nu valt te voorspellen dat de media
bij de komende strijd om de regeringsmacht onevenredig veel aandacht zullen
schenken aan persoonlijke lotgevallen van de hoofdrolspelers, in plaats van de
weinig spectaculaire verschillen in de partijprogramma's tot op het bot te
analyseren. Dit komt leidende politici vermoedelijk niet slecht uit. Met name
voorstanders van voortzetting van de paarse coalitie hebben geen belang bij
tijdens de verkiezingscampagne hoog opgespeelde conflicten. Dat legt alleen maar
een hypotheek op de komende kabinetsformatie.

In dit klimaat proberen de grote partijen zich te profileren met zelfbedachte
issues. Daarbij is het de kunst hinderlijke feiten te verzwijgen. Tijdens het
congres waarop de VVD haar verkiezingsprogramma definitief vaststelde, gaf
lijsttrekker Bolkestein een voorproefje van wat nog komen kan. Hij keerde zich
tegen inkomensnivellering en onderstreepte dat twintig procent van de
belastingbetalers (met de hoogste inkomens) meer dan de helft van de
inkomstenbelasting opbrengt. 'Wie beweert dat iedereen boven modaal slapende
rijk wordt, weet niet wat hard werken is. Dankzij de middengroepen kunnen de
uitkeringen worden betaald.' Deze veel geciteerde oneliners kregen van het
VVD-congres een warm onthaal. Een ruime meerderheid van de bevolking rekent zich
immers tot de middengroep, hoe ook precies afgepaald. En moeten we niet allemaal
hard werken, terwijl de fiscus gretig toehapt wanneer salaris en winst worden
uitgekeerd? Van zulke teksten lust het electoraat wel pap.

Nu wat feiten. Het citaat maakt duidelijk dat Bolkestein modale werknemers
(brutojaarloon ongeveer 55.000 gulden) niet tot de middengroepen rekent. Die
mensen zitten in het ziekenfonds en daar moet de VVD toch al niets van hebben.
De lijsttrekker doelde op de dertig procent van de economisch actieven die
zoveel verdienen dat zij zich particulier tegen ziektekosten kunnen verzekeren.
Eenderde van deze groep, de tien procent met de hoogste inkomens, valt
bezwaarlijk nog als middengroep aan te merken. De resterende twintig procent
toucheerde in het begin van de jaren negentig achtentwintig procent van het
nationale inkomen en bracht negenentwintig procent van alle belastingen op. De
middengroepen droegen dus slechts naar rato van hun inkomensaandeel bij aan de
financiering van de collectieve uitgaven (cijfers te vinden in Tax Notes
International, jaargang 1994, blz. 919). Dit feit illustreert dat de gemiddelde
druk van belastingen en sociale premies voor bijna iedereen in Nederland even
hoog is. Alleen mensen met heel lage inkomens betalen minder dan gemiddeld, de
toptien procent van de inkomenstrekkers draagt wat meer dan gemiddeld bij.

Bolkestein concentreert zich op de inkomstenbelasting, een van de weinige
heffingen met een progressief tarief. Tal van andere belastingen en de sociale
premies drukken daarentegen het zwaarste op mensen met lage inkomens en de
gewone man in het ziekenfonds. Juist de uitkeringen worden voor het overgrote
deel gefinancierd uit degressieve premies, en niet via de inkomstenbelasting.
Uitkeringsontvangers betalen het volle pond, want werklozen en
arbeidsongeschikten zijn net als werkenden alle sociale premies verschuldigd.
Het is dus een ronduit misleidende suggestie dat de middengroepen de uitkeringen
financieren. Te hopen valt dat het debat zich de komende tijd niet richt op de
precieze afbakening van de middengroepen. De geringe progressie bij de verdeling
van de belastingdruk zou daarentegen in de verkiezingscampagne centraal moeten
staan.

Nationale economie ; Verkiezingen ; Recht ; Politiek en Staat ; Staatsrecht ;
Belastingen ; Economie ; Nationale Economie ; Overheidsfinancien

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              144 of 146 DOCUMENTS

                                NRC Handelsblad

                                February 4, 1998

Midden-inkomens politieke trekharmonica

BYLINE: DOOR ONZE REDACTEUREN ROBERT GIEBELS EN KEES VAN DER MALEN

SECTION: Binnenland; Pg. 3

LENGTH: 931 words


Politieke partijen richten zich steeds sterker op de midden-inkomens. Het gaat
om grote groepen kiezers, maar verdeeld over verschillende categorieen inkomens.

DEN HAAG, 4 FEBR. Ze zijn de troetelkinderen van de politiek. Ze werken hard en
verdienen keurig. Straatarm zijn ze dus niet, exorbitant rijk evenmin. Eigenlijk
vormen ze de ruggengraat van de samenleving. Het smaldeel van kiezers om wie
straks hard gevochten gaat worden. Noem ze de kinderen van Jan Modaal.

Met hoevelen ze zijn is onbekend. In de statistieken komen ze namelijk niet
voor. Sterker, midden-inkomens bestaan helemaal niet: het is een politieke
categorie en een sentiment tegelijk. Het is de categorie Nederlanders wier
inkomen volgens de geldende politieke vocabulaire 'niet mag worden aangetast'.
Ofwel de groeiende groep kiezers die een baan heeft en een redelijk inkomen en
dat ook zo wil houden. Zij zijn de kiezers in het midden om wie politieke
partijen om het hardst vechten, een categorie met toenemende stemmacht, die niet
genegeerd kan worden.

Eerst het sentiment. Dat is dus oer-Nederlands. Mensen met midden-inkomens
luieren niet in de zon. 'Het zijn mensen die gewoon hard werken', zei
PvdA-lijsttrekker Kok vorige maand op het verkiezingscongres van de PvdA. En
'wie beweert dat iedereen boven modaal slapende rijk wordt, weet niet wat hard
werken is', zei VVD-leider Bolkestein afgelopen zaterdag op zijn partijcongres,
over 'zijn' midden-inkomens.

Het sentiment is hetzelfde, de groep om wie het gaat verschilt alleen sterk in
omvang. Voor de VVD zijn de midden-inkomens, de inkomens van een tot
tweeeneenhalf keer modaal, grofweg de bruto-inkomens tussen 50.000 en 125.000
gulden. In deze groep vallen zo'n 2,5 miljoen van de 6,6 miljoen huishoudens die
Nederland telt. Voor de PvdA gaat het om een kleinere categorie, alles tussen
minimumloon en modaal, ofwel de inkomens tussen 30.000 en 50.000 gulden, bijna
twee miljoen huishoudens.

De midden-groepen zijn zo gezien een trekharmonica: je kunt er onder laten
vallen wie je wilt. Maar de boodschap aan de groepen kiezers is bij VVD en PvdA,
dezelfde: bij ons bent u veilig.

De midden-groepen zijn een sentiment, dus voeden politici het sentiment als ze
hierover strijden. PvdA'er Melkert zette de VVD vorig jaar na de presentatie van
haar verkiezingsprogramma neer als 'de partij van de eentonners'. VVD-leider
Bolkestein verweet de Partij van de Arbeid van zijn kant nivelleringspolitiek en
beloofde de middengroepen 'de ruimte te geven die ze nodig hebben'.

Voor PvdA'er Melkert als minister van sociale zaken, traditioneel de hoeder van
een evenwichtige opbouw van de inkomens, is het eenvoudig: een midden-inkomen is
hetzelfde als een modaal inkomen. En wat is op dit moment een modaal inkomen?
Dat is volgens statistici het inkomen van een gezin met een kostwinner en twee
minderjarige kinderen; het inkomen dat vroeger het meeste voorkwam. Voor dit
jaar komt zo'n inkomen overeen met een bedrag van 52.000 gulden bruto per jaar.

Hoe staat het met de feiten? De midden-inkomens worden in de
inkomensstatistieken en de beoordeling van kabinetsplannen niet benoemd. Het
Centraal Planbureau, dat kabinetsplannen onder meer op hun inkomenseffecten
doorrekent, hanteert geen categorie 'midden-inkomens', maar rekent met 'modaal',
'twee keer modaal' en 'minimum-plus'.

Modaal was in de Nederlandse inkomenspolitiek lang een kernbegrip. Het kreeg in
de jaren zeventig een gezicht in de persoon van Hoogovens-werknemer Piet
Bodemeijer. Hij werd in het weekblad de Haagse Post geportretteerd als de modale
werknemer en werd zo de vleesgeworden 'Jan Modaal'. Voor de toenmalige
PvdA-premier Den Uyl was Bodemeijer, compleet met Opel Kadett en kratje pils, de
verpersoonlijking van de arbeider.

'Jan Modaal' is niet meer van deze tijd. De alleenverdiener met twee
minderjarige kinderen is een afnemende categorie, de tweeverdiener rukt op.
Momenteel is de verhouding tussen huishoudens die steunen op een inkomen en
huishoudens met twee inkomens in Nederland ongeveer gelijk.

Wat is momenteel de meest gemiddelde inkomens-situatie? Volgens het Sociaal- en
Cultureel Planbureau is dat de tweeverdiener met hoogstens twee kinderen. Ruim
eenvijfde van alle huishoudens, zo'n 1,3 miljoen, vallen in deze categorie. Deze
huishoudens hadden in 1995 gemiddeld een netto besteedbaar inkomen van 65.000
gulden. Volgens inkomensdeskundige, de Amsterdamse socioloog C.S.M. van Praag is
voor het 'enorm fluide' begrip middeninkomen geen enkele definitie te geven. 'Ik
versta er gemakshalve onder de inkomens tussen de Ziekenfondsgrens van 62.000
gulden bruto en een ton. Maar dan ben je er nog niet, want tel je tweeverdieners
bij elkaar op, of neem je ze apart?' En dan nog: bij eenverdieners wordt de
waarde van het werk van de partner die geen baan heeft en huisman of -vrouw is,
niet meegerekend. Terwijl dat voor tweeverdieners juist weer een kostenpost is
wegens bijvoorbeeld een noodzakelijke tweede auto, duurdere boodschappen en
kinderopvang.

Wie spreken de politici nu precies aan als ze over midden-inkomens praten?
Eigenlijk die burger die zich daartoe wil rekenen. Wie tot de midden-inkomens
behoren, maken burgers in laatste instantie eigenlijk zelf uit. Zoals vaker met
categorieen, die populair zijn, willen velen daartoe behoren. 'Uw inkomens wordt
niet aangetast', is tenslotte een belofte die iedere kiezer graag gehoneerd
ziet.

Grafiek: Huishoudens naar besteedbaar inkomen

Politieke partijen ; Politiek en Staat ; Binnenlandse Politiek ; Loon en inkomen
; Economie ; Sociale Economie

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              145 of 146 DOCUMENTS

                                NRC Handelsblad

                                February 3, 1998

Storms heeft macht gekregen

BYLINE: FRITS ABRAHAMS

SECTION: Radio en Televisie; Pg. 21

LENGTH: 695 words


Het is duidelijk wat iemand te doen staat als hij zich door zijn werkgever, zijn
verzekeraar, zijn huurbaas, zijn gemeente, zijn reisbureau et cetera benadeeld
voelt: Pieter Storms bellen.

Drie jaar geleden begon Storms bij RTL5 zijn programma Breekijzer (later bij
SBS6), waarin hij als een moderne Robin Hood de belangen van de gewone burger
verdedigde tegen - vooral - de machtige bureaucratieen van Nederland. Bij veel
instanties en bedrijven ging een siddering door de directie als een geschrokken
receptioniste naarboven belde: 'Storms is hier!'.

Dan stuurde men eerst een voorlichter als verkenner vooruit, maar die keerde
spoedig geheel ontdaan van zijn patrouille terug. Hij had een robuuste, breed
grijnzende man aan de balie aangetroffen, vergezeld door een volop draaiende
cameraploeg, die hem in bondige termen een ingewikkeld probleem voorlegde dat
maar op een manier simpel was op te lossen: betaling of kwijtschelding van
schuld - liefst vandaag nog.

Wilde de voorlichter dat even regelen? En anders moest de directeur maar beneden
komen: dat onderhandelde wat gemakkelijker. In de tussentijd zou Storms 'een
lekker kopje koffie' absoluut niet afslaan - evenmin als zijn metgezel. Nu pas
werd achter de brede rug van Storms een schichtige gestalte zichtbaar: het
slachtoffer. Het onrecht had op zijn schouders plaatsgenomen en hield hem dicht
tegen de aarde gedrukt.

Er is een periode geweest waarin directeuren en hun voorlichters woest van zich
afsloegen. Soms riepen zij zelfs de politie erbij. Storms genoot dan volop, en
wij thuis genoten stilletjes mee, vooral als het onrecht tevoren redelijk
aannemelijk was gemaakt. Dat laatste lukte niet altijd, maar toch wist Storms
regelmatig aan te tonen hoe hemeltergend bekrompen bureaucratieen kunnen omgaan
met anonieme burgers.

Met ingang van dit seizoen maakt Storms Breekijzer voor RTL4. Het uitgangspunt
is hetzelfde gebleven, maar de vorm is meer showy geworden. Dat is geen
vooruitgang. Het aardige was juist de soberheid van de formule: die eenzame reus
die in zijn busje door Nederland scheurde om het onrecht te bestrijden. Het had
iets mythisch.

Het busje is gebleven, maar de actie is vaak grootschaliger geworden. We zien
Storms nogal eens aan het hoofd van een peloton slachtoffers ('Kom op mensen!')
oprukken naar een of ander hoofdkwartier waar de vijand wordt vermoed. Het wordt
in een wat lacherige sfeer een bijna ludieke vertoning, zorgvuldig in scene
gezet door de regisseur.

Paradoxaal genoeg heeft ook het succes van Breekijzer een negatief effect op de
inhoud. De essentie van het programma was de steeds terugkerende, grimmige
confrontatie tussen Storms en de instanties. Wie was er onverzettelijk? Daar
ging het om.

Inmiddels zijn de meeste van die organisaties en bedrijven veel beduchter
geworden voor negatieve publiciteit. Je kunt merken dat ze het vaak haastig op
een akkoordje gooien met Storms om maar zo snel mogelijk van het gedonder af te
zijn. De conclusie van menig directioneel beraad is duidelijk: ook al hebben we
gelijk, we kunnen het op de tv nooit krijgen.

Storms heeft macht gekregen - en misschien wel zoveel dat hij over een poosje
gecontroleerd moet worden. Maar voorlopig erger ik me vooral aan die laffe,
ruggengraatloze directies die eerst (gedupeerde) mensen jarenlang aan het
lijntje houden, maar bij toverslag een ander, liefdevoller gezicht tonen zodra
Storms op de stoep verschijnt.

In de uitzending van gisteren zaten weer enkele treffende voorbeelden van zulk
gedrag. De gemeente Nijmegen moest iemand duizend gulden betalen voor
overduidelijk geleden schade bij een parkeergarage. De gemeente vertikte het,
maar Storms had in no time geregeld dat de verantwoordelijke ambtenaar met een
krul in zijn staart een cheque kwam overhandigen - hij had ook nog een bloemetje
meegenomen om het aangedane leed te verzachten.

Deze ontwikkeling heeft haar weerslag op mijn houding als kijker. Tegenwoordig
ben ik opgetogen als de tegenpartij zo lang mogelijk keihard voet bij stuk houdt
onder het motto: 'Storms, wij lusten jou rauw'. Want alleen dan ontstaat er
spannende televisie.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              146 of 146 DOCUMENTS

                                NRC Handelsblad

                                February 3, 1998

Vorming kabinet Antillen een lastige puzzel

BYLINE: DOOR ONZE REDACTEUR GUIDO DE VRIES

SECTION: Binnenland; Pg. 2

LENGTH: 1171 words


De verkiezingen voor de Staten van de Antillen zitten erop. De vraag is nu welke
coalitie van de vele, kleine, partijen een nieuwe regering kan vormen. Doordat
de huidige coalitie een gevoelig verlies leed, wordt dat nog lastig. Gouverneur
Jaime Saleh is intussen begonnen met overleg met de politieke partijen die de 22
zetels in het nieuwe parlement hebben veroverd.

WILLEMSTAD, 3 FEBR. Met een toespraak vol vuur moedigde premier Miguel Pourier
van de Antillen vrijdagavond na de verkiezingen de aanhangers van zijn Partido
Antia Restruktura (PAR) aan tot meer enthousiasme, maar van een overwinningsroes
was in het PAR-kamp geen sprake.

Weliswaar bleef de PAR bij de parlementsverkiezingen met vier zetels de grootste
partij van de Antillen, maar ze was ook vier zetels kwijtgeraakt. En die
halvering deed zichtbaar pijn. Pourier kreeg vier jaar geleden massale steun
voor zijn nieuwe politiek om de Antillen bijeen te houden, maar zijn
bezuinigingsbeleid is niet populair gebleken.

Met het resultaat van deze Statenverkiezing voor ogen zal menig PAR-aanhanger
hebben teruggedacht aan de breuk in de partij, zo'n drie jaar geleden. Toen trad
het Statenlid Domingo Poulo, afkomstig uit de vakbeweging, uit de fractie van de
PAR om als onafhankelijk parlementarier verder te gaan. Poulo en zijn achterban
konden zich niet verenigen met het beleid van het kabinet-Pourier, dat niets van
stakingen moest hebben en zich in hun ogen nauwelijks iets aantrok van het lot
van de werkende klasse.

De 'afgesplitsten' vormden vorig jaar een nieuwe partij, de Partido Laboral
Krusada Popular (PLKP), onder leiding van Errol Cova. Deze debutant boekte een
verrassend goed resultaat: met drie zetels werd hij de winnaar van de
Statenverkiezingen.

Het vertrek van Poulo en de zijnen vermocht overigens niets te veranderen aan
Pouriers strategie. De premier volhardde onverstoorbaar in wat hij noemde
'onvermijdelijke saneringen bij de overheid, het afstoten van rijkstaken en de
invoering van zes procent omzetbelasting', om de verkommerde economie weer op de
been te helpen. Pourier, die als integer bekendstaat, is vastbesloten het
financieel-economisch beleid structureel aan te pakken, maar hij zal nog
voortvarender te werk moeten gaan om Nederland en het Internationaal Monetair
Fonds tevreden te stellen. Minister Voorhoeve van Antilliaanse en Arubaanse
zaken heeft gisteren in het Algemeen Dagblad Pourier al aangemoedigd om de
inning van belastingen en invoerrechten veel strenger aan te pakken, want het
begrotingstekort loopt op tot een voor de Antillen astronomisch bedrag van 260
miljoen gulden. Errol Cova, die zich met zijn KPLKP tegen de PAR van Pourier
heeft gekeerd, is van mening dat Nederland, en in het bijzonder minister
Voorhoeve van Antilliaanse Zaken, zich niet moet inlaten met de interne,
politieke zaken van de Nederlandse Antillen. 'Voorhoeve heeft hier niets te
vertellen. Laat hij er alvast voor zorgen zijn eigen positie bij de komende
verkiezingen in Nederland veilig te stellen', zei Cova gisteren. 'Als onze
partij eenmaal in het parlement is vertegenwoordigd, zullen wij ervoor zorgen
dat dit soort zaken onmiddellijk worden stopgezet', aldus Cova.

In de eerste ambtsperiode van Pourier is de koopkracht van de bevolking
gekelderd. Daarmee joeg hij 'de gewone man' op de Antillen en een aantal
politieke partijen tegen zich in het harnas. Met de voor hem teleurstellende
uitslag van de Statenverkiezingen voor ogen heeft Pourier zich vooralsnog
terughoudend opgesteld. Hij heeft gisteren laten weten dat hij niet beschikbaar
is als informateur. Het lijkt hem 'niet opportuun' zich al in de voorbereidende
fase met de formatie van een nieuw kabinet te bemoeien. Pourier zei dat er nog
veel werk verzet moet worden voordat het huidige kabinet terugtreedt. De nu
demissionaire premier is met vier zetels weliswaar de leider van de grootste
partij gebleven, maar het zal nog een hele puzzel worden om een nieuwe regering
te vormen die kan steunen op de meerderheid van het 22 leden tellende parlement.

Er zijn verschillende mogelijkheden. Pourier kan rekenen op de
sociaal-democratische MAN van Don Martina (twee zetels). Maar verder? Zijn oude
vrienden van de PLKP staan niet te dringen, de Partido Nashonal di Pueblo (PNP,
drie zetels) is zijn grootste vijand en leider Anthony Godett van Frente Obrero
Liberashon (FOL, twee zetels) heeft laten weten 'onder geen beding' met de PAR
te willen regeren.

De kiezers hebben de politici met een lastig probleem opgezadeld. Het ziet
ernaar uit dat een meerderheid alleen gevormd kan worden met steun van buiten
CuraCao, maar dat is ook niet gemakkelijk. Op Sint Maarten won de DP van wijlen
Claude Wathey twee van de drie zetels, maar die partij zat de afgelopen vier
jaar in de oppositie. Op Bonaire, goed voor drie zetels, was de PDB van Jopie
Abraham de grootste partij. De PDB maakte deel uit van de coalitie. Kortgeleden
heeft ze Pourier echter de rug toegekeerd.

Intussen doen de eerste geruchten de ronde over een blokvorming van PNP, PLKP en
FOL. Samen hebben deze partijen op CuraCao meer zetels (8) dan de PAR en zijn
huidige coalitiegenoot MAN (6). Vinden de drie elkaar, dan bestaat de kans dat
partijleider Suzy Romer van de PNP premier wordt.

De vraag is gewettigd of het Antilliaanse volk daar nu gelukkig mee mag zijn.
Het bewaart slechte herinneringen aan de kabinetsperiode 1990-'94, toen de PNP
samen met de FOL als kleine partner het land regeerde. Onder minister-president
Maria Liberia-Peters (PNP) - de afgelopen weken lijstduwer - en minister van
justitie Romer verzeilde het land toen in een ernstige financiele malaise.

In verwoede pogingen de economie op te krikken ging het kabinet-Liberia veel te
grote financiele verplichtingen aan, in het bijzonder in de toeristensector. Aan
het einde van de rit hadden de Antillen een schuldenlast van 2,5 miljard gulden.
Met de deviezenvoorraad, die van groot belang is voor de eilanden omdat veel
producten voor binnenlandse consumptie uit het buitenland moeten komen, was het
bar slecht gesteld. De PNB en met name Romer kwamen destijds bovendien in
opspraak, omdat ze betrokken zouden zijn bij onder meer wapenhandel.

De Antilliaanse kiezers konden vrijdag kiezen uit een recordaantal partijen. Op
CuraCao waren er het 14, op de andere vier eilanden samen 16. Dat komt neer op
30 partijen op een bevolking van 200.000 inwoners. Wie een partij wilde
oprichten, had daarvoor als gevolg van een wijziging van het kiesreglement niet
meer dan 25 handtekeningen nodig.

De vele kleine partijen spraken de kiezer echter allerminst aan. Zo haalde de
PURU op CuraCao 39 stemmen en op Sint Maarten kwam de ANM niet verder dan 15
stemmen. Het verdient wellicht aanbeveling het oude kiesreglement weer te
hanteren. Dat schrijft voor dat een nieuwe partij een aantal handtekeningen moet
verzamelen dat gelijk is aan ten minste een procent van de geldige stemmen bij
de vorige verkiezingen.

Politieke partijen ; Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.
