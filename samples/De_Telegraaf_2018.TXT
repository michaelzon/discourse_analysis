
                               1 of 148 DOCUMENTS



                                  De Telegraaf

                            6 november 2018 dinsdag
                                 Gehele Oplage

'Klein bedrijf beter helpen'

SECTION: FINANCIEEL; Blz. 23

LENGTH: 118 woorden


Den Haag - Kleine ondernemers moeten beter beschermd worden tegen grote
bedrijven, aldus CDA en D66. Voor consumenten is juridisch veel geregeld, maar
kleine bedrijfjes en zzp'ers zijn bij een geschil in de regels gelijk aan grote
bedrijven. Dat pakt verkeerd uit. Ze bepleiten vandaag bij het debat over de
begroting van Economische Zaken dat kleine ondernemers meer hulp moeten krijgen
als ze het tegen grote jongens opnemen. Zo willen CDA-Kamerlid Mustafa Amhaouch
en Kees Verhoeven van D66 dat ondernemers tot 10 medewerkers als gewone burgers
bij de ACM kunnen komen als ze benadeeld worden door bedrijven. Nu belemmeren
rechtsgangkosten en het risico op opdrachtverlies de kans om recht te halen.

LOAD-DATE: 5 November 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               2 of 148 DOCUMENTS



                                  De Telegraaf

                            5 november 2018 maandag
                                 Gehele Oplage

Wie gaat er mooi weer spelen met zorgpremies?

SECTION: BINNENLAND; Blz. 06

LENGTH: 629 woorden


Marktwerking was het codewoord waarmee de zorg werd omgeturnd tot het systeem
dat we nu kennen. Dat door dit systeem ziekenhuizen failliet gaan, is
verontrustend. Maar het feit dat diverse partijen (zelfs buitenlandse) staan te
trappelen om de boel over te nemen moet iedereen die werkt aan goedkopere zorg,
aan het denken zetten. Je neemt geen bedrijf over als je geen winst denkt te
kunnen maken. En een ziekenhuis is een bedrijf geworden. Wie gaat hier met onze
zorgpremies mooi weer spelen?

Jan Hulsegge,

Goor

Merkel

Angela Merkels erfenis zal hoogstwaarschijnlijk overheerst worden door haar
falende vluchtelingenbeleid. En niet door de vele andere zaken die ze gedaan
heeft.

Ludwig van El,

Oostzaan

Wachttijden

Evenals in de zorg lopen de 'wachttijden' bij asieltoeristen op. Er is wel een
groot verschil: in de zorg kan het levensbedreigend zijn, bij de asieltoeristen
levert het langer verblijf hier op. In Nederland kun je lange tijd gratis
onderdak krijgen in een asielzoekerscentrum, gemiddeld 43 weken volgens
Vluchtelingenwerk. Dat weten veel gelukszoekers in Europa en vooral Albanezen
maken er veelvuldig gebruik van.

J. Kluin

Halsema

Als Amsterdams burgemeester Halsema ook zo kordaat laat optreden tegen de
krakers We Are Here als gebeurde tegen de Willem II voetbalsupporters
eergisteren, dan zouden veel Amsterdammers meer waardering voor haar krijgen.

Theo Joren,

Haarlem

Wegenaanleg

Wij kunnen in Nederland op verkeersgebied een voorbeeld nemen aan andere
landen, zoals de VS, China en Japan, waar metropolen met meer dan 20 miljoen
inwoners niet ongewoon zijn. Nederland heeft 17 miljoen inwoners . In de VS is
het bijvoorbeeld gewoon om wegen boven elkaar aan te leggen. Zulke fly-overs
zijn de eenvoudigste en goedkoopste manier om de wegencapaciteit te
verdubbelen. Om de constructie lichter te maken zou op de bovenste weg het
lichte verkeer en op de onderste weg het zware verkeer moeten rijden. Misschien
is dit een idee om uit te werken?

R. van Dijk,

Zevenbergen

Outfit

De dure outfit van GroenLinks-voorman Jesse Klaver in Esquire past niet bij de
gewone burger, stelt men. Het sluit echter wel aan op zijn haantjesgedrag en op
de partijstijl, die ook niet voor de gewone burger is maar voor specifieke
lobbyisten.

Cees Jacobs, Almere

Kinderpardon

Als 400 kinderen mogen blijven door een kinderpardon, komen ook de ouders
daarvoor in aanmerking. Daarna komen er weer kinderen die hier lang moeten
wachten op een asielaanvraag en wordt er een derde pardon verwacht. Zo blijven
we aan de gang en ouders maken er misbruik van. De asielprocedures zijn te
langzaam. De oplossing: sneller werken en consequent zijn. Mensen uit veilige
landen direct terugsturen.

H. van den Berg, Haarle

Pensioen

Een lezer (WUZ, 3/11) stelt dat mensen beter zelf kunnen sparen voor extra
pensioen en dat daar legio mogelijkheden voor zijn, waaronder lijfrente sparen,
zodat je altijd over je eigen geld kunt beschikken. Ik wil daar toch een
kanttekening bij plaatsen, want ik heb deze vorm van sparen gedaan en dacht het
vrijelijk op te kunnen nemen toen het zover was, maar die vlieger ging niet op.
In 2006 is de wet gewijzigd waarin staat dat de lijfrente pas opgenomen kan
worden als ik AOW ontvang. Het bedrag dat tot 2006 is gespaard mag ik opnemen,
maar op de rest van mijn eigen geld zal ik tot m'n pensioen moeten wachten.

Cobie Bos, Barsingerhorn

Vooraankondiging

Zou men bij de publieke omroep eens kunnen ophouden met het zo vaak uitzenden
van vooraankondigingen van programma's? De aankondiging van het programma
Getekend van Marc Marie Huijbrechts heb ik de afgelopen week heel vaak voorbij
zien komen. Ik vond dit zo ergerniswekkend dat ik het niet meer heb kunnen
opbrengen om het programma zaterdag te bekijken.

Sjen de Haan,

Sprang Capelle

LOAD-DATE: 4 November 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               3 of 148 DOCUMENTS



                                  De Telegraaf

                            3 november 2018 zaterdag
                                 Gehele Oplage

'Er is geen oog voor onvrede'

BYLINE: Ertan Basekin

SECTION: FINANCIEEL; Blz. 38

LENGTH: 938 woorden


FNV-voorzitter Busker hekelt verkeerde keuzes van 'werkgeverskabinet'

door Ertan Basekin en Martin Visser

AMSTERDAM - Het kabinet doet er alles aan om de belangen van multinationals en
werkgevers zo goed mogelijk te behartigen, maar laat de gewone burger volledig
links liggen. ,,Dit is een kabinet voor de bedrijven en niet voor de mensen",
zegt FNV-voorzitter Han Busker in een gesprek met De Telegraaf.

De vakbondsman bereidt zich voor op een grote manifestatie volgende week
zaterdag op de Dam in Amsterdam. ,,Wij willen daar laten zien waar de verkeerde
keuzes van dit kabinet vandaan komen. We zijn begonnen rondom de discussie over
de afschaffing van de dividendbelasting. Dat was de aanleiding om aan mensen te
laten zien dat er twee miljard cadeau werd gedaan aan buitenlandse
aandeelhouders."

Volgens Busker heeft het kabinet geen oog voor de onvrede die er heerst in de
samenleving. ,,Na het stoppen met de afschaffing van de dividendbelasting is er
weer een verdeling gekomen. Het geld gaat nog steeds naar de bedrijven, de
winstbelasting wordt ook nog eens verlaagd. En dat betekent minder geld in de
collectieve pot waar de overheid goede dingen mee kan doen."

Werkenden krijgen ook lastenverlichting deze kabinetsperiode. Mag het
bedrijfsleven dan niet ook een deel krijgen?

,,Nee. Die twee miljard voor dividendbelasting stond ook niet in de
verkiezingsprogramma's en dat geld wordt alsnog aan bedrijven gegeven.
Ondertussen gaan de btw-tarieven omhoog, wat slecht uitpakt voor de
koopkrachtplaatjes. We zien dat alles maar naar de bedrijven gaat. De mensen
merken dat het geld niet aan onderwijs, veiligheid of zorg wordt uitgegeven."

We hebben in Nederland toch een prima gezondheidszorg en onderwijs?

,,Als het gaat over de bevlogenheid van de mensen, zeg ik keihard ja. Maar als
we kijken hoe ze hun werk moeten doen en onder wat voor druk ze staan dan komt
die kwaliteit alleen maar omdat deze werknemers bevlogen en betrokken zijn en
niet omdat we het goed georganiseerd hebben in dit land."

Staan de werknemers dan zo onder druk?

,,Ja, die staan enorm onder druk."

Waaruit blijkt dat?

,,Je hoeft alleen maar naar de verhalen te luisteren van de mensen in de zorg
en het onderwijs. Het water staat ze aan de lippen. Datzelfde geldt voor de
veiligheidssector. De politie heeft net keihard actie moeten voeren vanwege de
hoge werkdruk. Het gaat niet alleen maar om loon, maar ook over de vraag of
werknemers fatsoenlijk hun werk kunnen doen. En dat heeft alles te maken met
het feit dat het geld wegvloeit naar het bedrijfsleven in plaats van te
investeren in de samenleving."

Zien werkgevers deze problemen dan niet?

,,Als we er met ze over praten zien ze het ook, maar vervolgens leunen ze
achterover. Werkgevers denken dan aan hun eigen agenda en vinden het wel prima."

Hoe zou u dit kabinet willen karakteriseren?

,,Dit is een kabinet voor de bedrijven en niet voor de mensen."

Dus een werkgeverskabinet?

,,Absoluut!"

Is dat ook merkbaar op de werkvloer?

,,De onrust is enorm op de werkvloer. Dat zien we overal en de actiebereidheid
neemt met de dag verder toe. Mensen willen ook wel eens profiteren nu de
economische crisis voorbij is."

Maar in veel sectoren komen gewoon cao's tot stand. Blijkbaar valt het dus wel
mee met die onrust onder de werknemers.

,,Het gaat om een breder verhaal dan alleen wat er in cao's speelt. Het gaat
ook over pensioenen, het eerder stoppen met werken en bestrijding van de
armoede bijvoorbeeld. Het grotere sociale plaatje."

Bent u het er mee eens, zoals VNO-voorzitter Hans de Boer onlangs verkondigde,
dat het economisch belang van multinationals erg groot is voor Nederland?

,,Wij willen geen enkel groot bedrijf uit ons land wegjagen. Dat is onzin. Maar
het is niet nodig om ze constant financieel in de watten te leggen, dat is
namelijk niet de reden dat die bedrijven hier zitten. Het besluit van Unilever
zegt genoeg."

De beslissing van Unilever om al dan niet te verhuizen naar Rotterdam bepaalde
de uitkomst van het debat over de dividendbelasting. Wat vindt u daarvan?

,,Ik vind dat een bizarre situatie en een gevaar hoe we dit land met elkaar
vormgeven."

Een gevaar?

,,Het kan niet zo zijn dat multinationals in dit land zoveel te zeggen hebben.
Natuurlijk hebben deze bedrijven invloed en lobbyen ze ook, maar het kan niet
zo zijn dat een topman van een bedrijf met een sms'je bepaalt waar een bedrag
van twee miljard euro naar toe gaat. Ik vind dat stuitend."

Wat vindt u van de houding van topmannen en president-commissarissen op het
moment dat zij zich verdedigen als hun bedrijf in opspraak is gekomen?
Bijvoorbeeld over topsalarissen en fraude?

,,We zien dat ze vaak losgezongen van de realiteit besluiten nemen. En dan
moeten ze vervolgens onder maatschappelijke druk zo'n besluit weer
terugdraaien. Dat is niet de manier om draagvlak te creëren voor dit soort
ondernemingen. Het is te gek voor woorden dat zulke exorbitante bedragen aan
topsalarissen worden betaald, dat je kunt frauderen, maar dat de
verantwoordelijken blijven zitten. Een normale werknemer op de werkvloer hoeft
maar een heel klein foutje te maken en het ontslag wordt aangezegd. Er kan geen
sprake zijn van klassenjustitie in dit land."

Even terug naar de bijeenkomst volgende week. Hoeveel mensen verwacht u
eigenlijk op de Dam?

,,We zitten nog steeds in de opbouwfase, maar ik hoop dat er duizenden mensen
naar de Dam zullen komen."

Een volle Dam moet toch wel lukken? Zo groot is het niet.

,,Eeeeeh, nou voor ons is het vooral belangrijk dat we zullen doorgaan. Dat is
ook de lijn die we uit hebben gezet."

'Werknemers staan onder druk'

Vakbonden naar de Dam

LOAD-DATE: 2 November 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               4 of 148 DOCUMENTS



                                  De Telegraaf

                            3 november 2018 zaterdag
                                 Gehele Oplage

Nekslag voor middenstand

SECTION: WATUZEGT; Blz. 22

LENGTH: 553 woorden


Lezers: Parkeerbeleid Amsterdam slecht voor de stad

Het parkeerbeleid in Amsterdam loopt de spuigaten uit, klaagt 88 procent van de
stellingdeelnemers. Zij vinden tarieven van 7,50 euro per uur voor parkeren in
de binnenstad of de Jordaan te zot voor woorden. „Amsterdam doet zichzelf de
das om."

De overgrote meerderheid vindt het een schande dat de gemeente de
parkeertarieven zo fors verhoogt. „De middenstand en het bedrijfsleven, en
uiteraard ook de bewoners, zullen kapot gaan aan deze tarieven. Alles zal zeker
doorberekend gaan worden en de consument mag de rekening hiervoor weer gaan
betalen, foetert iemand.

Volgens wethouder Sharon Dijksma (Verkeer) is de verhoging noodzakelijk om de
stad leefbaar en bereikbaar te houden, maar menigeen meent dat het meer te
maken heeft met het genereren van extra inkomsten om, zoals een respondent
zegt, 'de dure hobby's van het linkse college te betalen'. Een oud-Amsterdammer
reageert: „Blij dat ik niet meer in Amsterdam woon maar naar een gemeente ben
verhuisd waar het parkeren nog gratis is".

Elf procent juicht het beleid van Amsterdam toe. Zij vinden tarieven van 7,50
euro per uur prima of zelfs nog niet hoog genoeg en hopen dat auto's op die
manier zoveel mogelijk geweerd worden uit de stad. „De mensen willen het liefst
de auto voor de Bijenkorf parkeren. Maak grote, gratis parkeerterreinen aan de
rand van de stad en een goedkope pendeldienst naar het centrum", stelt iemand
voor. „Voor bewoners, werkvolk en invaliden zorg je voor een betaalbaar
vergunningenstelsel", voegt hij toe.

Ruim een op de drie is wel voorstander van het autoluw maken van een grote stad
als Amsterdam, maar een groot aantal van hen vindt het verhogen van de
parkeertarieven en het opheffen van parkeerplekken niet de juiste oplossing.
Ook zij zien meer in goede parkeervoorzieningen buiten de stad en bevoorrading
door louter elektrische vrachtauto's.

Een nipte meerderheid denkt dat hogere parkeertarieven er inderdaad voor zullen
zorgen dat minder mensen met de auto de stad in gaan. Menigeen geeft aan al
eerder gestopt te zijn met het bezoeken van Amsterdam omdat het onbetaalbaar is
geworden. „Nog meer mensen zullen straks uitwijken naar een andere stad waar
parkeren wel betaalbaar is."

De meesten vrezen dat de hoge tarieven ten koste gaan van de middenstand. „No
parking, no business. Arme winkeliers!" „Het wordt straks echt een elitestad",
vreest een ander. „Alleen voor de rijken nog betaalbaar en bereikbaar. Zelfs
het openbaar vervoer is schandalig duur!"

Er zijn er veel die zich zorgen maken om de ouderen en minima. Hun bezoek mag
straks dan wel 40 uur per maand voor de helft van het tarief parkeren, maar dat
zet volgens de respondenten niet veel zoden aan de dijk. Een van hen schrijft:
„Nou, lieve oude buurvrouw zonder familie en kinderen... ik kom niet meer op
bezoek bij u want dat is te duur".

Ook wordt het bezoeken van familie en vrienden in de stad zo erg
onaantrekkelijk. Niet iedereen kan het opbrengen om met het openbaar vervoer te
gaan (slecht ter been, leeftijd, kosten openbaar vervoer etc.), stellen veel
respondenten. Zo reageert een deelnemer: „Het is voor de gewone man niet meer
te doen. Een dagje familiebezoek vanuit Brabant met kleine kinderen gaat een
vermogen kosten."

'Parkeren alleen nog voor de rijken'

LOAD-DATE: 2 November 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               5 of 148 DOCUMENTS



                                  De Telegraaf

                            2 november 2018 vrijdag
                                   Rotterdam

Vletteroproer

SECTION: REGIO; Blz. 15

LENGTH: 391 woorden


Toen

In de rubriek Toen wordt iedere week aan de hand van de actualiteit
terugegrepen op vroeger. Dat gebeurt in samenwerking met het Stadsarchief
Rotterdam.

Deze week: de Vletteropproer, die deze week precies 150 jaar geleden plaatsvond.

Jacob de Vletter (1818-1872), van huis uit onderwijzer, verdiende in de jaren
60 van de negentiende eeuw zijn brood als zaakwaarnemer. In die rol
vertegenwoordigde hij geregeld arbeiders en kleine ondernemers die een conflict
hadden met de overheid. Het ergerde hem dat Jan met de pet daarbij meestal aan
het kortste eind trok.

In 1868 ontpopte De Vletter zich tot een politiek activist. Faam verwierf hij
met een actie voor het vrije baden in de stadsingels. Volgens De Vletter was
baden goed voor de gezondheid. Probleem was alleen dat arme Rotterdammers
daarvoor nergens terecht konden. Wie een duik nam in de singels kreeg geheid
problemen met de politie. Om dat aan de kaak te stellen zocht De Vletter de
confrontatie. In augustus werd hij zelf op de bon geslingerd, nadat hij bij de
Oude Plantage een bad in de Maas had genomen. Dat leidde tot een rechtszaak die
door De Vletter werd gewonnen.

Een paar maanden later trok De Vletter zich het lot aan van de groenteschippers
en marktventers, die door een raadsbesluit hun vertrouwde lig- en standplaatsen
waren kwijtgeraakt. Hij leidde hun acties en organiseerde protestvergaderingen.
Toen zich steeds meer mensen bij de demonstraties aansloten, liep de boel
echter uit de hand. In de nacht van 31 oktober op 1 november 1868 braken in het
centrum ernstige rellen uit. Slechts met de hulp van het leger lukte het de
autoriteiten om de orde weer te herstellen.

In de loop van 1869 moesten 26 personen zich voor de rechter verantwoorden voor
hun betrokkenheid bij de rellen. Zeven werden vrijgesproken, de anderen kregen
straffen variërend van een geldboete tot enkele jaren tuchthuis. De Vletter,
die werd gezien als de aanstichter, kreeg de zwaarste straf: tien jaar
tuchthuis.

Voor anderen was De Vletter geen oproerkraaier, maar een held. Hij had het
opgenomen voor de belangen van het gewone volk, en daar waren veel
Rotterdammers hem dankbaar voor. Toen een aantal jaar later de socialisten zich
begonnen te roeren in Rotterdam, presenteerden zij zich dan ook als de
erfgenamen van De Vletter.

Ernstige rellen over

lig- en standplaatsen

LOAD-DATE: 1 November 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               6 of 148 DOCUMENTS



                                  De Telegraaf

                           1 november 2018 donderdag
                                 Gehele Oplage

De onschuld verloren?

SECTION: BINNENLAND; Blz. 13

LENGTH: 563 woorden


'Vroeger stond er nog weleens een voetballer of dj tussen'

2018 was een goed jaar voor de allerrijkste Nederlanders. In de nieuwe Quote500
wemelt het dan ook van de plusjes achter de multi-miljoenenvermogens. Genoeg
reden voor een feestje. Wel plaatsen de makers van de rijkenlijst hun
kanttekeningen bij de almaar stijgende weelde van de happy few.

Miljonair Peter Gillis (56 jaar oud, 85 miljoen euro) kijkt de lezer op pagina
71 aan vanaf de rand van een chalet. Op de achtergrond zitten zijn drie
kinderen in het bubbelbad. Op de voorgrond staat een mand met daarin drie
chihuahua's. Hijzelf houdt een opengebarsten fles champagne vast, zijn
opvallend jonge vriendin Nicol (28) aan zijn zijde.

„Dit is nou een typisch Quote500-lid", straalt Quote-hoofdredacteur Sander
Schimmelpenninck als hij de foto laat zien. „Hij is rijk geworden van
vakantieparken, dreigde na drie jaar uit onze lijst te vallen. Maar hij heeft
er alles aan gedaan om er toch in te blijven. En het is waar: hij hoort er echt
in thuis. De grond onder zijn parken is een fortuin waard."

Het aantal leden van de jaarlijkse rijkenlijst dat uit zulke karakters bestaat,
neemt echter in rap tempo af. Met enige weemoed ziet 'wandelende rekenmachine'
Tom Wouda, eindverantwoordelijke van de lijst, hoe snel geld steeds absurdere
vormen aanneemt.

Flitshandelaren

„Tot nu toe waren de flitshandelaren van Optiver hofleverancier met vijf
leden", stelt Wouda. „Over dit soort beursjongens hebben veel mensen al een
mening. Maar ze worden dit jaar in één klap van de troon gestoten door
techbedrijf Adyen, dat prinses Mabel van Oranje en nog zeven anderen
schathemeltje rijk heeft gemaakt."

Schimmelpenninck: „Dit soort monopolistische technologie heeft wel een
keerzijde. Iedereen met geld wil er namelijk van meeprofiteren, waardoor de
prijs van zulke bedrijven alleen maar hoger wordt. Met als gevolg dat de
oprichters en eerste investeerders in één klap in onze top 50 staan. Maar Jan
met de pet kon niet meedoen aan de beursgang, want die was gereserveerd voor
grote spelers zoals pensioenfondsen."

Die ontwikkeling stemt Schimmelpenninck bezorgd. „Het is fantastisch dat Adyen
een Nederlands bedrijf is, maar daar krijgen we weinig voor terug. Ze hebben
alleen hoogopgeleiden om zich heen en weten daardoor nauwelijks wat er speelt
in de samenleving. Ze weten hoe ze heel veel geld kunnen verdienen, maar vinden
het vervolgens vervelend om daar open over te zijn. Dat kun je van zo'n Peter
Gillis niet zeggen."

Voyeurisme

Volgens de hoofdredacteur is de lijst daarmee ook een deel van zijn onschuld
verloren. „De eerste lijst stamt uit de jaren 90 en kwam nog voort uit een
vrijblijvend soort voyeurisme. In deze tijden is dat lastig vol te houden.
Rijkdom brengt een zekere macht met zich mee. Kijk naar Marcel Boekhoorn, die
zomaar Hema koopt. We willen die mensen daar ook op kunnen aanspreken."

Wie ook droomt van een plekje op de rijkenlijst, hoeft niet te verwachten dat
zijn maandelijkse loonstrookje hem daar gaat brengen: slechts 14 procent van de
Nederlandse miljonairs is volgens het CBS in loondienst.

Wouda: „En in onze lijst is dat nog een stuk lager. Vroeger stond er nog
weleens een voetballer of dj tussen, maar die tijd is echt voorbij. Als er geen
mensen voor je werken, is een plek in de Quote 500 verder weg dan ooit."

'Van Adyen krijgt de samenleving weinig terug'

LOAD-DATE: 31 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               7 of 148 DOCUMENTS



                                  De Telegraaf

                           1 november 2018 donderdag
                                 Gehele Oplage

Opmars van het snelle geld

SECTION: BINNENLAND; Blz. 13

LENGTH: 563 woorden


'Vroeger stond er nog weleens een voetballer of dj tussen'

2018 was een goed jaar voor de allerrijkste Nederlanders. In de nieuwe Quote
500 wemelt het dan ook van de plusjes achter de multi-miljoenenvermogens.
Genoeg reden voor een feestje. Wel plaatsen de makers van de rijkenlijst hun
kanttekeningen bij de almaar stijgende weelde van de happy few.

Miljonair Peter Gillis (56 jaar oud, 85 miljoen euro) kijkt de lezer op pagina
71 aan vanaf de rand van een chalet. Op de achtergrond zitten zijn drie
kinderen in het bubbelbad. Op de voorgrond staat een mand met daarin drie
chihuahua's. Hijzelf houdt een opengebarsten fles champagne vast, zijn
opvallend jonge vriendin Nicol (28) aan zijn zijde.

„Dit is nou een typisch Quote 500-lid", straalt Quote-hoofdredacteur Sander
Schimmelpenninck als hij de foto laat zien. „Hij is rijk geworden van
vakantieparken, dreigde na drie jaar uit onze lijst te vallen. Maar hij heeft
er alles aan gedaan om er toch in te blijven. En het is waar: hij hoort er echt
in thuis. De grond onder zijn parken is een fortuin waard."

Het aantal leden van de jaarlijkse rijkenlijst dat uit zulke karakters bestaat,
neemt echter in rap tempo af. Met enige weemoed ziet 'wandelende rekenmachine'
Tom Wouda, eindverantwoordelijke van de lijst, hoe snel geld steeds absurdere
vormen aanneemt.

Flitshandelaren

„Tot nu toe waren de flitshandelaren van Optiver hofleverancier met vijf
leden", stelt Wouda. „Over dit soort beursjongens hebben veel mensen al een
mening. Maar ze worden dit jaar in één klap van de troon gestoten door
techbedrijf Adyen, dat prinses Mabel van Oranje en nog zeven anderen
schathemeltje rijk heeft gemaakt."

Schimmelpenninck: „Dit soort monopolistische technologie heeft wel een
keerzijde. Iedereen met geld wil er namelijk van meeprofiteren, waardoor de
prijs van zulke bedrijven alleen maar hoger wordt. Met als gevolg dat de
oprichters en eerste investeerders in één klap in onze top 50 staan. Maar Jan
met de pet kon niet meedoen aan de beursgang, want die was gereserveerd voor
grote spelers zoals pensioenfondsen."

Die ontwikkeling stemt Schimmelpenninck bezorgd. „Het is fantastisch dat Adyen
een Nederlands bedrijf is, maar daar krijgen we weinig voor terug. Ze hebben
alleen hoogopgeleiden om zich heen en weten daardoor nauwelijks wat er speelt
in de samenleving. Ze weten hoe ze heel veel geld kunnen verdienen, maar vinden
het vervolgens vervelend om daar open over te zijn. Dat kun je van zo'n Peter
Gillis niet zeggen."

Voyeurisme

Volgens de hoofdredacteur is de lijst daarmee ook een deel van zijn onschuld
verloren. „De eerste lijst stamt uit de jaren 90 en kwam nog voort uit een
vrijblijvend soort voyeurisme. In deze tijden is dat lastig vol te houden.
Rijkdom brengt een zekere macht met zich mee. Kijk naar Marcel Boekhoorn, die
zomaar Hema koopt. We willen die mensen daar ook op kunnen aanspreken."

Wie ook droomt van een plekje op de rijkenlijst, hoeft niet te verwachten dat
zijn maandelijkse loonstrookje hem daar gaat brengen: slechts 14 procent van de
Nederlandse miljonairs is volgens het CBS in loondienst.

Wouda: „En in onze lijst is dat nog een stuk lager. Vroeger stond er nog
weleens een voetballer of dj tussen, maar die tijd is echt voorbij. Als er geen
mensen voor je werken, is een plek in de Quote 500 verder weg dan ooit."

'Van Adyen krijgt de samenleving weinig terug'

LOAD-DATE: 31 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               8 of 148 DOCUMENTS



                                  De Telegraaf

                            31 oktober 2018 woensdag
                                 Gehele Oplage

Brieven

SECTION: WATUZEGT; Blz. 18

LENGTH: 1061 woorden


Krakers

Er heerst grote woningnood in de grote steden. En dan is het onbegrijpelijk dat
uitgeprocedeerde asielzoekers van We Are Here panden kraken in onze hoofdstad.
En wat doen de gemeente en politiek? Helemaal niets. Deze huizen dienen bewoond
te worden door Nederlandse gezinnen! En kraken is nog altijd verboden bij de
wet. Handhaving is het devies. Zelfs in de 60'er jaren werden de krakers er op
hardhandige wijze uitgezet met waterkanonnen!

Lucas Meijer,

Nieuwe Pekela

Gaaf

Uitstekende column van Rob Hoogland waarin hij weergeeft dat de gewone burgers
het niet eens zijn met het hosannageluid van de elite in Den Haag.

A. Verdoes, Katwijk

Praktijk

Rob Hoogland verwoordt precies zoals het in ons land op dit moment is. De meest
elementaire zaken zijn en worden verwaarloosd: Gezondheidszorg, zorg en opvang
van ouderen en hulpbehoevenden, armoedebestrijding... Een schande voor een land
dat zich op de borst slaat en roept dat we het allemaal zo goed hebben in onze
bloeiende economische welvaart. Wat zijn we rijk! De praktijk is helaas anders.

J.H. Posthumus, Veghel

Ivoren torens

Rob Hoogland slaat de spijker op zijn kop. Wij mogen inderdaad niet zeuren van
het kabinet, omdat wij vergeleken met derdewereldlanden niets te klagen hebben.
Men is zo druk met het genieten van hun ivoren torens, dat men het zicht op wat
er in de samenleving borrelt al lang is verloren. En wat veel erger is, het
lijkt hen niet eens te interesseren of het wordt afgedaan als
onderbuikgevoelens en populistische prietpraat. Het volk wordt als hinderlijk
ervaren en is eigenlijk alleen maar nodig om het nemen van impopulaire
maatregelen te vergoelijken.

Cobie Bos,

Barsingerhorn

Pensioenpot

Helemaal eens ben ik het niet met Annemarie van Gaal (Tel. 29/10). Het
collectieve pensioen is er niet voor niets. Heel veel mensen kunnen zichzelf de
discipline niet opleggen om daarvoor te sparen. Deze mensen worden dus op deze
manier geholpen met het pensioen. Daarbij denk ik dat persoonlijke potjes enorm
veel rompslomp met zich mee zullen brengen. Hoe dit uitpakt moet de toekomst
ons leren, ik voorspel, niet veel goeds.

Ben v. Stigt, Bovenkarspel

Files

Het fileleed neemt spectaculair toe. Het zal nu niet lang meer duren of we
staan met z'n allen stil. En wij maar nieuwe wegen aanleggen om dat te
voorkomen. Hoelang gaan we hier nog mee door? Intussen groeien de mogelijkheden
om te communiceren met beeld en geluid met behulp van digitale technieken. Deze
ontwikkelingen zullen de plaatsgebondenheid van onze werkzaamheden doen
afnemen. Is het niet beter om in deze ontwikkelingen te investeren en de
bedrijfsprocessen hierop af te stemmen in plaats van het aanleggen van nog meer
wegen?

Hylke J.A.S. Tromp,

Loosdrecht

Klok

Het is vreemd dat ik het idee om de klok een halfuur achter- of vooruit te
zetten nog niet gehoord of gelezen heb. Als Europa dit zou doen dan heeft ieder
voor de helft zijn zin, de liefhebbers van de zomertijd en de liefhebbers van
de wintertijd !

Silvia van Alst, Roermond

Moffenmeiden

De visie van Bettina Drion op het kaalscheren van moffenmeiden gaat op een
belangrijk punt mank. Zij is geen ervaringsdeskundige. Zelf heb ik als
15-jarige jongen het kaalscheren van de moffenmeiden van nabij meegemaakt. Dat
was in de Ten Katestraat in Leiden. Daar was sprake van een enorme volkswoede.
Over het leed dat de Duitsers in de oorlog hadden veroorzaakt. Niet in het
minst over de hongerwinter waaraan veel mensen zijn bezweken. Die woede werd
afgereageerd op die meiden. Met de wetenschap nu kun je daar met enige afschuw
op terugkijken. Maar de geschiedenis laat zich niet herschrijven. Voor excuses
is geen plaats.

Frans Brocken, Leiden

Bloemkolen

In het artikel 'boodschappen fors duurder' wordt een hectare gangbare bloemkool
vergeleken met een hectare biologische bloemkool. Dit is geen goede
vergelijking omdat een hectare gangbaar veel meer bloemkool oplevert en de
uitstoot per kilo wel eens ongeveer gelijk kan zijn. Het is voor het milieu
waarschijnlijk het best om op de beste grond, met zoveel input als nodig, ons
voedsel te produceren en de overige grond te gebruiken voor natuur, energie en
dergelijke.

Leo Jacobs, Den Bommel

Rechtszaak

De drie 'collega's' van Julio Poch die hebben getracht Julio Poch te
beschuldigen, hebben de advocaatkosten niet behoeven te betalen. De Argentijnse
rechter heeft echter geen enkel bewijs tegen Poch gevonden en hem dus
vrijgesproken. Het is toch de gewoonte in Nederland dat de verliezende partij
in een rechtszaak, die drie 'collega's' dus, opdraait voor de kosten? Waarom
worden de kosten dan hier neergelegd bij de belastingbetaler?

P. v. Woerkom, Den Haag

Tegengas

Nooit een grote fan van Robert Jensen geweest maar ik ben het helemaal eens met
zijn uitspraak dat premier Mark Rutte als een 'crimineel' wordt behandeld en
oppositieleider Jesse Klaver als een 'messias' bij de bekende praatprogramma's.
Ik ben reuze benieuwd naar zijn 'tegengas' op de o zo politiek correcte linkse
grachtengordelprogramma's.

Fred Slobbe, Zwaag

Onderzoek

Bizar. Banken gaan onderzoeken of de mensen hogere prijzen voor hun dagelijkse
boodschappen accepteren. Nou, ik denk dat ik de uitslag van het onderzoek al
weet. Nee! Geef de klanten meer rente in plaats van dit dure flutonderzoek.

J. Quaedvlieg

Voorzieningen

Als Schiphol binnenkort in Lelystad uitbreidt zou het toch verstandig zijn om
goede voorzieningen in de omgeving te hebben, waaronder een compleet
ziekenhuis. Allebei hebben zij belangen; wie weet is er wat te doen met een
alternatieve investeerder.

R. Brouwer, Alkmaar

Ondeskundig

Hoe vreselijk het ongeluk met de Stint in Oss ook was, dat is toch geen reden
om á la de minute een verbod op te leggen, zodat deze onderneming met 25
personeelsleden de nek om gedraaid is? Als er een trein ontspoort of een
vliegtuig verongelukt, worden die vormen van vervoer toch ook niet verboden?
Dit is weer eens een staaltje van ondeskundig beleid door een zeer onervaren
minister.

Sophie van Dijk

Donorweek

Onbegrijpelijk dat zo veel mensen moeilijk blijven doen over het 'verplichte'
orgaandonor zijn. Als ze zelf ooit wat gaan mankeren, zullen ze blij zijn dat
er mensen hun morele verplichting na hun dood wel accepteren. Ik stel daarom
voor: geen organen willen doneren? Dan ook niet organen van anderen kunnen
krijgen. Misschien dat men dan echt gaat nadenken?

Hermien Bos,

Elspeet

LOAD-DATE: 30 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                               9 of 148 DOCUMENTS



                                  De Telegraaf

                            30 oktober 2018 dinsdag
                                 Gehele Oplage

Geert Wilders wil de SP 'leeg eten'

SECTION: BINNENLAND; Blz. 11

LENGTH: 870 woorden


Het was op de eerste dag van de Algemene Politieke Beschouwingen dat het
PVV-vak in de Tweede Kamer zijn gelijk bevestigd zag. Wekenlang had het
kernteam van Geert Wilders op diens vergaderkamer de strategie voor het
belangrijkste debat van het jaar voorbereid. Het bleek niet voor niets, toen
SP-fractieleider Lilian Marijnissen in haar rede tot het parlement verhaalde
over 'geschonden vertrouwen' dat mensen in de publieke sector zouden ervaren.
Ze nam als voorbeeld het onderwijs.

Het was een schot voor open doel voor de coalitiepartijen, want de SP had in
haar verkiezingsprogramma veel minder geld uitgetrokken voor het onderwijs dan
in het regeerakkoord was afgesproken. CU-voorman Gert-Jan Segers en D66-leider
Alexander Pechtold maakten dan ook gehakt van de grote woorden van Marijnissen.
Die moest schoorvoetend bekennen dat ze inderdaad in haar eigen plannen met
Nederland het onderwijs veel minder geld toebedeelde.

Niet alleen de coalitie nam notie van de uitglijder van de rode erfgename,
juist in de PVV viel het op. Daar herinnerde het optreden van Marijnissen aan
haar voorganger Roemer, die met slecht voorbereide, onnodige en onhandige
optredens zichzelf ongeloofwaardig maakte.

Nooit de aandacht richten op iets wat een politieke concurrent beter doet dan
jij zelf, weten ze bij de PVV. En al helemaal niet door er zelf in je toespraak
over te beginnen. Sommigen in de SP-bankjes leken het optreden van hun leider
met plaatsvervangende schaamte te aanschouwen. PVV'ers keken vooral naar Renske
Leijten, die als financieel woordvoerder de influisteraar van haar baas zou
moeten zijn. Zou zij soms bewust Marijnissen met een verkeerd verhaal op pad
hebben gestuurd? Misschien had ze zelf nog wel wat verborgen ambitie?

PVV'ers hadden ingeschat dat ze de SP wel eens op eigen terrein konden
overvleugelen: binnenskamers had Geert Wilders zelfs aangekondigd dat hij de SP
'leeg wil eten'.

Al jarenlang laten de socialisten een enorm gat gapen op het terrein van
immigratie en integratie. Jan Marijnissen voer een stevige koers, maar zijn
opvolgers lieten het liggen. Het wordt als één van de redenen gezien waarom de
SP al jarenlang kwakkelt in peilingen en zelfs verloor toen de PvdA vorig jaar
29 zetels moest inleveren. Maar ook van de huidige 14 Kamerstoelen van de SP
kan nog wel wat af, denkt Wilders. Hun partijen vissen deels in dezelfde
kiezersvijver van 'gewone Nederlanders', wier portemonnee wel wat dikker mag.
Daar spelen de socialisten traditiegetrouw op in.

Het blijft sinds de komst van Lilian Marijnissen sappelen met de SP. De
gemeenteraadsverkiezingen vielen tegen, ook al nam ze maanden voor de
stembusgang via een fluwelen machtsoverdracht het stokje over van Emile Roemer.
Die straalt overigens als eerste burger van Heerlen; het burgemeesterschap
lijkt zijn roeping.

Marijnissen benadrukte na haar aantreden dat ze niet alleen een kind van haar
vader is, maar ook van haar moeder. Dat klinkt sympathiek, maar in de politiek
en zeker in de SP koop je niet zoveel met aardigheid. Juist de rauwheid van
Marijnissen senior zorgde voor electorale hoogtepunten.

Junior ging de voorbije maanden op zoek naar de oorsprong van een dwarse koers;
waaróm is het nodig om tegen dit of dat te zijn? Het antwoord zou kiezers meer
warm moeten laten lopen voor de tomatenpartij.

In de Kamer toonde Marijnissen lef door zich bij de Klimaatwet van coalitie- en
oppositiepartijen aan te sluiten. Het leek een breuk met het verleden voor een
partij die traditioneel aan de veilige zijlijn van de macht verontwaardiging en
verongelijktheid acteert.

Het betaalt zich niet uit: in peilingen staat de SP op verlies, terwijl
GroenLinks en PvdA virtueel wel weten te scoren. De linkse alliantie met deze
concurrenten bevalt ook niet alle fractieleden even goed.

Het leiden van een partij bleek eens te meer een uitdaging voor Marijnissen
toen het ervaren Kamerlid Ronald van Raak volledig uit de bocht vloog door in
de aanloop naar Prinsjesdag ambtenaren af te schilderen als criminelen, die
vanwege lekkages maar achter de tralies moesten worden gezet.

Een dergelijke beschuldiging zonder een greintje bewijs verdient maar één
reactie van de baas: afstand nemen. Marijnissen liet het passeren, hoewel het
niet aannemelijk is dat zij dergelijke woorden zelf zou hebben gekozen. Daar is
zij te fatsoenlijk voor.

De zwakke SP biedt de PVV een uitgelezen kans om het eigen electoraat uit te
breiden, zeker nu Wilders de hete adem van Forum in de nek voelt. Het verklaart
waarom de PVV-voorman voor het eerst sinds jaren het kabinet breed aanviel
tijdens de Algemene Beschouwingen. In voorgaande jaren beperkte hij zich
vrijwel uitsluitend tot de islam. Het sentiment onder veel Nederlanders dat ze
er financieel gezien maar bekaaid vanaf komen nu het economisch goed gaat, is
echter veel breder dan het electoraat dat voor islamisering vreest.

De PVV-voorman zal zijn strijd tegen de islam blijven voortzetten, maar ziet in
de teleurstellende portemonnee van de gewone Nederlander electorale ruimte om
zetels veilig te stellen. Als leider van de oppositie claimt hij territorium
dat anderen braak laten liggen, de SP voorop.

PVV-leider claimt het terrein dat braak ligt

LOAD-DATE: 29 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              10 of 148 DOCUMENTS



                                  De Telegraaf

                            30 oktober 2018 dinsdag
                                 Gehele Oplage

Zonder subsidie geen Tesla

SECTION: WATUZEGT; Blz. 18

LENGTH: 562 woorden


'Fiscaal voordeel elektrische bolide bespottelijk'

Het belastingvoordeel dat de overheid rijders van peperdure Tesla-bolides gunt,
gaat stemmers op de Stelling van de Dag te ver. „Bizar! Doorgeschoten.
Subsidieer liever kleine elektrische auto's of het isoleren van de huizen. Zijn
ze gek geworden?"

De fiscale voordelen voor prijzige, elektrische auto's kunnen enorm oplopen, zo
werd gisteren duidelijk. Wie bijvoorbeeld dit jaar de super-de-luxe Tesla Model
S (versie P90D, cataloguswaarde 129.900 euro) leaset, kan de komende vijf jaar
rekenen op circa 70.000 euro subsidie. „Bespottelijk", aldus een
stellingdeelnemer. „Dat kan best wat minder. De grote jongens varen daar wel
bij, ten koste van de gewone man. Een kleine groep mensen profiteert hiervan,
zij rijden alleen elektrisch vanwege de subsidie, niet vanwege het milieu."

Het voordeel ten opzichte van diesel- of benzinebolides betreft vooral de
bijtelling (4% in plaats van 22%), vrijstelling van motorrijtuigenbelasting en
lage of helemaal geen bpm vanwege de lage uitstoot.

Respondenten op de stelling noemen de droom van dit kabinet om alle auto's aan
de stekker te krijgen 'weinig realistisch'. Ze schrikken van de bedragen. „De
schatkist loopt enkele miljarden mis. Er zijn andere en betere manieren (minder
vliegen, schone scheepvaart) om de CO2-uitstoot te verminderen." Een kwart van
de deelnemers denkt dat het nog zeker 20 jaar duurt voordat we allemaal
elektrisch rijden; liefst 51% ziet dat er helemaal nooit van komen.

„Opvallend is dat altijd de dure auto's van dikbetaalde managers voordelen
krijgen", stelt iemand. „Die van de gewone werknemer niet of nauwelijks. Zelfs
goedkopere EV-modellen (zoals de Ioniq, Leaf, Golf-e, enz.) worden bij veel
bedrijven nog niet toegestaan. Alleen de Tesla van de baas wel natuurlijk."

28 Procent van de deelnemers ziet zeker heil in het bevoordelen van
stekkerauto's. „Dat is de enige manier om de klimaatdoelen te halen", vindt
iemand. „Goed voor het milieu, dus zinvol. We moeten van benzine en diesel af.
Als de overheid ons wil overhalen moet ze de knip trekken. Dat geldt ook voor
warmtepompen en woningisolatie." Een ander roept op: „Blijf stimuleren, alleen
dan ziet de industrie daar brood in en komt de goedkopere elektrische auto
dichterbij." En: „Als die 4% bijtelling er niet was geweest zou je nog
nauwelijks Tesla's zien in het straatbeeld. Die mensen zouden dan allemaal nog
in een (vervuilende) Audi A6 of BMW 5-serie rijden."

„Subsidie is goed tot een bedrag wat de gewone Nederlander voor een auto kan
betalen", stelt iemand. „Daar past geen auto van ruim een ton bij. Dus subsidie
van elektrische auto's tot 50.000 euro, zoals nu wordt voorgesteld. Daarboven
niet." Een ander: „Degene die zich zo'n dure auto kan veroorloven, rijdt hem
ook wel zonder subsidie. Juist voor Jan met de pet moeten er betaalbare
elektrische auto's komen."

Velen wijzen erop dat er nog wel veel haken en ogen zitten aan de stekkerauto.
„Bijvoorbeeld het aantal oplaadpunten, de oplaadtijd en trekkracht. Bovendien,
straks lopen we over van het chemisch afval veroorzaakt door gedumpte accu's."

Een stemmer grapt: „Ik rijd een Tesla Model S puur voor de gezondheid van mijn
medemens, daar past wel een beloning van de overheid in. Ik doe het om de
wereld te redden niet voor mijn plezier..."

'Goed voor het milieu, dus is het zinvol...'

LOAD-DATE: 29 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              11 of 148 DOCUMENTS



                                  De Telegraaf

                            26 oktober 2018 vrijdag
                                 Gehele Oplage

Brieven

SECTION: WATUZEGT; Blz. 18

LENGTH: 1064 woorden


Steen om de nek

De briefschrijfster die vindt dat gepensioneerden niet mogen klagen over het
Nederlands pensioenstelsel (WUZ, 25/10) leeft natuurlijk aan de 'goede' kant
van de maatschappij. Dat is makkelijk praten. De buitensporige, torenhoge
belastingen en misstanden in Nederland zijn voor velen een steen om de nek.

Sophie van Dijk

Armoede

We leven in Nederland in het meest welvarende en rijkste stukje van de wereld,
aldus een briefschrijfster. Zij moet eens gaan kijken bij de voedselbanken en
bij eenzame ouderen die niet kunnen rondkomen van hun AOW. Daar is bittere
armoede.

T. Schoor

Vicieuze cirkel

Veel zorgmedewerkers verlaten de zorg vanwege de hoge werkdruk en
administratieve rompslomp. Zij nemen de stap om zzp'er te worden. Dit heeft tot
gevolg dat de zorginstellingen nu dure krachten moet inhuren. Is het voor de
politiek nu zo moeilijk om deze vicieuze cirkel te doorbreken? Zorg voor meer
salaris en minder administratie en werkdruk. Hierdoor lost het probleem zich
vanzelf op en hoeven er geen dure zzp'ers ingehuurd te worden.

L. de Vries, Hoofddorp

Overstap

De zorg wordt onnodig duurder door de overstap van verpleegkundigen naar een
zzp-bestaan. Het kost niet alleen veel meer maar de zorg zal een
kwaliteitsverlies ondergaan. Bepaalde deskundigheid en ervaring zullen
wegvloeien. De rekening wordt neergelegd bij de verzekerden, middels een hoge
zorgpremie.

B. Huisman

Privatisering

De IJsselmeerziekenhuizen en het Slotervaartziekenhuis failliet waardoor
patiënten verstoken blijven van adequate zorg. Premies en eigen risico blijven
maar stijgen en zijn amper nog op te brengen. Zie hier het resultaat van de zo
geprezen privatisering.

J. Kuijer, Velserbroek

Stalbranden

Voer liever actie tegen stalbranden, roept een lezer op (WUZ, 25/10). Er zijn
wel degelijk dierenrechtenorgansaties die actie voeren of een stille wake
houden voor de honderdduizenden dieren die gruwelijk zijn verbrand. Zij eisen
maatregelen tegen stalbranden, maar staan vaak met hun rug tegen de muur. Er
werd een motie ingediend maar nog steeds houden VVD, CDA, CU en D66 maatregelen
tegen om stalbranden te voorkomen. In plaats daarvan mag de sector zelf bepalen
wat er gebeurt, en dat gaat te vaak mis! Tijd voor een nieuw debat hierover.

C. Minneboo, Oostburg

Defensievoertuigen

Defensie koopt 515 voertuigen aan voor de luchtmobiele brigade. Alleen wordt
niet vermeld waarop deze 515 voertuigen gaan rijden. Want ik neem niet aan dat
er met de huidige klimaatproblematiek nog gekozen is voor een motor die
fossiele brandstof gebruikt de komende twintig jaar. Daarom is er werk aan de
winkel voor de milieureligie om defensie er toe te bewegen zeker te kiezen voor
de oplossing waar de gewone burger toe wordt gedwongen, elektrisch dus.

A. v. d. Broek, Geldrop

Moed

Dat burgemeester Halsema van Amsterdam excuses aanbiedt aan De Telegraaf
getuigt mijns inziens van moed, wijsheid en inzicht. Dat zouden meer politici
en openbare personen moeten doen wanneer er fouten zijn gemaakt.

Willem Vizee, Tiel

Dakloos

In zijn tijd was het Centraal Bureau Huisvesting (CBH) ook niet zaligmakend
maar er bestond een kans om na jaren ingeschreven te staan, toch een woning
toegewezen te krijgen. De toenmalige huisjesmelkers moesten altijd om en om
woningen aanbieden zodat er voor iedereen woonruimte beschikbaar was.
Tegenwoordig kopen yuppen en andere welgestelden alle beschikbare huizen op,
verjagen de bestaande huurders door de huur fors te verhogen en verhuren deze
vrijgekomen woningen tegen absurd hoge prijzen. De gewone burger moet, na de
statushouders, jaren wachten en zo ontstaat wat nu aan de orde is... een baan,
maar toch dakloos omdat er geen geschikte woonruimte beschikbaar is.

Mevr. Brugman, Lelystad

Sterkte

Helaas zijn wij met handen en voeten gebonden aan het MC Slotervaart. De schok
over het faillissement kwam bij ons dan ook heel hard aan. Wij leven mee met de
fantastische medische staf, verpleging en alle andere medewerkers. Speciaal die
van de SEH, zij hebben het leven van mijn vrouw gered, alsmede die van de
intensive care. Hopelijk komt er alsnog een oplossing. Wij wensen iedereen
sterkte in deze wanhopige tijd.

C. Janse, Badhoevedorp

Cadeaus

Pakjes zullen pas bezorgd worden als de Sint alweer weg is. Ik zou zeggen: Ga
gezellig, net als vroeger, je pakjes kopen bij de winkels in je buurt. Goed
voor de middenstand en je hebt je pakjes gelijk in huis.

Rita Spee, Harlingen

Houtkachel

Hoe kun je nou energiezuinig en milieubewust zijn als je een houtkachel stookt
(Tel. 25/10)? Dat is vervuilender dan iedere dag douchen.

E. van Straalen

Wegwerpplastic

Het EU-parlement heeft ingestemd met het verbod op wegwerpplastic zoals rietjes
en bestek. Ik vraag me af of het verbod niet breder getrokken kan worden.
Vooral uit Azië worden namelijk enorme hoeveelheden plastic goederen (rommel)
geïmporteerd. Voor wat betreft plastic bestek vraag ik me af of voor de
luchtvaartsector geen uitzondering kan worden gemaakt. Dat plastic bestek werd
destijds namelijk ingevoerd ten behoeve van de veiligheid aan boord.

Renato David, Deventer

Tien geboden

Een lezer vindt religie niet meer van deze tijd: „Het heeft alleen maar voor
wereldwijde ellende gezorgd", zo stelt hij (WUZ, 24/10). Daar ben ik het niet
mee eens. De christelijke kerk heeft de mens als handvat de tien geboden
gegeven. Als iedereen zich daar aan zou houden, zou de wereld er heel anders
uitzien!

C. Schippers, Nunspeet

Water

Het is op zich al te gek voor woorden dat er op de eerste levensbehoeften
belasting betaald moet worden. En dat geldt niet alleen voor water, maar ook
voor het voedsel in de winkels. Dat je op luxe artikelen belasting betaalt oké,
maar toch niet op voedsel en water? Welke partij doet iets aan deze
onrechtvaardige belastingheffing?

Harry van der Wal

Troep

Nu men in Arnhem en elders met smart wacht op een hogere waterstand in de
rivier en men met een verrekijker stroomopwaarts kijkt of er al water op komst
is, is het wellicht een goed idee om de troep rondom de woonschepen eerst te
verwijderen.

G.J. Fiks, Bierum

Diefstal

Sinds 1997 is autodiefstal door betere beveiliging en preventie door eigenaren
en opsporing door politie spectaculair gedaald van 28.000 auto's naar 3600!
Daar heeft de verzekering niets aan bijgedragen. Die verzinnen ieder jaar een
andere smoes om de autopremies te verhogen. Dat is toch ook diefstal!

J. Stuyt, Amsterdam

LOAD-DATE: 25 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              12 of 148 DOCUMENTS



                                  De Telegraaf

                            23 oktober 2018 dinsdag
                                 Gehele Oplage

Brieven

SECTION: WATUZEGT; Blz. 18

LENGTH: 1074 woorden


Pensioen

Het Nederlandse pensioenstelsel is, na zeven jaar op rij tweede te zijn
geworden, weer het beste ter wereld (Tel. 22/10). Dan zal er binnenkort wel een
politicus opstaan die het nodig vindt om het te wijzigen, zo ging het ook met
ons zorgstelsel. Wij Nederlanders voelen het resultaat van deze geweldige
aanpassing dagelijks in onze portemonnee.

J.H. Dekker, Leusden

Rooie

Oud-premier Wim Kok is overleden. Mijn vader was middenstander (winkel) en had
de pest aan al die rooien. Alleen naar Wim wilde hij graag luisteren, want zei
hij 'als mijnheer Kok straks de macht krijgt, krijgt Jan met de pet meer geld
in zijn loonzakje en komen ze meer kopen bij ons'. En gelijk had hij!

Johan Arentshorst,

Woerden

Wild

Handen vol aan langoren (Tel. 20/10). Jagers moeten flink aan de slag, dit
zeggen althans de jagers in de krant. Maar er is geen enkel onafhankelijk
bewijs dat er te veel wild is, behalve dat de jagersverenigingen ons continu
willen doen laten geloven dat de overlast van wilde dieren enorm is. Vergeten
wordt daarbij te vermelden, dat als de dieren al voor overlast zouden zorgen,
deze schade rijkelijk gecompenseerd wordt met overheidsgeld. Ik woon nu twee
jaar in een gebied waar ik had verwacht regelmatig oog in oog te staan met een
prachtige haas of ree, maar ik zie tot mijn grote verdriet geen enkel wild dier
meer.

Anneke Sasbrink, Markelo

Tweede huis

Onbegrijpelijk dat de allochtonen die hier wonen een tweede huis mogen hebben
in hun thuisland zonder dat daar een heffing op rust en dat wij een huis in
Spanje moeten opgeven, want o wee als we dat niet doen dan krijgen we de
Belastingdienst op onze nek. Regering trek die onvolkomenheden recht, want dit
kun je je eigen bevolking niet aandoen.

J. de Jong, Tilburg

Opzeggen

President Trump wil het atoomverdrag met Rusland opzeggen (Tel. 22/10).
Misschien heeft hij wel gelijk, want in bijna de gehele wereld worden
afspraken, verdragen en wetten gemaakt waaraan partijen zich gewoon niet
houden, dus wat voor nut heeft het als slechts een enkeling zich hieraan houdt.
Trump zegt hiermee tegen Rusland: 'nu is het afgelopen, we laten ons niet
langer bedonderen', wij gedogen dit niet langer. Afspraak is afspraak. Dan weet
je ten minste wat je aan elkaar hebt.

R. v. d. Broek, Amstelveen

GroenLinks

Annemarie van Gaal slaat weer eens de spijker op de kop met haar column over
GroenLinks (Tel. 22/10). Het is een angstaanjagend idee wat deze partij
allemaal wil veranderen in Amsterdam. De partij die voornamelijk gekozen is
door studenten, yuppen en ander bakfietsvolk van buiten, gaat als een olifant
in een porseleinkast tekeer. De echte Amsterdammer kan alleen maar
hoofdschuddend toekijken hoe de stad verandert in een heilstaat voor krakers en
andere activistische groeperingen. Ik hoop dat de mensen die GroenLinks gestemd
hebben zichzelf nog eens achter de oren krabben.

M. de Nijs, Purmerend

Kwartje

Velen spreken over een groot staatsman die overleden is. Inderdaad, eigenlijk
veel te vroeg en we hebben heel wat aan hem te danken. Zou Kok trouwens in zijn
testament bepaald hebben dat na zijn overlijden zijn bekende kwartje kan worden
teruggegeven? Hartelijk dank beste Wim.

R. Diepen, Breda

Zelfverrijking

Bij het overlijden van Wim Kok haast elke politicus zich om hem de hoogte in te
steken, maar Wim Kok had ook een andere kant. Waar Kok het in 1997 nog had over
'exorbitante zelfverrijking' na berichten over zeer hoge topinkomens bij
bedrijven, verdiende hij daarna ook zijn geld bij diezelfde bedrijven als
Shell, TNT, ING en KLM. Een vreemde gang van zaken voor iemand die het voor de
arbeiders zou moeten opnemen.

A.J. de Koning

Intocht

De gemeente Zaanstad gaat met ongeveer tien partijen in gesprek over de te
organiseren sinterklaasintocht. Naar goed polderlands gebruik zal het resultaat
van dit gesprek waarschijnlijk op een gulden middenweg uitdraaien. Met voorop
in de optocht de tegenstanders van Zwarte Piet. Daar gelijk achteraan komen dan
de voorstanders. Om deze beide groepen uit elkaar te houden worden ze
gescheiden door een peloton volledig bewapende ME'ers. Om discussie te
voorkomen is de mobiele eenheid niet in het zwart maar in alle kleuren van de
regenboog gekleed.

Ben Dierink, Geesteren

Voorbeeld

Gorilla Jambo uit de Apenheul was in het nieuws. Hij vertrekt naar een andere
dierentuin voor een fokprogramma. Dat is pas een echte man. Die laat zich niet
ringeloren door gefrustreerde vrouwen. Geen #MeToo bij vrouwtjesgorilla's of
klachten van twintig jaar geleden. Geen twijfel over zijn mannelijkheid, bij
gorilla's geen gezeur over genderneutraal. We kunnen aan gorilla's, die toch
volgens de wetenschap onze voorouders zijn, nog een voorbeeld nemen.

Bert Osendarp, Herten

Zomertijd

Wat een gedoe over het terugdraaien van de tijdsomzettingen. Kan me nog goed
herinneren dat het instellen van de zomertijd in 1977 in een handomdraai was
geregeld. Dit zonder volksraadpleging en zonder het benoemen van allerlei voor-
en nadelen. We kregen er een uur bij en dat was het. Gewoon afschaffen en
overgaan tot de orde van de dag.

Henk van Garderen

Wit

Melk drinken racistisch (Tel.nl 22/10). Volgens de criteria van de activisten
van PETA ben ik een superracist. Ik drink weleens melk, heb witte beddenlakens,
wit ondergoed, mijn plafonds zijn gewit... Ik trek wit weg bij de gedachte dat
deze 'gekkies' echt allemaal vrij rondlopen.

W.A. van der Heijden,

Valkenburg (ZH)

Moorden

Alleen om de olie, wapens en andere goederen kan Saoedi-Arabië gewoon
journalisten vermoorden en gaan we over tot de orde van de dag, trouwens
Erdogan maakt ze ook monddood dus die moet zijn mond houden.

J. v. Reenen

Graaien

Graaiende bankiers en bancaire problemen zijn gemakkelijk op te lossen door het
mogelijk te maken om bij de pensioenfondsen een hypotheek- en spaarrekening te
openen tegen een nette rente. Daarbij kan dan het opgebouwde pensioen
meegewogen worden in de hoogte van de te verkrijgen hypotheek. Zo sla je
meerdere vliegen in een klap. Een betaalbare hypotheek en een pensioen waar je
in je werkbare leven al iets aan hebt.

E. van de Beek, Roerdalen

Hema

Blij te horen dat de Hema weer in Nederlandse handen is. Ik ben een tijd niet
bij de Hema geweest om de reden dat de Hema onze waarden en normen aan de kant
had gezet wat betreft Zwarte Piet. Maar hopelijk heeft Marcel Boekhoorn daar
een andere mening over en is Zwarte Piet weer welkom, en dan zal ik er ook weer
zijn.

Nel Meyer,

Middenbeemster

LOAD-DATE: 22 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              13 of 148 DOCUMENTS



                                  De Telegraaf

                            22 oktober 2018 maandag
                                 Gehele Oplage

De ultieme liefdestest

BYLINE: Colette Boegman

SECTION: RADIOTV; Blz. 26

LENGTH: 769 woorden


Studentenkoppel op de vlucht voor toprechercheurs in Hunted

door Colette Boegman

Om hun prille relatie te testen en zichzelf beter te leren kennen besloten
Anouk Verburg en Sven Kolmer mee te doen aan het derde seizoen van   Hunted, dat
vanavond van start gaat. De studenten zijn twee van de twaalf  deelnemers die
vijfhonderd uur uit handen moeten blijven van een groep  opsporingsexperts.
,,Voor ons was dit vooral een sociaal experiment", vertelt  Verburg.

Hoe reageer je in een extreme stresssituatie? Hoe is het om je vrijheid kwijt
te raken en continu over je schouder te kijken? Kun je de regie krijgen over
een situatie waar je geen grip op hebt? Verburg raakte gefascineerd door de
voorgaande seizoenen van het AvroTros-programma en sleepte haar nieuwe liefde
daarin mee. ,,We denken onszelf en elkaar te kennen, maar zijn wij ook zo'n
goed team als we als aangeschoten wild moeten zien te overleven?"

In Hunted slaan twaalf gewone burgers op de vlucht voor de door het programma
samengestelde opsporingsdienst. Deze hunters hebben ervaring bij de politie,
defensie en in de private sector en staan onder leiding van recherche chef
Sander Schaepman. De vlucht van de kandidaten is dit seizoen voor het eerst ook
online te volgen.

,,Wij hadden vooraf geen informatie over de hunters van dit seizoen", vertelt
Kolmer. ,,We wisten niet waar hun hoofdkwartier zich bevond, uit hoeveel man de
dienst bestond en van welke nieuwe opsporingstechnieken ze allemaal gebruik
zouden maken. Wij hebben het zekere voor het onzekere genomen en ter
voorbereiding niets op internet opgezocht. Ook al wis je je zoekgeschiedenis,
ze kunnen alles terugvinden."

Verburg: ,,Op briefjes schreven we de route, dachten we tactieken uit en
noteerden we adressen waar we mogelijk terecht konden. We hebben alles uit ons
hoofd geleerd en het hele vluchtplan uiteindelijk ergens in een grote stad in
een openbare prullenbak weggegooid."

,,We hebben de voorgaande seizoenen goed bekeken en genoteerd waar andere
kandidaten steken hadden laten vallen. En heel veel overleg gehad met onze
omgeving. Dat is sowieso raadzaam om te doen voor je deelneemt aan het
programma", zegt Kolmer. ,,Vrienden en familieleden kunnen aardig onder druk
worden gezet door de hunters. En ook hun privacy komt op straat te liggen
doordat er bijvoorbeeld een tracker onder een auto wordt geplaatst of
afluisterapparatuur wordt ingezet. Daar moeten ze wel tegen kunnen."

,,Het gekke is dat je tijdens het programma nagenoeg alle vrijheid krijgt, maar
dit niet zo ervaart", legt Verburg uit. ,,Natuurlijk mochten we niet op het
laatste moment nog alle wachtwoorden aanpassen, of ineens een heel ander leven
gaan leiden. Het doel van het programma is de vlucht zo waarheidsgetrouw
mogelijk na te bootsen. We mochten maximaal 48 uur op een plek verblijven,
kregen een pinpas met een beperkt budget en moesten ons uiteraard aan de wet
houden. Maar verder kregen we veel vrijheid. Toch heb ik mij door angst nog
nooit zo gevangen gevoeld."

,,Vluchten vreet echt energie", vervolgt Verburg. ,,Het telkens over je
schouder moeten kijken, 's nachts waakzaam slapen waarbij je gefocust bent op
alle omgevingsgeluidjes. Je leeft op adrenaline en moet ondanks dat rustig en
alert zien te blijven."

Kolmer: ,,Het meest beangstigende is, is dat je niets weet over de hunters.
Jagen ze op jou of richten ze zich op een andere kandidaat? Hoeveel informatie
hebben ze over je? Hoe dicht zijn ze in de buurt? Die vragen blijven door je
hoofd spoken. Je hebt nergens grip op."

,,We hebben de situatie ook wel geprobeerd om te keren", verklapt Verburg. ,,We
wilden het spel natuurlijk zo spannend mogelijk maken en kijken of we macht
konden verkrijgen door de rollen om te draaien en zelf op jacht te gaan. Of dat
een slimme zet was, zal nog blijken."

Wat Verburg nog wel wil benadrukken is dat wij in Nederland heel blij moeten
zijn met de professionaliteit van onze opsporingsexperts. ,,In Hunted zijn alle
kijkers natuurlijk automatisch voor de kandidaten. Maar in het echte leven is
het andersom en zijn de vluchters juist de bad guys. Deze hunters zorgen voor
onze veiligheid. Ik vind het enorm dapper dat zij meedoen aan dit programma,
want ook hun reputatie staat op het spel."

Over hoe lang Verburg en Kolmer uit handen zijn gebleven van de hunters, kunnen
de twee studenten nog niets zeggen. Maar hun relatie heeft het indrukwekkende,
stressvolle avontuur wel overleefd. ,,We zijn in alle situaties een goede
aanvulling op elkaar", luidt hun conclusie. ,,En we genieten meer van onze
vrijheid dan ooit tevoren."

'Niets online opgezocht'

LOAD-DATE: 21 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              14 of 148 DOCUMENTS



                                  De Telegraaf

                            20 oktober 2018 zaterdag
                                 Gehele Oplage

'Ik moet het beter gaan uitleggen'

SECTION: REPORTAGE; Blz. 30

LENGTH: 1593 woorden


VNO-NCW-voorzitter maakt zich zorgen over de groeiende kloof tussen zakelijke
elite en samenleving

De dividendbelasting was de grote splijtzwam tussen de zakelijke elite en de
gewone man. Eén van de hoofdrolspelers in dat felle debat was Hans de Boer. Hij
maakt zich zorgen over die kloof. „De elite in Nederland staat heel dichtbij.
Die lopen op zaterdagochtend met een boodschappenkarretje door de supermarkt."
Is dat wel zo? Waarom zijn die topmannen dan niet meer in staat hun bonussen en
fiscale sluiproutes aan het grote publiek te verantwoorden?

Hans de Boer zit ermee in zijn maag. De belabberde relatie tussen het grote
bedrijfsleven en de politiek baart hem zorgen. „Het zit voor in mijn
voorhoofd", zegt de voorzitter van werkgeversclub VNO-NCW met gefronste
wenkbrauwen. De politieke discussie rond de dividendbelasting was de grote
blikvanger. Maar er speelt meer.

„Er is een kloof", erkent De Boer. En die kloof tussen de zakelijke elite en de
samenleving wordt steeds groter. Hij worstelt met de ongenadige publieke opinie
die via Twitter en andere sociale media direct en hard reageert. „Als dit
interview mis gaat, moet ik misschien volgende week al met pensioen", zegt hij
grappend, maar ook half serieus.

Premier Rutte adviseerde aan de batterij president-commissarissen die hij
onlangs in het Catshuis sprak om vaker op tv te verschijnen. „Ik hoor mensen
zeggen: dat gaan we niet doen", aldus De Boer. Hijzelf zal als boegbeeld
blijven uitdragen waarom Nederland grote concerns nodig heeft. „Ik moet beter
uitleggen hoe het ingewikkelde economische spel in elkaar steekt, maar ik leg
ook de politieke werkelijkheid uit aan mijn bedrijven."

Is de dividendbelasting het symbool van die kloof?

„Het is in elk geval een heel groot ding geworden. Ik zie het zo: er is een
economische werkelijkheid, een politieke werkelijkheid en een werkelijkheid van
publieke sentimenten. Die drie cirkels hoeven elkaar niet honderd procent te
overlappen. Maar als je er niet in slaagt om overlappingen te vinden, dan
kruipt iedereen in zijn eigen cirkel en dat helpt ons niet vooruit."

Dat is gebeurd?

„Voor een deel wel."

Hebben u en de grote bedrijven voldoende oog gehad voor die politieke
werkelijkheid en voor dat publieke sentiment?

„We hebben het wel heel vaak uit proberen te leggen, maar dat heeft niet
voldoende tractie gekregen."

U was daarin zelf ook erg fel.

„Mag ik eerst de achtergrond schetsen? Toen de Brexit kwam, hebben wij bedacht
dat er een Brexit-pakket moest komen. Om financiële bedrijven naar Nederland te
lokken, wilden we de beperking op de bankiersbonus van tafel. Dat kregen we in
het regeerakkoord niet voor elkaar en dat heeft ons heel veel goedbetaalde
banen gekost. Toen bedachten we: als dat niet lukt, moeten we in elk geval de
grote hoofdkantoren hier houden. Sinds de Brexit trekken die Britten met man en
macht aan hun bedrijven. Zij hebben geen dividendbelasting. Daarom kwamen we
met het plan om die ook in Nederland af te schaffen. Dat kwam in het
regeerakkoord, maar is uiteindelijk niet gelukt."

Premier Rutte en u hebben een jaar de tijd gehad om die maatregel goed te
onderbouwen. Dat is gewoon niet gelukt.

„Ik heb in de Tweede Kamer opgetreden. Ik ben ermee in Nieuwsuur geweest, in
WNL op Zondag, op de radio en in de kranten. Ik heb me de blaren op de tong
gepraat. Men wilde het niet horen. Dat ligt dan blijkbaar aan mijn gebrekkige
communicatieve mogelijkheden."

Misschien waren uw argumenten gewoon niet sterk.

„Achteraf gezien is de droge constatering dat het publieke sentiment blijkbaar
zwaarder weegt. Als u zegt: dat is niet goed verkocht, heeft u achteraf gelijk.
Ik heb echt mijn best gedaan, jullie van de media hebben al die informatie
gekregen, maar jullie sloegen er niet op aan. Want die twee andere cirkels van
politiek en sentiment waren interessanter."

Hoho, er waren heel belangrijke economische tegenargumenten.

„Ik ben het met u eens dat de economische cirkel niet alleen maar pro was. Maar
ik wil me nu niet weer laten meeslepen in deze discussie. Ik heb één zorgpunt:
als we straks Unilever kwijtraken en misschien ook Shell, worden we daar nou
wijzer van in Nederland?"

Bent u vooral verongelijkt? Of denkt u bij zichzelf: waar hebben wij zélf iets
fout gedaan?

„Als wij niet de goede economische argumenten over de bühne krijgen, dan ga ik
nadenken over hoe dat nou komt."

Wat levert dat zelfonderzoek op?

„Ik denk dat we me z'n allen de economische malaise alweer snel zijn vergeten.
We denken al snel weer dat de economie automatisch goed gaat. Een tweede ding
is de globalisering. Groepen in de samenleving voelen zich daar ongemakkelijk
bij. En dan hebben wij in Nederland uitgerekend een aantal bedrijven die juist
met heel veel gemak door die wereld heen banjeren. Dat schuurt. Kijk, elk land
heeft een elite, Nederland ook. Maar de elite in Nederland is heel dichtbij. De
elite in Nederland loopt op zaterdagochtend met een boodschappenkarretje door
de supermarkt. Als je dan door de globalisering een beetje uit elkaar gaat
lopen, dan komt dat in onze samenleving harder binnen omdat we een andere
cultuur hebben."

De elite is niet meer dichtbij?

„Nee, maar wel nog dichterbij dan in andere landen."

Als mensen president-commissaris Jeroen van der Veer een salarisverhoging zien
verdedigen van 50 procent voor de baas van ING, hebben de meeste tv-kijkers
niet het gevoel dat ze deze man op zaterdag in de supermarkt tegenkomen. Het
voelt eerder als van een andere planeet.

„Die grote succesvolle bedrijven maken nu in India bij wijze van spreken meer
omzet dan in Europa, laat staan in Nederland. Dus die globalisering trekt wat
we hier hadden uit elkaar."

Die bedrijven willen wel lage belastingen in Nederland en soepele regels. Dan
moeten ze ook rekening houden met onze publieke opinie.

„Dat is zonder meer waar."

Het maatschappelijk ongenoegen gaat ook over bonussen, te lage cao-lonen,
fiscale routes, deals met de Belastingdienst. Die elite kan het voor zichzelf
beter regelen dan de man in de straat.

„We hebben van alle rijke landen zo'n beetje de meest gelijke
inkomensverdeling. Nederlanders behoren tot de gelukkigste mensen. Ik zeg nog
een keer: ja, er is een kloof. En er móet iets aan gebeuren. Vanuit het
bedrijfsleven, maar ook vanuit de politiek en het publieke debat."

Begint een zelfonderzoek niet bij de top van de bedrijven? Als dan een
commissaris van ING alleen maar met verwijten naar de politiek komt, helpt dat
toch niet?

(De Boer pauzeert en weegt zijn woorden.) „Ehm... Ik ga hem niet verdedigen,
dat kan-ie prima zelf. Dat iedereen zegt: dat had hij beter niet kunnen doen,
dat is een praktische aanbeveling die wel nuttig is. (Lachend:) Heb ik dat niet
netjes gezegd?"

Wat doet de bedrijfstop om de kloof te dichten? Het advies van Rutte was: treed
meer op in talkshows.

„Ik hoor mensen zeggen: dat gaan we niet doen."

Nee?

„Ik heb nog geen enthousiasme bespeurd."

Vanwege het afbreukrisico?

„Ja."

De mensen aan de top van het bedrijfsleven zijn bang voor de publieke opinie?

„Een vooraanstaand politicus op het Binnenhof zei tegen mij: 'Hans, ik weet
niet meer hoe ik moet communiceren'. Hij zei: 'Als ik een interview geef of een
grote toespraak hou, komt er meteen een wolk van Twitterberichten overheen en
al snel is de algemene roep dat ik moet aftreden'. Dat merk ik ook. Uw
interview met mij verschijnt, de kop die erboven komt, weet ik niet. Daarna
komt de hele wereld van Twitter eroverheen en de volgende dag zegt men: wat een
waardeloze voorzitter is dat, laat hem opdonderen."

Daar moeten die president-commissarissen dan maar aan wennen.

„Inderdaad, terugkijken naar hoe het vroeger was, heeft geen zin. Het werkt nu
zo."

Als de president- commissaris verzint dat het goed is dat zijn ceo 50 procent
salarisverhoging krijgt, dan moet hij toch in staat zijn om dat in déze tijd,
met déze sociale media dat uit te leggen? Anders moet hij dat besluit maar niet
nemen.

„Hij kan ook zeggen: het is volgens de wet, wij van de raad van commissarissen
vinden dit zo en we leggen het voor aan de aandeelhouders."

De conclusie kan toch niet zijn dat als een commissaris het niet kan uitleggen,
dat het bedrijfsleven zich maar terugtrekt in zijn eigen domein?

„Nee, dat kan niet."

Wat dan wel?

„Wij moeten harder werken aan het uitdragen van een breed gedragen visie op de
toekomst van Nederland. Daar moet een toekomstakkoord onder liggen: publieke
sector en private sector gaan elkaar op projecten de hand geven en samen de
schouders eronder zetten. In plaats van elkaar voor rotte vis uit te schelden."

Wat voor projecten?

„We zouden een project kunnen doen voor agenten, verpleegkundigen en
onderwijzers. Hoe komt het dat die organisaties wel steeds extra geld krijgen,
maar dat dat niet bij die professionals terecht komt? Dan zeg ik ook tegen onze
ceo's: werk daaraan mee en treed ermee naar buiten. Gebruik je kennis en
ervaring. Daar geloof ik meer in dan dat je bij Pauw gaat zitten. Of een
economisch project zoals een luchthaven in zee. Laten we met elkaar dingen
aanpakken waar ook het bedrijfsleven zijn nek voor uitsteekt."

Klinkt allemaal mooi, maar wat moeten die ceo's en president-commissarissen
zélf anders doen in hun eigen functioneren?

„Die moeten gewoon hun bedrijf heel goed runnen. Versnellen, vergroten,
innoveren. Dat moeten ze doen. Aan mensen werk bieden."

De samenleving vindt dat niet genoeg.

„Dat is een kwestie van beter uitleggen en de hand wel blijven uitsteken naar
elkaar."

'Er is een kloof

in Nederland'

'Ik heb me de blaren

op de tong gepraat.

Men wilde het niet horen'

LOAD-DATE: 19 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              15 of 148 DOCUMENTS



                                  De Telegraaf

                            19 oktober 2018 vrijdag
                                 Gehele Oplage

GEACHTE LEZER

BYLINE: Margo Stols

SECTION: WATUZEGT; Blz. 18

LENGTH: 156 woorden


Het door minister Koolmees opgebiechte foutje in de koopkrachtberekeningen
schiet menig lezer in het verkeerde keelgat. „Hoe toevallig dat er zomaar
ineens een foutje geslopen is in de koopkrachtplaatjes die op Prinsjesdag
werden gepresenteerd", sneert Peter de Quaack. Deze lezer vindt dat de regering
dusdanig faalt 'dat je ze gerust een sjoemelregering kunt noemen'. H. van Essen
reageert verontwaardigd: „We zouden er volgens het kabinet op vooruit gaan,
maar niets is minder waar. En maar zeggen dat het goed gaat. Steeds meer mensen
komen langzaam in de problemen door het kabinet Rutte." Voor Gerard van Tol was
het 'foutje' geen verrassing. „Gewoon standaard beleid van Rutte en trawanten",
is zijn stellige overtuiging. „De gewone man zal en moet bloeden ten bate van
de grote bedrijven. En dan hebben ze nog niet eens de desastreuze gevolgen van
de btw-verhoging op de eerste levensbehoeften meegerekend."

Margo Stols

LOAD-DATE: 18 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              16 of 148 DOCUMENTS



                                  De Telegraaf

                           18 oktober 2018 donderdag
                                 Gehele Oplage

Keerzijde voor koning

BYLINE: Wouter de Winther

SECTION: BINNENLAND; Blz. 10

LENGTH: 469 woorden


Utrechters uiten hun zorgen over klimaatdoelen

door Wouter de Winther

Utrecht - Bewoners, bouwers en bestuurders in de Utrechtse wijken Veemarkt en
Overvecht kregen gistermiddag bezoek van koning Willem-Alexander. Samen met
minister Kajsa Ollongren (Binnenlandse Zaken) liet hij zich informeren over de
woningmarkt en duurzame investeringen. En de keerzijde daarvan.

De kloof tussen de Haagse tekentafels en de praktijk van de mensen in het land
openbaart zich even voor vijven voor de koning. Een groep bewoners van
Overvecht-Noord maakt van hun hart geen moordkuil meer.

Hun wijk moet in 2030 van het gas af zijn, zo heeft de gemeente besloten.

Een weduwnaar van achter in de tachtig heeft er een hard hoofd in. „Waarom zou
je je die toestand op de hals halen?", zegt hij tegen Willem-Alexander. De
koning probeert begrip te tonen.

Maar de Utrechters zijn nog niet klaar. „We willen echt meedenken", zegt een
bewoonster. Ze wijst erop dat mensen in de wijk hun hypotheek nog maar net
kunnen betalen, maar dat het verder armlastigheid troef is.

Natuurlijk, Ollongren heeft subsidie klaarstaan. Maar die dekt niet alle
kosten. „Waar halen mensen nog eens 15.000 euro vandaan?", wil de bewoonster
weten. „Het kan toch niet zo zijn dat mensen moeten gaan verhuizen, omdat ze
die duurzame maatregelen niet kunnen betalen?", oppert een ander.

De minister heeft ook geen panklare oplossing. „Het is een punt van aandacht",
zegt ze. „Er moet een manier gevonden worden om het financieel mogelijk te
maken." De bewoners lijken niet overtuigd.

Het zijn de momenten dat de koning vooral luistert; dit is de praktijk van de
goedwillende 'gewone Nederlander', die zijn bestuurders dictaten ziet afspreken
over 'energietransitie', maar door de groene droomplannen financieel vermalen
dreigt te worden.

In Den Haag tekent de koning wetten en praat hij met ministers en
staatssecretarissen over beleid. Maar de alledaagse praktijk voor Nederlanders
verschilt nogal eens van de verwachtingen in de Haagse kaasstolp. Net als zijn
eigen royale leven overigens.

De koning vertelt bewoners van een nieuwbouwwijk momenteel bezig te zijn met
zijn eigen verhuizing. De duurzaamheidsuitdaging voor de vorst gaat niet over
warmtepompen of de betaalbaarheid ervan, maar dat hij met de
Rijksgebouwendienst moest bakkeleien over de zonnepanelen op de platte delen
van paleis Noordeinde. En op de stallen.

Een contrast, onbedoeld even later haarfijn uitgedrukt door de bewoonster over
de klimaatmaatregelen die haar wijk te wachten staat. „Het kan toch niet zo
zijn dat de Overvechters een rotsblok moeten bijdragen, terwijl de rest van
Nederland kiezelsteentjes bijdraagt? Het is niet democratisch en niet sociaal!"

Het was iets om in de regeringsbolides over na te denken na een middagje
Utrecht.

'Waar halen we dat geld vandaan?

LOAD-DATE: 17 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              17 of 148 DOCUMENTS



                                  De Telegraaf

                           18 oktober 2018 donderdag
                                 Gehele Oplage

Kweekvijver van het Nederlandse voetbal

BYLINE: Robin Jongmans

SECTION: SPORT; Blz. 03

LENGTH: 660 woorden


Vijf A-internationals uit opleiding Sparta

door Robin Jongmans

AMSTERDAM - Op papier was PSV de afgelopen interlandperiode met vijf spelers
hofleverancier van de selectie van bondscoach Ronald Koeman. Tegelijkertijd
herbergde Oranje een even hoog Sparta-gehalte. Vijf Oranje-internationals
hebben hun voetbalwieg in Rotterdam-West staan.

Tegen Duitsland (3-0) deden Marten de Roon, Georginio Wijnaldum, Memphis Depay
en Denzel Dumfries de volle negentig minuten mee. En dan zat Kevin Strootman
nog op de bank. Diezelfde Strootman speelde dinsdagavond in en tegen België
(1-1) alsnog zijn 43e interland, terwijl Dumfries in het Koning Boudewijn
Stadion na een helft naar de kant ging en Memphis opnieuw een vol duel
schitterde.

„Vijf jongens met een Sparta-achtergrond, daar hadden we het onderling
afgelopen week al even over", vertelt De Roon. Na een beenbreuk in de
Feyenoord-jeugd werd hij opgepikt door Sparta en groeide hij uit tot de
marathonman van SC Heerenveen, Atalanta, Middlesbrough en opnieuw Atalanta.
„Dat Sparta toch wel wat heeft voortgebracht, daar gein je dan een beetje over
en is alleen maar leuk. Het is een kleine club, maar wel eentje waarvan de
jeugdopleiding altijd wordt geroemd. Nu blijkt weer waarom. Dat moeten ze
vooral zo houden."

Dat is bij Sparta niet aan dovemansoren gericht. De Kasteelclub heeft de
jeugdopleiding nooit verloochend waar het investeringen betreft. Structureel
wordt een-vijfde deel van de begroting in de jeugdopleiding gepompt. Dat een
handvol Oranje-klanten hun professionele carrière in de Rotterdamse kraamkamer
is begonnen, maakt Sparta trots.

„Misschien draagt Daley Blind door de jaren van zijn vader hier ook nog wat
Sparta-DNA met zich mee", zegt technisch manager Henk van Stee met een knipoog.
„Waar Ajax bijvoorbeeld direct opleidt voor de internationale top, daar horen
wij toch wel bij de topvijf die de Nederlandse voetballer opleidt. Acht van de
tien keer dat clubs als SC Heerenveen, Feyenoord, PSV of Ajax spelers van ons
overnemen, is het een garantie voor succes. Via een tussenstation komen er veel
tot een schitterende carrière." Lachend: „Ik houd nu alweer mijn hart vast dat
ze hier de komende periode opnieuw onze talenten weghalen."

Van Stee noemt zo nog een hele rij internationals met roots bij Sparta, onder
wie Glenn Helder, Ed de Goey, Danny Koevermans, John de Wolf, Henk Fraser,
Michel Valke en Pim Doesburg. „Maar dan gaan we wel heel ver terug", grijnst
Van Stee. „Sparta is altijd een kweekvijver geweest voor het Nederlandse
voetbal. Wij zijn er nog steeds om jonge talenten de kans te geven en zich te
laten doorontwikkelen. Het heeft ook met een stukje scouting te maken. En met
het westen, waar het ontdekken van talent in vergelijking met Limburg of het
hoge noorden wat gemakkelijker is. Dat heeft ook met de mentaliteit, het willen
winnen en de flair, te maken. En dat gekoppeld aan goede trainers, uiteraard."

Ook door de forse aanwas richting de top van het Nederlandse voetbal reageerde
Sparta onlangs als door een bij gestoken toen jeugdinternationals Deroy Duarte
en Abdou Harroui werden opgeroepen voor oefenduels van Oranje onder 20, tijdens
een competitieronde in de Eerste Divisie. Het argument 'talentontwikkeling
onder de hoogste druk' ging nu ook eerder op bij Sparta dan bij de nationale
jeugdploeg.

Vanuit Zeist werd geanticipeerd door beide spelers op de standby-lijst te
plaatsen, waardoor zij afgelopen weekeinde 'gewoon' speelden tegen Cambuur.
„Ook de KNVB zat met de hele situatie in de maag", zegt Van Stee. „De
directeuren Eric Gudde en Nico-Jan Hoogma, maar ook Bert Konterman (bondscoach
Onder 20), denken zoals de gewone man denkt. Ze vinden het raar dat er
gevoetbald wordt in de Eerste Divisie tijdens de internationale speelkalender
(Hoogma gaf aan dit per volgend seizoen te willen afschaffen, red.). Ik ben
heel blij dat er een kortetermijnoplossing kwam."

'Misschien heeft Daley Blind ook Sparta-DNA'

LOAD-DATE: 17 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              18 of 148 DOCUMENTS



                                  De Telegraaf

                            12 oktober 2018 vrijdag
                                 Gehele Oplage

In de slag met multinationals

SECTION: BINNENLAND; Blz. 02

LENGTH: 990 woorden


HET D-woord is taboe tijdens ontmoeting Rutte en top bedrijfsleven

Ooit waren we trots op ónze multinationals. Maar de old boys bij grote concerns
wekken nu vooral irritatie. Een ontmoeting tussen premier Rutte en de
bedrijfstop komt op een precair moment. Het D-woord werd angstvallig gemeden.

Timing is alles. Net nu de relatie tussen het grote bedrijfsleven en de
politiek op een dieptepunt is beland, hebben premier Mark Rutte en een batterij
president-commissarissen een ontmoeting in het Catshuis. De topbestuurders
bezweren dat deze afspraak al een half jaar geleden was gemaakt. Dat zal wel
kloppen, want 16 drukbezette president-commissarissen bestel je niet last
minute. Ook niet als premier.

Het D-woord moest worden gemeden, zo was de afspraak tussen de topbestuurders
vooraf. Lobbyisten van werkgeversorganisatie VNO-NCW zijn druk bezig de bijna 2
miljard euro die vrijvalt als de afschaffing van de dividendbelasting niet
doorgaat alsnog naar het bedrijfsleven te loodsen. Daar moesten de
commissarissen niet doorheen banjeren.

Dus ging de bijeenkomst gisteren vooral over minder delicate onderwerpen, zoals
files, het overvolle Schiphol, Brexit en de relatie met de Verenigde Staten.
Toch hing om deze bijeenkomst een bijzondere sfeer.

Het kabinet-Rutte 2 was onze multinationals zeer ter wille toen bedrijven als
Unilever en AkzoNobel prooi werden in een overnamegevecht. Toenmalig minister
Henk Kamp sprong voor ze in de bres en zette een beschermingsconstructie in de
steigers. Ook het huidige kabinet is de grote jongens gunstig gezind. Maar deze
keer was de maatschappelijke instemming aanzienlijk geringer, om het
eufemistisch uit te drukken. Rutte heeft de grote concerns in hoogst eigen
persoon toegezegd de dividendbelasting voor ze af te schaffen. Dat het grote
bedrijfsleven zo gemakkelijk toegang heeft tot het Torentje kon iedereen al wel
vermoeden, maar deze keer was de directe invloed van corporate Nederland op het
regeringsbeleid wel heel direct.

Het dossier ontplofte in Ruttes gezicht. En in die van werkgeversvoorman Hans
de Boer en de topmannen in de Nederlandse board rooms. Het D-woord bleek niet
zomaar een losse irritatie. De dividendbelasting bleek een symbool voor alles
aan het grote bedrijfsleven waar steeds meer Nederlanders een hekel aan hebben
gekregen.

De burgers zijn boos op die bedrijfsbobo's. Voor veel hardwerkende Nederlanders
vormen die commissarissen, ceo's en andere old boys een elitaire kliek. Ze
schuiven elkaar baantjes toe, ze gunnen elkaar bonussen en topsalarissen, ze
lopen de deur plat bij de premier, ze sluiten lucratieve belastingdeals en ze
verhuizen net zo gemakkelijk werkgelegenheid naar het buitenland.

Natuurlijk is het grote bedrijfsleven van belang voor onze economie. Met Shell,
Unilever, Akzo en Philips heeft Nederland een rijtje multinationals die
eigenlijk te groot zijn voor een klein kikkerlandje. Maar de waarde van die
concerns neemt af, zo blijkt uit cijfers die het CBS vandaag publiceert. De
grote Nederlandse multinationals maken nog maar 9 procent van onze economie
uit. En de banenmotor waar Rutte steeds van rept? De werkgelegenheid bij die
grote multinationals daalt ook gestaag, naar een half miljoen banen op circa 7
miljoen werkende Nederlanders.

En voor die voortdurend reorganiserende multinationals moet de Nederlandse
burger begrip opbrengen? Dat zou nog kunnen als die Nederlander het idee had
dat die topbestuurders net zo hard hadden meegeleden tijdens de crisis. Maar
dat is niet gebeurd.

Uit onderzoek van het Sociaal en Cultureel Planbureau blijkt dat steeds meer
mensen klagen over ongelijkheid. Nota bene in zo'n egalitair land als Nederland
waar nivellering tot kunst is verheven. Het probleem zit 'm niet in de
verschillen tussen het minimum, modaal en twee keer modaal. Maar tussen de 7
miljoen hardwerkende Nederlanders en die kleine club aan de top.

Tot overmaat van ramp blijkt die top hier ook nog eens totaal geen gevoel voor
te hebben. Dat komt bijvoorbeeld aan de oppervlakte als er een salarisrel
uitbreekt. Een tijdje geleden bij ABN Amro en recenter bij ING. Met een stalen
gezicht durfde toenmalig president-commissaris Jeroen van der Veer van ING
(gisteren aanwezig als president-commissaris van Philips) een salarisverhoging
met 50 procent voor de topman te verdedigen. De rest van het personeel kreeg
1,7 procent.

De witwasaffaire bij ING won ook de schoonheidsprijs niet. De bank dacht klaar
te zijn na het aftikken van een dikke boete. Pas na politieke druk offerde de
bank een topman. Wel eentje die ING gemakkelijk kon missen en die bij het grote
publiek onbekend was. Prompt moest één van de commissarissen nog uithalen naar
minister Wopke Hoekstra van Financiën die volgens deze commissaris zijn
verontwaardiging had geveinsd voor electoraal gewin.

Vorige week sloegen Paul Polman, baas bij Unilever, en VNO-voorman Hans de Boer
op tilt. Ze waren diep teleurgesteld over de politiek. Het Haagse gekrakeel
over de dividendbelasting zou Britse aandeelhouders hebben afgeschrikt om het
Londense hoofdkantoor naar Rotterdam te verplaatsen. Terwijl ons D-woord in de
Britse pers hoegenaamd geen rol van betekenis had gespeeld.

Veel Nederlanders denken, als ze bazen van het grote bedrijfsleven voor de
camera zien staan, dat is óf om een onzalig plan te verdedigen óf om politici
verwijten te maken. Het druipt er dan vanaf dat ze werkelijk denken dat zíj de
machthebbers in Nederland zijn. En misschien is dat ook wel zo, denken cynici
onder hen.

Het D-woord is angstvallig gemeden, maar die gespannen relatie is wel degelijk
aan bod gekomen, zo zei Jan Hommen, president-commissaris bij Ahold/Delhaize
gisteren bij BNR Nieuwsradio. Hij had zowaar iets van Rutte geleerd. „Ik denk
dat we een paar leuke adviezen hebben gekregen dat we wat meer communicatief
moeten zijn dan we zijn geweest."

Burgers zijn boos op bedrijfsbobo's

Onvrede blijkt na salarisrel ING

LOAD-DATE: 11 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              19 of 148 DOCUMENTS



                                  De Telegraaf

                            12 oktober 2018 vrijdag
                                 Gehele Oplage

Showproces tegen'blokkeerfriezen'

SECTION: BINNENLAND; Blz. 11

LENGTH: 905 woorden


Het proces tegen de 'blokkeerfriezen' zou niet over de pietenkleur gaan, maar
over de vrijheid van meningsuiting. Welnee. Hoe het Openbaar Ministerie de zaak
ook presenteert en hoe bekende mediafiguren zich ook haasten om afstand te
nemen van de noorderlingen: dit proces gáát over kleur. Over de pietenkleur,
maar ook die van de 'slachtoffers' en verdachten. Over de politieke kleur van
de bestuurlijke elite die doodsbang is om voor racistisch door te gaan en
zondebokken gevonden heeft voor een showproces. Dit is een cultuuroorlog die al
langer gaande is.

Over de vrijheid van demonstratie kunnen we kort zijn. Het OM verdedigt die
vrijheid willekeurig. Ook snelwegblokkades worden selectief aangepakt. Koop een
partij Turkse vlaggen en ga met duizend man de straat op. Dan laat het OM je
met rust: OM noch politie durft hard op te treden tegen allochtoon
machtsvertoon op straat. De angst voor escalatie belet dat.

Wat niet gevoelig ligt: een showproces tegen de blokkeerfriezen. Voor een
handvol noorderlingen is niemand bang. Die kun je gerust aanklagen en
intimideren met publicitaire tamtam: de kans dat ze vanuit Holwerd tot Lemmer
de Afsluitdijk opgaan is nihil. De blokkeerfriezen zijn risicoloze verdachten
die makkelijk kunnen dienen als waarschuwing van de Staat aan de eigengereide
burger. De acties van 'witte' burgers voor het traditionele Sinterklaasfeest
liggen onder een vergrootglas. Bij de anti-Zwarte Pietactivisten is het precies
andersom: zij hebben de goodwill van het grotendeels linkse establishment dat
hen subsidieert. Daarom verschijnen de opruiers van Kick Out Zwarte Piet
(vermeld in het dreigingsrapport van de NCTV) nu als 'slachtoffers' voor de
rechter, en Jenny Douwes (die haar oproepen op internet weghaalde) als
verdachte van opruiing. De omgekeerde wereld.

De Friezen blokkeerden de weg uit angst dat de intocht voor hun kinderen
gevaarlijk zou uitpakken met KOZP erbij. Een legitieme vrees, gezien het gedrag
van burgemeester Marga Waanders (PvdA), die van de intocht een sociaal
experiment wilde maken. Uit via een WOB-procedure verkregen correspondentie
tussen Waanders en de activisten blijkt dat de KOZP'ers niet wilden komen. Zij
wilden niet gebruikt worden door een burgemeester die goede sier wilde maken.
Goed gezien, want Waanders organiseerde dit circus ter eigen glorie. Zij klopte
bij het ministerie aan voor advies, daarna benaderde ze KOZP. Ze was bereid
naar Amsterdam te gaan om ze over te halen, schreef ze. Per se wilde zij de
intochttoeschouwers confronteren met protest. Volgens andere mediaberichten zou
ze ook met de NVU hebben gebeld. Welja, nazi's erbij. Als het maar knettert.
Waarom steek je anders zelf de lont in het kruitvat aan? Marga Waanders gaf
kennelijk meer om haar ideologische principes dan om de bescherming van burgers
tegen extremisten.

Tegen deze politieke opruiing keerde Jenny Douwes zich. De Friezen blokkeerden
de snelweg omdat de burgemeester het rustige verloop van de intocht had
geblokkeerd. Zij staan symbool voor gewone mensen die zelden weten hoe ze voor
zichzelf moeten opkomen. Zij beschikken niet over de gespleten tong van KOZP'er
Jerry Afriyie, die in zijn achterban over optredens met knuppels praat, maar in
de rechtszaal over het pluriforme Nederland rept - terwijl hij Friezen als
racisten verdacht maakt.

De blokkeerfriezen wisten niets anders te zeggen dan dat de actiedag de mooiste
van hun leven was. Daarover werden ze op tv uitgesliept door Jeroen Pauw, die
gniffelde dat dat vooral iets over hun leven zegt. Ziedaar de culturele
scheidslijnen. Aan de ene kant de vedette Pauw met zijn flitsende mediabedrijf
en maandenlange Caribische retraites en op dezelfde bevoorrechte hoogte de
burgemeester met haar gevaarlijke ideologische drang, leden van het OM en alle
bestuurders en intellectuelen die uithalen naar de simpele Friezen als slopers
van de rechtstaat. Aan de andere kant staat de gewone man uit het krimpgebied,
die op de vrachtwagen rijdt of werkeloos thuis zit, zwaar getroffen door
bezuinigingen, wanbestuur, lage lonen en hoge lasten; die niets gratis krijgt
behalve politiek correcte preken over hoe fout hij wel niet is. Voor die
'simpele' Fries is zo'n Sinterklaasintocht een jaarlijks hoogtepunt waarvan hij
wil genieten zonder oorlogskreten van haatactivisten. Hij wil vrede op die
vrije dag. Iets dat sneuvelt als zijn burgemeester opruiing organiseert. Daarom
vindt hij de blokkeeractie zo mooi. Omdat hij iets deed, waar lotgenoten
machteloos blijven of zich conformeren.

De actie was juist een democratisch statement. Het Nederland dat weggezet wordt
als irrelevant of achterlijk bestaat. De Nederlander met zijn hang naar
tradities en volksvermaak laat zijn stem horen, in een klimaat waarin hij
weggesneden is uit de activistische wenswereld van de Randstedelijke elite.
Waar zie je anders nog types als de blokkeerfriezen? Alleen in het reservaat
van Boer zoekt vrouw zijn ze toegestaan, als object van volksvermaak. Daar
mogen ze nurks over hun akkers banjeren, mits ze hun politieke mening voor zich
houden; slechts hun onfortuinlijke liefdesleven en seksuele driften trekken
kijkcijfers. Folklore zijn ze, een anomalie in het multiculturele landschap.
Maar op de snelweg naar Joure ontsnapten ze uit dit keurslijf en pleegden ze
burgerlijke ongehoorzaamheid. Omdat ze anders niet worden gehoord.

Actie was

juist een

democratisch

statement

LOAD-DATE: 11 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              20 of 148 DOCUMENTS



                                  De Telegraaf

                             9 oktober 2018 dinsdag
                                 Gehele Oplage

Waar gaan de miljarden heen?

SECTION: BINNENLAND; Blz. 11

LENGTH: 468 woorden


Oppositie heeft het geld al bijna verdeeld

Van onze parlementaire redactie

Den Haag - Na een jaar lang discussiëren over het afschaffen van de
dividendbelasting, richt het Binnenhof zich nu op een nieuw politiek spel: de
miljardenjacht. Iedereen wil een deel van het geld dat vrijkomt nu de taks toch
blijft. Maar de coalitie zal de oppositie waarschijnlijk teleurstellen.

Binnengekomen persmededeling: 50Plus eist dat het vrijkomende geld door de
dividendbelasting toch niet af te schaffen, gestoken wordt in het terugdraaien
van 'de aflosboete'. Twitterbericht: PVV-voorman Wilders wil dat het geld naar
'de gewone Nederlander' gaat. Mediaoptredens: PvdA-leider Asscher pleit voor
'mensen boven multinationals'.

De oppositie heeft het geld dat vrijkomt door het niet afschaffen van de
dividendbelasting al bijna verdeeld. In de keuze tussen 'de twee 'b's' willen
de oppositiepartijen dat het geld naar burgers gaat in plaats van naar
bedrijven.

Andere toon

De coalitie geeft inmiddels het signaal af dat dat er toch niet inzit. Waar
vrijdag achter de schermen nog te horen viel dat er voordelen voor burgers
mogelijk zijn, zoals koopkrachtverbetering, is de toon nu anders. De
partijleiders sorteren voor op een besluit dat het geld, in eerdere
berekeningen circa twee miljard, vooral naar het bedrijfsleven gaat.

In het regeerakkoord was eerder immers als voordeel voor het bedrijfsleven het
afschaffen van de dividendbelasting voorzien.

Als dat geschrapt wordt en ingeruild voor een plus voor de burgers, is het
regeerakkoord uit balans, is de redenering. Dat regeerakkoord was immers een
compromis waarin voor elke coalitiepartij iets wils was, met voor VVD en CDA
een stimulans voor het bedrijfsleven.

Zwakke plek

Na het eerste coalitieoverleg over het 'heroverwegen' van de dividendbelasting
- Haags voor 'afschaffen en we zoeken nog een alternatief' - lieten
coalitieleiders duidelijk merken dat burgers niet te veel moeten verwachten.
„Je kunt niet zeggen: we hebben nu opeens geld te verdelen waar we als een
soort Sinterklaas mee rondgaan", zei CU-voorman Segers. Hij wil zich aan 'de
intentie' van het regeerakkoord houden.

Scheidend D66-voorman Pechtold benadrukte na zijn laatste coalitieoverleg het
belang van het bedrijfsleven. „Het belastinggeld is er pas als die belasting
ergens over geheven kan worden. Als er geen bedrijf is dat winst maakt, krijg
je ook geen inkomsten."

De oppositie ziet deze koers niet ziet zitten, maar heeft met het vertrek van
Pechtold wel een zwakke plek gevonden in de coalitie: de opvolger van Pechtold.
PvdA-Kamerlid Nijboer zucht bij het idee misschien wel twee miljard euro enkel
uit te geven aan lagere winstbelastingen: „Ik verwacht dat de nieuwe leider het
niet laat gebeuren dat het alleen naar multinationals en andere bedrijven
gaat."

LOAD-DATE: 8 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              21 of 148 DOCUMENTS



                                  De Telegraaf

                             8 oktober 2018 maandag
                                 Gehele Oplage

'Mensen zien dit als showproces'

SECTION: BINNENLAND; Blz. 02

LENGTH: 944 woorden


'Jenny d'Arc' en blokkeerders van anti-Piet activisten vandaag voor de rechter

Onderneemster Jenny Douwes uit Drachten werd het gezicht van de Friese
'blokkeerders', die vorig jaar op de A7 bij Joure randstedelijke anti-Piet
activisten tegenhielden. Douwes en 33 anderen staan vanaf vandaag voor de
rechter in Leeuwarden.

Net heeft ze weer een steunbetuiging gekregen. Uit Vlaanderen ditmaal, een
handgeschreven brief. „Van een 81-jarige. Zo lief." Het aantal kaarten, brieven
en mails van mensen die Jenny Douwes (40) een hart onder de riem willen steken,
is bijna niet te tellen.

Wat doet die steun met u?

Jenny Douwes: „Die is enorm belangrijk voor me, want ik ben doodmoe en merk dat
ik op mijn laatste benen loop. Ik voel me al maanden opgejaagd door het
Openbaar Ministerie. Dat vreet energie."

U wordt onder meer opruiing ten laste gelegd. Besefte u niet wat de gevolgen
konden zijn toen u in een video opriep om de anti-Piet activisten tegen te
houden?

„Ons plan was om op de snelweg een ludieke langzaamaanactie te houden om die
activisten duidelijk te maken dat wij geen gevaarlijke demonstratie tussen onze
kinderen wilden. Toen ik werd gebeld door de politie - die zei 'stoppen nu,
anders word je vervolgd' - heb ik mijn oproep direct ingetrokken. Ik ga er dan
ook van uit dat ik word vrijgesproken."

Dus u was verbaasd dat u een dagvaarding kreeg?

„Ja, maar ik had al wel het gevoel dat ik inzet kon worden van een politiek
spel. De commotie was zo groot en je weet dat die anti-Piet activisten veel
invloed hebben. Ik vroeg aan de rechercheurs die mij ondervroegen: 'Waarom zit
ik hier?' Het antwoord: 'Omdat er aangifte tegen u is gedaan door Kick Out
Zwarte Piet'."

Eerder bleek dat burgemeester Marga Waanders (PvdA) de anti-Piet activisten
heeft gevraagd of zij wilden komen demonstreren. Ze bood bovendien de
extreem-rechtse Nederlandse Volksunie aan om een tegendemonstratie te houden. U
vindt dat de burgemeester een kwalijke rol heeft gespeeld.

„Ik vind dat zij bewust onze kinderen in gevaar heeft gebracht door die twee
extreme groepen uit te nodigen. Ze is speciaal naar Amsterdam gereisd om met
woordvoerders van Kick Out Zwarte Piet te overleggen, nadat die aanvankelijk
niet eens met haar wilden praten. En ze was bereid om eisen van hen in te
willigen, zoals het aanprijzen van hun lesmateriaal voor scholen. Ze ging
helemaal voorbij aan het feit dat die activisten worden genoemd in het
Dreigingsbeeld Terrorisme. Als je ziet wat de plannen waren, denk ik dat we
blij mogen zijn dat de demonstranten Dokkum niet hebben gehaald die dag. Zij
mochten nota bene op de route van de intocht onder politiebegeleiding
'dynamisch' demonstreren. Het had helemaal uit de hand kunnen lopen."

Voor het proces zijn vier dagen uitgetrokken, plus een eventuele extra dag. Het
OM maakte speciaal een filmpje met uitleg. Veel mensen verbaast het dat voor de
blokkeerders alle registers open gaan terwijl anderen, zoals Turkse
Nederlanders die de Erasmusbrug blokkeerden en Marokkaanse voetbalfans die in
Amsterdam voor overlast zorgden, de dans ontspringen. Hoe ervaart u dit?

„Ik vind dat meten met twee maten onverklaarbaar. Mij verbaast de heksenjacht
op ons door het Openbaar Ministerie. Ik vind het intimiderend als een
woordvoerder van het OM bij Omrop Fryslân zegt celstraffen niet uit te sluiten.
Ik ben een dag lang verhoord, die agenten maakten duidelijk dat mijn telefoon
en die van familieleden werden gemonitord. Mijn belgegevens zijn uitgelezen, ze
wisten precies waar ik mij bevond tijdens de intocht. De gemiddelde Nederlander
zou hier steil van achterover slaan. Het is maar goed dat ik een koelbloedige
Friezin ben."

De samenleving is gepolariseerd over de blokkeerders. Medestanders noemen u
gekscherend 'Jenny d'Arc'. Tegenstanders zien in u een 'extreem-rechtse
ophitser'.

„Ik ben niet per se een voorstander van Zwarte Piet, maar ik vind dat de
discussie tot normale proporties moet worden teruggebracht. Geven en nemen en
naar elkaar luisteren. Ik voel verzet omdat ik onrechtvaardig word behandeld.
Dan komt de vechter in mij naar boven. Ik voldoe elke dag aan mijn plichten als
burger, ik werk hard, ik betaal belasting, ik bouw als ondernemer iets op, ik
heb mensen aan het werk en dan word je zo aangepakt, omdat je het niet pikt dat
je kinderen in gevaar worden gebracht."

Wat verwacht u van deze week?

„Ik heb de indruk dat er van alles staat te gebeuren. Het gonst enorm. Burgers
uit het hele land zeggen dat ze naar Friesland willen komen om ons te steunen.
Dat zijn geen rechtse extremisten, maar hardwerkende Nederlanders die het
spuugzat zijn dat een kleine, drammende minderheid haar wil aan de rest wil
opleggen. Die mensen zien dit als een showproces."

De blokkeerders hebben de wet overtreden door de anti-Piet activisten hun recht
op demonstratie te ontzeggen. Een serieus misdrijf.

„We verantwoorden ons deze week en zijn bereid om de consequenties te
aanvaarden. We hebben elkaar trouwens pas leren kennen toen de eerste
dagvaardingen binnen druppelden. Die bereikten overigens eerder de media dan
onze brievenbussen, nog zo iets merkwaardigs. Ik heb een vergadering belegd,
zodat iedereen kon kennismaken. Sindsdien zijn we vrienden voor het leven."

Wilt u met de anti-Piet activisten in gesprek?

„Dat is zinloos. Hun inzet is: ten koste van alles verandering afdwingen. Dat
blijkt uit de rechtszaken die ze voeren. Ze willen Zwarte Piet helemaal weg
hebben; en gezien de link die ze leggen met het slavernijverleden vermoed ik
dat ze uit zijn op herstelbetalingen. Het is voor hen gewoon een businessmodel."

'Het had uit de

hand kunnen lopen'

'Ik voel me door

het OM opgejaagd'

LOAD-DATE: 7 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              22 of 148 DOCUMENTS



                                  De Telegraaf

                            6 oktober 2018 zaterdag
                                 Gehele Oplage

Strijd om de centen

BYLINE: Jorn Jonker

SECTION: BINNENLAND; Blz. 01

LENGTH: 145 woorden


Dividendgeld mogelijk naar burger

door Jorn Jonker en Wouter de Winther

Den Haag - Nu premier Mark Rutte een flinke kras oploopt vanwege het alsnog in
stand houden van de dividendbelasting, maken zijn coalitiegenoten zich op voor
hernieuwde onderhandelingen over het regeerakkoord.

Hoewel begrotingsregels voorschrijven dat de opbrengst van de dividendbelasting
ten goede moet komen aan het bedrijfsleven, valt in twee partijen te horen dat
de burger ook een graantje kan meepikken.

Dat is ook een wens van partijen in de oppositie. De PvdA wil dat er geld naar
de leraren gaat, de PVV steekt zijn vinger op voor geld voor de 'gewone
Nederlander'.

De coalitie wil officieel nog het plan 'heroverwegen', maar men is al volop
bezig om te kijken wat er met het nu vrijgekomen geld gedaan kan worden.
Lastenverlichting voor het bedrijfsleven is ook uitdrukkelijk in beeld.

LOAD-DATE: 5 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              23 of 148 DOCUMENTS



                                  De Telegraaf

                            6 oktober 2018 zaterdag
                                 Gehele Oplage

Rutte staat voor joker

SECTION: BINNENLAND; Blz. 02

LENGTH: 940 woorden


'Verrassing' van Unilever zet flinke kras in Teflon-premier

Het geschrapte plan van Unilever om naar Nederland te komen, betekent een
flinke kras voor premier Mark Rutte. Op nadrukkelijke voorspraak van de
VVD-leider kwam in het regeerakkoord het voornemen te staan om de
dividendbelasting af te schaffen. Zo moesten hoofdkantoren naar Nederland komen
of er blijven en het vestigingsklimaat versterkt. Nu staat Rutte met lege
handen. De zelfreflectie na de blamage voor de minister-president komt niet van
harte.

Verrassing. Zo wordt het besluit van Unilever om voor Rotterdam te bedanken in
de coalitie opgevat. Een jaar lang heeft premier Rutte gestreden voor het
schrappen van de dividendbelasting. Bij zijn verdediging gebruikte hij grote
woorden. Tot 'in zijn vezels' voelde hij de noodzaak om de taks af te schaffen,
zodat het vestigingsklimaat in Nederland een oppepper kreeg.

En dan gaat vrijdagochtend ineens de telefoon met de mededeling die al zijn
inspanning op de tocht zet. Hoe het gesprek verliep wil Rutte niet zeggen. 's
Middags doet hij alsof het hem niet zoveel doet. Maar wie de emoties van de
premier een beetje kent, kan zich goed voorstellen dat er in zijn Haagse woning
deze ochtend wel enige krachttermen zijn gevallen. Of dat de spreker aan de
andere kant van de lijn de volle laag heeft gekregen.

Die ochtend heeft hij een conference call met de andere leiders van de coalitie
gehad. Afgesproken is om de afschaffing van de taks te 'heroverwegen', een
typisch Haagse term voor het chique uit de weg ruimen van een politiek
omstreden voornemen.

Even na drieën wandelt de premier perscentrum Nieuwspoort binnen om zijn
waterloo uit te leggen. Een joviale begroeting aan personeel klinkt. „Hoi!" Hij
vertelt kort over het 'zeer teleurstellende' besluit dat Unilever niet naar
Rotterdam komt. En dat dat betekent dat het hele pakket aan maatregelen voor
het bedrijfsleven wordt heroverwogen. Oftewel: de taks blijft bestaan en de
coalitie bekijkt de komende weken welke andere maatregelen ze kunnen nemen om
het vestigingsklimaat een gunstig zetje te geven.

De premier is een tikkie gespannen. In eerste instantie verrast hij de
journalisten door korte, afgemeten antwoorden op vragen te geven. Ja. Nee. En
als gevraagd wordt 'waarom niet?', antwoordt Rutte: 'Waarom wel?'

Duidelijk is evenwel dat de premier voor joker staat. Vriend en vijand raakten
niet overtuigd van de noodzaak de dividendbelasting af te schaffen, waar
overigens buitenlandse aandeelhouders de vruchten van plukken.

De oppositie viert al maanden feest met de omstreden maatregel, door te roepen
dat gewone Nederlanders geld wordt onthouden en het kabinet vooral de grote
bedrijven spekt. Ook dat is een verkrachting van de werkelijkheid, maar het
beeld beklijft meer dan de argumentatie van Rutte. Zeker omdat er rookgordijnen
zijn opgetrokken over het hoe en waarom van de maatregel in het regeerakkoord.
De mysterieuze memo's die er eerst niet zouden zijn en toen wel, hielpen ook al
niet.

In de Tweede Kamer bleef de premier vrijwel altijd zijn opponenten de baas. Met
spraakwatervallen en ingestudeerde riedels probeerde hij het gistermiddag ook.
De afschaffing van de dividendbelasting gaat niet direct van tafel, probeert de
premier. „Wat we gaan doen is het pakket voor het bedrijfsleven opnieuw wegen."

Nee hoor, hij voelt zich niet bekocht door Unilever. Ook al heeft hij een jaar
lang zijn nek uitgestoken om het bedrijf zo voor Nederland te laten kiezen. Het
hoort er allemaal bij. „Maar vandaag is er een nieuw relevant feit. Dat moeten
we opnieuw wegen."

Dat Rutte zijn voorstel moet inslikken, wordt volledig op het bord geschoven
van het levensmiddelenconcern. Ook al beweerde hij eerder nog bij hoog en laag
dat niet alleen Unilever maar ook andere bedrijven een aansporing waren om de
taks af te schaffen.

Het plan kon van meet af aan op maar weinig steun rekenen. Had hij niet kunnen
zien aankomen dat het vroeg of laat mis zou gaan? „Als politici zijn we
aangesteld om ook bij tegenwind noodzakelijke besluiten te nemen."

Wat de Nederlandse bevolking van de vertoning van een jaar lang vond, blijkt zo
volledig irrelevant. „Besturen is de dingen doen die noodzakelijk zijn", zegt
de premier afgemeten. Ook als de bevolking het niet wil. Kijk maar naar het
vorige kabinet.

Had hij zelf iets anders moeten doen? „Ik ben geen aandeelhouder in Unilever,
dus ik ga er niet over." Als premier van Nederland gaat hij wel over draagvlak
in de samenleving voor deze maatregel. En daar heeft het het afgelopen jaar
toch aan ontbroken? „De uitleg over de noodzaak van het afschaffen van de
dividendbelasting kon aan kracht winnen", geeft Rutte toe. Leidt het tot enige
zelfreflectie? „Zelfreflectie is onderdeel van leiderschap."

Het is niet voor het eerst dat Rutte een draai moet uitleggen. Stuntelende
ministers en staatssecretarissen hield hij uit de wind, om daarna toch afscheid
van ze te nemen. Een inkomensafhankelijke zorgpremie was eerst een goed idee en
later zei hij dat hij daarmee fout zat. Hij beloofde lastenverlichting en het
overeind houden van de hypotheekrenteaftrek, om vervolgens sorry te zeggen voor
deze gebroken beloftes.

Reeds acht jaar is Teflon-Rutte premier van Nederland. De beschermlaag voor
bakken en braden is handig in de keuken. Maar iedere kok weet dat het
beschermende laagje op zeker moment los laat. Zeker als hij geregeld door de
vaatwasser moet.

Een collega van de premier probeert het positief in te zien. „Als het plan in
de senaat was gesneuveld, was het pas echt een blamage. Nu kan het op een
chique manier."

'Besturen is

noodzakelijke

dingen doen'

LOAD-DATE: 5 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              24 of 148 DOCUMENTS



                                  De Telegraaf

                            3 oktober 2018 woensdag
                                 Gehele Oplage

Oudere verdwaalt in woud van toeslagen

BYLINE: Jorn Jonker

SECTION: BINNENLAND; Blz. 06

LENGTH: 458 woorden


Kamer: overheid moet senioren een handje helpen

door Jorn Jonker

Den Haag - Ouderen vragen vaak niet de toeslagen aan waarop ze recht hebben. Ze
lopen veel geld mis omdat ze de bureaucratie, die vaak digitaal gaat, te
moeilijk vinden. De Tweede Kamer wil dat de overheid de ouderen daarom een
handje gaat helpen.

Een meerderheid in het parlement steunt een CDA-plan voor een landelijke
voorlichtingscampagne voor bejaarden. Kamerlid Evert-Jan Slootweg hoopt dat
ouderen daarmee leren dat ze recht hebben op het geld en hoe ze het kunnen
aanvragen.

Maar de aanvraag zelf moet ook makkelijker worden van de Kamer. Het kabinet
moet onderzoeken hoe dit systeem anders kan. De CDA'er wil het liefst dat
ouderen een bericht krijgen dat ze waarschijnlijk recht hebben op een toeslag,
gebaseerd op gegevens die de overheid al heeft, zoals ook gebeurt bij een
belastingaangifte die al is ingevuld.

Slootweg ziet dat het een groot probleem is. Uit eerder onderzoek bleek
bijvoorbeeld dat een op de zes ouderen die recht hebben op huurtoeslag, de
toelage niet aanvraagt. „Ik vind dit zeer zorgelijk en eigenlijk onacceptabel."
De CDA'er denkt dat nog veel mensen digitale aanvragen lastig vinden en sommige
weduwes en weduwnaars, die de administratie altijd door hun partner hebben
laten doen, hebben er gewoonweg geen handigheid in. In elk geval VVD, D66 en
PvdA steunen zijn plan voor een overheidscampagne en het pleidooi dat de
aanvraag gemakkelijker moet.

Het voorstel wordt vandaag gedaan tijdens de algemene financiële beschouwingen.
In dat tweedaagse debat worden de financiële plannen van het kabinet uitgebreid
besproken.

De oppositie zal daarin natuurlijk op het 'd-woord' blijven hameren: de
afschaffing van de dividendbelasting. „Maar daar zet ik ook het p-woord
tegenover, de publieke sector", belooft SP-Kamerlid Renske Leijten alvast. „Het
is mooi dat het kabinet hierin investeert, maar het is nog geen tiende van wat
er de afgelopen jaren is bezuinigd." Ook de lasten van de klimaatplannen, die
volgens haar niet bij de gewone man terecht mogen komen, blijven een belangrijk
thema.

Vaste lasten

PvdA-Kamerlid Henk Nijboer is het een doorn in het oog dat er ook dit jaar weer
miljarden minder worden uitgegeven dan begroot. „We vinden sowieso dat ze te
weinig doen, maar zelfs wat ze beloven, maken ze niet waar", zegt hij over het
kabinet. Zo noemt hij het voorbeeld van Defensie dat niet zo veel uitgeeft als
het plan was.

Slechts een klein clubje ter rechterzijde wil juist minder uitgeven. De SGP
maakt zich er zorgen over dat dit kabinet de vaste lasten niet meer kan betalen
als het straks economisch misschien even tegenzit. Nu de uitgavenposten
hervormen is dus de boodschap van de partij.

Aanvraag vaak

niet ingediend

LOAD-DATE: 2 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              25 of 148 DOCUMENTS



                                  De Telegraaf

                            3 oktober 2018 woensdag
                                 Gehele Oplage

Jubileum vol onzekerheid

BYLINE: Jorrit Hoekstra

SECTION: RADIOTV; Blz. 18

LENGTH: 328 woorden


door Jorrit HoekstraActualiteitenprogramma  EenVandaag viert morgen zijn
vijfentwintigste verjaardag met een uitzending samengesteld door de kijker. De
dagelijkse show met zijn grote achterban staat ondertussen lijnrecht tegenover
de vernieuwingsplannen voor de zenderindeling van de NPO.

EenVandaag weet, dankzij een grote focus op de vragen en zorgen van de
samenleving, een goede impressie te geven van wat er speelt onder de gemiddelde
Nederlanders. Hoofdredacteur René van Brakel denkt dat dat ligt aan het eigen
opiniepanel. „Dat panel, van maar liefst 50.000 mensen, geeft echt aan waar
voor de gewone burger de pijnpunten zitten. Zo konden wij al vroeg aanvoelen
dat de lage loongroei en het afschaffen van de dividendbelasting voor problemen
zouden zorgen. Hier had onze dwarsdoorsnede van de bevolking namelijk al vroeg
aangegeven niet blij te zijn met de ontwikkeling."

Naast het opiniepanel ligt de sterkte van het programma volgens Van Brakel in
de diversiteit van het aanbod. „Vernieuwen en innoveren in de journalistiek
moet altijd. We zijn natuurlijk bekend van televisie en radio, maar als je ons
daar misloopt moet het mogelijk zijn om ons via bijvoorbeeld Facebook of
Instagram Stories te kunnen volgen. Het maakt voor ons niet uit waar je de
verhalen ziet: het gaat ons erom dát je ze ziet als daar interesse voor is."

Waar de show dagelijks een miljoen kijkers weet te trekken, kwam desondanks
naar buiten dat de NPO  EenVandaag wil verplaatsen: van NPO1 naar het  minder
bekeken NPO2. „We zitten nog in de vergaderingen, maar   EenVandaag zelf heeft
aangegeven dat dit een slecht idee is. Je pakt als het  ware een programma weg
dat een breed kijkersspectrum heeft uit alle lagen van  de samenleving en
vervangt dat door een dagelijkse soap. Met  Nieuwsuur  zijn wij een van de
weinige programma's die écht bij de burger staan en daar  reportages maken. De
rest is allemaal een talkshowtafel waar de actualiteit  alleen wordt besproken."

LOAD-DATE: 2 October 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              26 of 148 DOCUMENTS



                                  De Telegraaf

                           28 september 2018 vrijdag
                                 Gehele Oplage

In de kou

SECTION: BINNENLAND; Blz. 02

LENGTH: 212 woorden


Het Noord-Hollandse Castricum ligt dwars. De gemeente gaat asielzoekers met een
vergunning om in Nederland te blijven, de zogeheten statushouders, behandelen
als gewone woningzoekenden. De voorrang die statushouders nu hebben, vervalt.

Het schrappen van die voorrang is toegestaan. Maar in de praktijk ontkomen
gemeenten er echter niet aan door de grote tekorten aan (sociale) huurhuizen.
De gemeente die de toegewezen statushouders niet opneemt, krijgt een dikke
boete van het Rijk.

Castricum zal zonder voorrang het toegewezen aantal statushouders nooit kunnen
opnemen; er zijn simpelweg te weinig huurwoningen. Maar de gemeente wil de
dreigende boete niet betalen. Voor die opstelling valt wat te zeggen. Als het
quotum statushouders moet worden ingevuld, hebben gewone Nederlanders
nauwelijks kans op een huurhuis. Dat voelt oneerlijk en dat ís oneerlijk. Het
maatschappelijk draagvlak om asielzoekers op te vangen in ons land, verdwijnt
op deze manier.

De oplossing moet komen van het Rijk. De asielzoekers langer in toch al
leegstaande azc's houden zodat gemeenten langer de tijd hebben om statushouders
te helpen, is een mogelijke oplossing. Dat is vervelend voor alle betrokkenen
maar het is beter dan reguliere woningzoekenden in de kou te laten staan.

LOAD-DATE: 27 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              27 of 148 DOCUMENTS



                                  De Telegraaf

                          27 september 2018 donderdag
                                 Gehele Oplage

Goed is de vijand van beter

SECTION: BINNENLAND; Blz. 03

LENGTH: 241 woorden


Analyse Heftige gevolgen stellen noodzakelijke aanpassingen uit

De discussie over de aanpassing van het pensioenstelsel duurt al jaren. Het
duurt zo lang omdat veel partijen bij de discussie betrokken zijn (onder meer
werkgevers, vakbonden en overheid).

Maar het duurt ook lang omdat het huidige stelsel ingewikkeld is. Termen als
nFTK, doorsneepremie en cdc-regeling zijn heel normaal in het pensioen-jargon,
maar de gewone Nederlander kan dat al lang niet meer volgen. Terwijl diezelfde
burger wél maandelijks premie betaalt voor het stelsel.

Door het ingewikkelde stelsel zijn aanpassingen lastig. De doorsneepremie
veranderen zodat jongeren minder betalen? Dat levert een financieel probleem
van tientallen miljarden euro's op. De pensioenuitkering minder zeker maken?
Dat kan de koopkracht van ouderen aantasten. Door die heftige gevolgen is er de
neiging om noodzakelijke aanpassingen uit te stellen.

En die neiging wordt alleen maar groter omdat het huidige stelsel heel
behoorlijk - misschien zelfs wel goed - functioneert. In het buitenland wordt
met bewondering naar ons stelsel gekeken. Bijna nergens is per werknemer zó
veel gespaard voor de oude dag. De neiging in de pensioensector om maar
mondjesmaat te veranderen is daarom groot, terwijl het stelsel fundamenteel
beter moet gaan werken. De moeizame discussie over het pensioenstelsel is dan
ook het bewijs van de tegeltjeswijsheid 'goed is de vijand van beter'.

Arno Reekers

LOAD-DATE: 26 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              28 of 148 DOCUMENTS



                                  De Telegraaf

                           26 september 2018 woensdag
                                 Gehele Oplage

GESPREK VAN DE DAG

SECTION: WATUZEGT; Blz. 17

LENGTH: 87 woorden


Onkostenvergoeding van ca. 4000 euro voor Europarlementariërs is veilig voor
journalisten. Europese Hof oordeelt dat terecht inzage is geweigerd.

En wij 'gewone burgers' moeten elk jaar iedere euro verantwoorden. @lith56 op
Twitter

Linkerhand die de rechterhand beschermt tegen journalisten. Handjeklap.
@LucasHartong

Ze hebben dus veel te verbergen. @AlfredDiepeveen

Er kan beroep worden aangetekend bij het Hof van Justitie. @said4bz

Geen inzage omdat er ergens in de documenten privacygevoelige info kan staan?!
@DIRKVDP

LOAD-DATE: 25 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              29 of 148 DOCUMENTS



                                  De Telegraaf

                           26 september 2018 woensdag
                                 Gehele Oplage

Huren voor jaren matigen

SECTION: WATUZEGT; Blz. 17

LENGTH: 109 woorden


Gaat de minister eindelijk achter de burger staan? Onlangs werd bekend dat het
overleg over een sociaal huurakkoord tussen de Woonbond en Aedes is geklapt. In
de Tweede Kamer werd geschokt gereageerd op dat nieuws. Er moeten toch
afspraken komen over het matigen van de huren in de komende jaren. Dat wil
minister Kajsa Ollongren van Binnenlandse Zaken. Na de dreigende
lastenverzwaring (gas & elektra en de zorgtoeslag) kan er toch ook weer  niet de
komende jaren een huurverhoging komen? Door de vaste lasten staat het  water aan
de lippen bij de gewone burger. Het wordt tijd dat de politiek achter  de gewone
burger gaat staan.

W. Suykerbuyk,

Amsterdam

LOAD-DATE: 25 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              30 of 148 DOCUMENTS



                                  De Telegraaf

                           22 september 2018 zaterdag
                                 Gehele Oplage

De ezel die zich wel twee keer stoot

SECTION: FINANCIEEL; Blz. 44

LENGTH: 352 woorden


Tien jaar na de de val Lehman, hebben we iets geleerd?

Tien jaar geleden stonden we aan de vooravond van wat een diepe crisis bleek.
Die werd ingeluid door de ineenstorting van Lehman Brothers. In september 2008
vroeg de bank surseance van betaling aan, nadat het in korte tijd
miljardenverliezen incasseerde op rommelhypotheken. Medewerkers waren hun baan
kwijt, aandeelhouders hun geld.

De val van Lehman bleek het eerste dominosteentje....

Deze week verschenen er allerlei artikelen en documentaires over Lehman. Ik
werd er moe van. Over hoe het kon gebeuren en hoe we er voor kunnen zorgen dat
het nooit weer gebeurt.

Toch ben ik bang dat we er uiteindelijk vrij weinig van hebben geleerd. Of in
elk geval dat we kort van memorie zijn.

Wat Lehman deed was de droom van Jan Modaal verwezenlijken. Lehman verstrekte
namelijk wel die hoge hypotheek waarmee het droomhuis kon worden aangeschaft.

In Nederland hadden we onze eigen Lehman, die heette Dirk. Via allerlei
dochterondernemingen kon je bij hem kredietjes afsluiten om je dromen te
verwezenlijken. De woekerrentes namen we voor lief.

Tien jaar later gaan we met z'n allen weer op dezelfde toer. In het pand van de
oranje leeuw worden ongemerkt jarenlang gelden witgewassen en de gehate bankier
kan stilletjes aan zijn zakken weer vullen. Mede dankzij Jan Modaal. Die wil
nog steeds zijn dromen zo snel mogelijk verwezenlijken.

Ik verbaas me over het gemak waarmee mensen een hypotheek afsluiten, zonder dat
ze zich lijken te beseffen een lening aan te gaan die je moet terugbetalen en
dat huizenprijzen ook kunnen dalen.

Nieuwe keukens, tuinen of meubels betaald via een lening met 7% rente. Een
nieuwe auto via financial lease.

Ook terug van weggeweest: wasmachines en telefoons op afbetaling. We beginnen
met elkaar van voren af aan. Uiteraard is het straks (als het mis gaat) de
schuld van banken. In mijn optiek is het enige wat zij doen, slim inspelen op
de hebberigheid en onnadenkendheid van consumenten.

Tien jaar na Lehman vraag ik me echt af of we er wel wat van hebben geleerd.

Jim Tehupuring is eigenaar van Pro Beleggen

en 1Vermogensbeheer

LOAD-DATE: 21 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              31 of 148 DOCUMENTS



                                  De Telegraaf

                           22 september 2018 zaterdag
                                 Gehele Oplage

Wie maaktwereldbal?

SECTION: LIFESTYLE; Blz. 54

LENGTH: 987 woorden


De Gouden Gehaktbal gaat de grens over. Nee, niet de wedstrijd, maar de
recepten. We hebben dit jaar een finale-jury met internationale achtergrond. En
we zoeken naar een Grenzeloze Gouden Gehaktbal.

Het is al een grenzeloze omgeving met een prachtig exotische naam: de 'Markt
van 1001 Smaken' in de historische Markthal op het Foodcenter-terrein in
Amsterdam. Het Foodcenter in Amsterdam is een beetje zoals de Hallen in Parijs,
de plaats waar heel veel bedrijven en groothandels aan winkels, cateraars en
restaurants leveren. Elke ochtend komen er honderden koks boodschappen doen om
's avonds mooie en lekkere dingen te serveren. Waar haalt dat groentewinkeltje
of waar haalt die fruitstal de verse waar vandaag? Juist, bij het Foodcenter.

Helaas, de gewone man mag daar niet komen. De vriendelijke maar besliste
portier stuurt je onherroepelijk weg als je geen goed pasje hebt. Juist daarom
organiseren de gebruikers van het Foodcenter jaarlijks de Markt van 1001
Smaken. Om Amsterdam te laten zien waar hun eten vandaan komt. Om de omwonenden
eens goed te verwennen.

Samen met een van die gastheren, de culinaire groothandel De Kweker,
organiseren wij van VRIJ De Telegraaf Gouden Gehaktbal. Meer bepaald: dit jaar
de Grenzeloze Gouden Gehaktbal.

De regels: maak een geweldige gehaktbal, schrijf het recept op, geef je op via
goudenbal@gmail.com en als je dan een bevestiging hebt gehad, kom je op zondag
7 oktober met vier van die heerlijke ballen naar Amsterdam. Je geeft je ballen
af en de vakjury gaat proeven. Na de middag komt de tweede jury met
internationale culinaire kopstukken en tegen de tijd dat je hele markt rond
bent, is de feestelijke bekendmaking van de Gouden Gehaktbal 2018. Prijs:
eeuwige roem, een prachtige beker en een overweldigende ouderwetse lekkere
dingenmand waar je tot de kerst van kunt snoepen.

In de jury zitten onder anderen Patrick Rechards van Patricks Catering in
Amsterdam-Zuidoost, Surinaamse achtergrond, de onnavolgbare Laurent Kelhout van
Rainarai, Algerijns, nomadisch. En dan Koon Lai Ho, dim-sumexpert, hij
vertegenwoordigt de Chinese keuken.

Wat kunnen we allemaal met een gehaktbal? De mogelijkheden zijn oneindig. Van
Koon Lai Ho kregen we een recept voor een bal dat je op onze internetpagina nog
eens kunt nalezen. Geniaal. Een paar ingrediënten, waterkastanje en tofu-vel,
geserveerd met dim-sumsaus.

Om jullie helpen, ben ik zelf ook maar eens in de boeken gedoken. Eerst dat
kleine beetje geschiedenis dat je nodig hebt om de basis te begrijpen. De
Nederlandse slagers hebben in de loop van de eeuwen geleerd om varkens en
koeien zo precies uit te benen dat er voor bijna elk stukje vlees wel een naam
of doel is. Dat is heel wat anders dan een Franse of Duitse slager die een
halve schouder in de gehaktmolen stopt.

Gehakt in Nederland heeft een herkenbare smaak en is gelijkmatig van structuur.
Misschien dat we daarom zo goed zijn geworden in gehaktballen maken. We doen
het al eeuwen, trouwens, in 1615 zijn er al recepten van frickedil van gehakt
kalfsvlees. Grappig hè, dat ze in Nederlands-Indië een gehaktbal dus altijd nog
frikadel noemden. Dat allemaal lang voordat die staaf van tot moes gemalen
gehakt frikandel werd gemaakt.

Terug naar onze bal. De Nederlandse oerbal werd geserveerd in een moedersaus.
Niemand gooide de vleessaus weg. Onder een laag vet fermenteerde die saus
licht. Schep het vet eraf en bak hierin het vlees. Alles wat je na het bakken
over hebt, gaat terug in de saus. Ook in restaurants stond saus op die manier
achter de kachel. Lichtzurig, diepe tonen. Ballen draaien, in het vleesvet
bakken en dan met een grote lepel vol saus gaar laten worden.

Ons omringende landen maken zelden de grote ballen zoals die wij maken. Simpel:
omdat ze bang waren voor dat kleine beetje, net nog rosé helemaal in het midden
van de bal. Niet rauw, rosé. Ze geven dan ook allemaal een klap op de bal of
maken kleintjes die zo beter door en door gaar worden.

De combinaties die ik zag, lamsgehakt met currysaus. Denk aan koriander,
gember, garam massala, prachtige smaken die een gewone bal bijna betoverend
maken. Denk aan je pepers, ga eens bij een delicatessenwinkel kijken, daar koop
je allerlei soorten peper. Ik stel me een bal voor met Schezuan-peper,
zinderend van de bijna elektrische prikkel die die peper geeft.

Ja, die Zweden proberen onze gehaktballen te stelen en ze slagen er aardig in
gezien de omzet van Ikea, hoewel daar geen vlees meer aan te pas schijnt te
komen. Maak je een bijzonder goede vegetarische bal, dan ben je natuurlijk van
harte welkom. Ere wie ere toekomt: de Vegetarische Slager deed eens in het
geheim aan onze wedstrijd mee en behaalde, toen nog buiten competitie, de derde
plaats. Ik dwaal af, Zweeds dus, heel veel peterselie en verwerk er crème
fraîche in. Grieks kan ook, met gekookt ei en citroen. En natuurlijk de
moussaka, laat je inspireren door dat prachtige gerecht. Een bal met aubergine,
het kan en het is heerlijk.

Kijk nog even op Telegraaf.nl/VRIJ voor dat heerlijke Chinese gerecht van Koon
Lai Ho. En dan aan de slag. Ballen maken! Tot 7 oktober bij de Telegraaf
Grenzeloze Gouden Gehaktbal.

Telegraaf Gouden Gehaktbal gaat grens over

Prachtige smaken maken gewone bal betoverend

Doe mee!

U meldt zich aan via

goudenbal@

gmail.com met uw naam, adres en telefoonnummer. U ontvangt een bevestiging.

U bereidt vier ballen, van welke samenstelling dan ook; ook vegetarisch is
mogelijk.

U levert ze persoonlijk af op zondag 7 oktober in een plastic bakje/zakje,
schaaltje of braadpan tussen 11.00 en 13.00 uur bij de stand van De
Telegraaf/VAS op de 'Markt van 1001 Smaken', Foodcenter Amsterdam.

Om 16.00 uur wordt bekendgemaakt

wie zich koning(in) van de bal van Nederland mag noemen.

De winnaar ontvangt een fraaie beker en een delicatessenpakket van het
Foodcenter.

De mensen op de tweede en derde plaats krijgen eveneens een beker en een
delicatessenpakket.

LOAD-DATE: 21 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              32 of 148 DOCUMENTS



                                  De Telegraaf

                           22 september 2018 zaterdag
                                 Gehele Oplage

Wie maaktwereldbal?

SECTION: LIFESTYLE; Blz. 56

LENGTH: 987 woorden


De Gouden Gehaktbal gaat de grens over. Nee, niet de wedstrijd, maar de
recepten. We hebben dit jaar een finale-jury met internationale achtergrond. En
we zoeken naar een Grenzeloze Gouden Gehaktbal.

Het is al een grenzeloze omgeving met een prachtig exotische naam: de 'Markt
van 1001 Smaken' in de historische Markthal op het Foodcenter-terrein in
Amsterdam. Het Foodcenter in Amsterdam is een beetje zoals de Hallen in Parijs,
de plaats waar heel veel bedrijven en groothandels aan winkels, cateraars en
restaurants leveren. Elke ochtend komen er honderden koks boodschappen doen om
's avonds mooie en lekkere dingen te serveren. Waar haalt dat groentewinkeltje
of waar haalt die fruitstal de verse waar vandaag? Juist, bij het Foodcenter.

Helaas, de gewone man mag daar niet komen. De vriendelijke maar besliste
portier stuurt je onherroepelijk weg als je geen goed pasje hebt. Juist daarom
organiseren de gebruikers van het Foodcenter jaarlijks de Markt van 1001
Smaken. Om Amsterdam te laten zien waar hun eten vandaan komt. Om de omwonenden
eens goed te verwennen.

Samen met een van die gastheren, de culinaire groothandel De Kweker,
organiseren wij van VRIJ De Telegraaf Gouden Gehaktbal. Meer bepaald: dit jaar
de Grenzeloze Gouden Gehaktbal.

De regels: maak een geweldige gehaktbal, schrijf het recept op, geef je op via
goudenbal@gmail.com en als je dan een bevestiging hebt gehad, kom je op zondag
7 oktober met vier van die heerlijke ballen naar Amsterdam. Je geeft je ballen
af en de vakjury gaat proeven. Na de middag komt de tweede jury met
internationale culinaire kopstukken en tegen de tijd dat je hele markt rond
bent, is de feestelijke bekendmaking van de Gouden Gehaktbal 2018. Prijs:
eeuwige roem, een prachtige beker en een overweldigende ouderwetse lekkere
dingenmand waar je tot de kerst van kunt snoepen.

In de jury zitten onder anderen Patrick Rechards van Patricks Catering in
Amsterdam-Zuidoost, Surinaamse achtergrond, de onnavolgbare Laurent Kelhout van
Rainarai, Algerijns, nomadisch. En dan Koon Lai Ho, dim-sumexpert, hij
vertegenwoordigt de Chinese keuken.

Wat kunnen we allemaal met een gehaktbal? De mogelijkheden zijn oneindig. Van
Koon Lai Ho kregen we een recept voor een bal dat je op onze internetpagina nog
eens kunt nalezen. Geniaal. Een paar ingrediënten, waterkastanje en tofu-vel,
geserveerd met dim-sumsaus.

Om jullie helpen, ben ik zelf ook maar eens in de boeken gedoken. Eerst dat
kleine beetje geschiedenis dat je nodig hebt om de basis te begrijpen. De
Nederlandse slagers hebben in de loop van de eeuwen geleerd om varkens en
koeien zo precies uit te benen dat er voor bijna elk stukje vlees wel een naam
of doel is. Dat is heel wat anders dan een Franse of Duitse slager die een
halve schouder in de gehaktmolen stopt.

Gehakt in Nederland heeft een herkenbare smaak en is gelijkmatig van structuur.
Misschien dat we daarom zo goed zijn geworden in gehaktballen maken. We doen
het al eeuwen, trouwens, in 1615 zijn er al recepten van frickedil van gehakt
kalfsvlees. Grappig hè, dat ze in Nederlands-Indië een gehaktbal dus altijd nog
frikadel noemden. Dat allemaal lang voordat die staaf van tot moes gemalen
gehakt frikandel werd gemaakt.

Terug naar onze bal. De Nederlandse oerbal werd geserveerd in een moedersaus.
Niemand gooide de vleessaus weg. Onder een laag vet fermenteerde die saus
licht. Schep het vet eraf en bak hierin het vlees. Alles wat je na het bakken
over hebt, gaat terug in de saus. Ook in restaurants stond saus op die manier
achter de kachel. Lichtzurig, diepe tonen. Ballen draaien, in het vleesvet
bakken en dan met een grote lepel vol saus gaar laten worden.

Ons omringende landen maken zelden de grote ballen zoals die wij maken. Simpel:
omdat ze bang waren voor dat kleine beetje, net nog rosé helemaal in het midden
van de bal. Niet rauw, rosé. Ze geven dan ook allemaal een klap op de bal of
maken kleintjes die zo beter door en door gaar worden.

De combinaties die ik zag, lamsgehakt met currysaus. Denk aan koriander,
gember, garam massala, prachtige smaken die een gewone bal bijna betoverend
maken. Denk aan je pepers, ga eens bij een delicatessenwinkel kijken, daar koop
je allerlei soorten peper. Ik stel me een bal voor met Schezuan-peper,
zinderend van de bijna elektrische prikkel die die peper geeft.

Ja, die Zweden proberen onze gehaktballen te stelen en ze slagen er aardig in
gezien de omzet van Ikea, hoewel daar geen vlees meer aan te pas schijnt te
komen. Maak je een bijzonder goede vegetarische bal, dan ben je natuurlijk van
harte welkom. Ere wie ere toekomt: de Vegetarische Slager deed eens in het
geheim aan onze wedstrijd mee en behaalde, toen nog buiten competitie, de derde
plaats. Ik dwaal af, Zweeds dus, heel veel peterselie en verwerk er crème
fraîche in. Grieks kan ook, met gekookt ei en citroen. En natuurlijk de
moussaka, laat je inspireren door dat prachtige gerecht. Een bal met aubergine,
het kan en het is heerlijk.

Kijk nog even op Telegraaf.nl/VRIJ voor dat heerlijke Chinese gerecht van Koon
Lai Ho. En dan aan de slag. Ballen maken! Tot 7 oktober bij de Telegraaf
Grenzeloze Gouden Gehaktbal.

Telegraaf Gouden Gehaktbal gaat grens over

Prachtige smaken maken gewone bal betoverend

Doe mee!

U meldt zich aan via

goudenbal@

gmail.com met uw naam, adres en telefoonnummer. U ontvangt een bevestiging.

U bereidt vier ballen, van welke samenstelling dan ook; ook vegetarisch is
mogelijk.

U levert ze persoonlijk af op zondag 7 oktober in een plastic bakje/zakje,
schaaltje of braadpan tussen 11.00 en 13.00 uur bij de stand van De
Telegraaf/VAS op de 'Markt van 1001 Smaken', Foodcenter Amsterdam.

Om 16.00 uur wordt bekendgemaakt

wie zich koning(in) van de bal van Nederland mag noemen.

De winnaar ontvangt een fraaie beker en een delicatessenpakket van het
Foodcenter.

De mensen op de tweede en derde plaats krijgen eveneens een beker en een
delicatessenpakket.

LOAD-DATE: 21 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              33 of 148 DOCUMENTS



                                  De Telegraaf

                           19 september 2018 woensdag
                                 Gehele Oplage

Allemaal iets extra's

SECTION: BINNENLAND; Blz. 01

LENGTH: 198 woorden


Hoera!

Van onze parlementaire redactie

Den Haag - De handen van het koninklijk paar gaan omhoog en ook het kabinet is
in feeststemming na de presentatie van een begroting die veel plussen laat
zien. Met een sterke economie en zonnige koopkrachtvoorspellingen begint het
kabinet-Rutte III met de wind in de zeilen aan het parlementaire jaar.

Publiekelijk stralen ministers en coalitiekopstukken terughoudendheid uit; ze
moeten de verwachtingen immers nog waarmaken. Minister-president Rutte geeft de
stand van het land 'een zeven'. Het was 'een acht' als de buitenwereld niet
zoveel risico's kende.

In de oppositie wordt vooral met scepsis gereageerd op de troonrede die het
kabinet gisteren door koning Willem-Alexander liet uitspreken. De PVV vindt dat
er meer geld aan de burger moet worden teruggegeven, SP en GroenLinks vinden
dat het kabinet de grote bedrijven spekt en de 'gewone Nederlander' in de kou
laat staan.

Vandaag kruisen coalitie en oppositie tijdens de algemene beschouwingen de
degens in de Tweede Kamer. Premier Rutte antwoordt de Kamer op vrijdag, want
hij is morgen voor Europees topoverleg in Salzburg.

Maar oppositie moppert: vooral grote bedrijven profiteren

LOAD-DATE: 18 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              34 of 148 DOCUMENTS



                                  De Telegraaf

                           19 september 2018 woensdag
                                 Gehele Oplage

Troonrede 'een verschrikkelijk verhaal'

SECTION: BINNENLAND; Blz. 15

LENGTH: 313 woorden


Van onze verslaggevers

Den Haag - Hoewel er veel goed nieuws te vinden valt in de troonrede en de
miljoenennota, lust de oppositie er geen brood van. „Een verschrikkelijk
verhaal", gruwt PVV-leider Geert Wilders. PvdA-voorman Lodewijk Asscher noemt
het „een joekel van een gemiste kans."

De oppositiepartijen vinden vooral dat de overheidsknip wijder open getrokken
had moeten worden voor 'gewone Nederlanders'. Het afschaffen van de
dividendbelasting is ook nog steeds de kop van Jut.

„Mooie beloftes vliegen ons om de oren, maar vooralsnog hebben mensen vooral de
zekerheid dat de zorgpremie stijgt, de energierekening hoger wordt en
boodschappen meer gaan kosten", concludeert SP-fractieleider Lilian Marijnissen.

Thierry Baudet van Forum voor Democratie heeft zich groen en geel geërgerd aan
de troonrede waarin hij 'een klassiek links verhaal hoorde'. „Duurzaamheid,
pro-EU en niet praten over integratie."

Bij SGP-leider Kees van der Staaij heersen gemengde gevoelens. „Het is mooi dat
we in deze tijden van voorspoed veel geld met elkaar weten te verdienen, maar
ik vind het dan onlogisch dat we naar verhouding meer belasting en premies
moeten afdragen."

De fractieleiders van de coalitie tonen zich tevreden met hun eerste troonrede
en begroting, maar kloppen zich niet al te luidruchtig op de borst.

„Het verbaast me niet dat mensen argwanend blijven over wat er uit Den Haag
komt. Er zijn de afgelopen tien jaar veel moeilijke jaren geweest, na de
crisis", snapt CDA-leider Sybrand Buma.

Klaas Dijkhoff (VVD) wijst erop dat er vijf miljard euro lastenverlichting in
de begroting zit en dat er voor zes miljard in de publieke sector wordt
geïnvesteerd.

„Maar het is niet alleen extra geld, het is ook het uitvoeren van hervormingen,
en het bereiken van een akkoord over pensioenen. Dat kan een kabinet niet
alleen, daar heb je de rest van het land voor nodig."

LOAD-DATE: 18 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              35 of 148 DOCUMENTS



                                  De Telegraaf

                           19 september 2018 woensdag
                                 Gehele Oplage

Stijging koopkracht wisselend

SECTION: BINNENLAND; Blz. 16

LENGTH: 732 woorden


Alleenstaande ouder met minimumloon zit ver onder het gemiddelde

Van onze verslaggevers

Den Haag - Bijna alle Nederlandse huishoudens hebben volgend jaar meer te
besteden, zelfs nog iets meer dan werd verwacht. Gemiddeld gaan we er in
koopkracht 1,5 procent op vooruit en alleenverdiener Jan Modaal kan zelfs
rekenen op een plus van 2,1 procent.

Onder de streep hebben huishoudens gemiddeld 500 euro meer te besteden, waarbij
werkenden het meest van de kabinetsmaatregelen profiteren. En ook voor de
verdere toekomst ziet het er positief uit. De verwachting is dat de gemiddelde
koopkracht in 2020 met 1,4 procent stijgt en in 2021 met 1,1 procent.

„Het gaat goed met Nederland. De economie draait op volle toeren en de
werkloosheid is op het laagste punt in zeventien jaar. Wie werkloos is en nu
een baan vindt, voelt deze economische voorspoed direct in de portemonnee",
stellen minister Koolmees en staatssecretaris Van Ark (Sociale Zaken). „En met
het pakket maatregelen dat het kabinet in zijn eerste eigen begroting neemt,
zal dit komend jaar voor de meeste mensen gelden: zo'n 96 procent van de
huishoudens gaat er in koopkracht op vooruit."

Uit de koopkrachtplaatjes blijkt echter dat kwetsbare groepen zoals
alleenstaande ouders met een minimumloon (+0,3 procent) ver onder het
gemiddelde zitten. De reden daarvoor is dat zij minder toeslagen ontvangen,
waardoor de koopkracht lager uitvalt.

Alleenstaande ouderen met een AOW-uitkering komen er dit jaar iets beter vanaf
met een plus van 1 procent. Seniorenorganisatie KBO-PCOB reageert sceptisch.
„De intenties van het kabinet zijn positief, maar we moeten niet vergeten dat
ouderen jarenlang hebben ingeleverd", zegt directeur Manon Vanderkaa. „Ook
vorig jaar zijn ze er uiteindelijk in koopkracht op achteruitgegaan."

Het kabinet wil ouderen onder meer tegemoetkomen door de ouderenkorting te
verhogen met 160 euro. „Dat is een goede stap, maar de vraag is of dat
bijvoorbeeld opweegt tegen het niet indexeren van de pensioenen", aldus
Vanderkaa.

Lastenverlichting

Volgens het kabinet is de lastenverlichting de voornaamste reden dat we volgend
jaar meer overhouden in onze portemonnee. De belastingtarieven gaan omlaag en
de heffingskortingen omhoog.

De belastingschijf waarin de meeste mensen belasting betalen, daalt van 40,85
naar 38,10 procent. De algemene heffingskorting en de arbeidskorting worden
beide met meer dan 100 euro verhoogd. In de zomer zagen de koopkrachtplaatjes
er al goed uit. Maar in aanloop naar Prinsjesdag heeft het kabinet de
heffingskorting nog extra verhoogd om de koopkracht te verbeteren voor de lage
inkomens en uitkeringsgerechtigden.

Verder trekt het kabinet een half miljard extra uit voor gezinnen. Zo gaat de
kinderbijslag omhoog: een gezin met twee kinderen op de basisschool krijgt er
150 euro bij. Daarnaast stijgt de kinderopvangtoeslag en gaat de zorgtoeslag
voor paren omhoog met 95 euro.

Daar staat tegenover dat het btw-tarief stijgt van 6 naar 9 procent. „Maar ook
al worden sommige boodschappen duurder, door het totaal aan maatregelen zullen
de meeste mensen merken dat ze meer overhouden", aldus Koolmees en Van Ark.

De jubelstemming is echter niet aan iedereen besteed en wordt met een korreltje
zout genomen. Zo werd uitgerekend op de dag dat de koopkrachtplaatjes voor
komend jaar naar de pers lekten, ook bekend dat eerdere zonnige voorspellingen
niet waren uitgekomen. In 2017 is ongeveer de helft van de mensen er juist op
achteruitgegaan. In totaal was de koopkracht nog wel wat gestegen, maar nog
steeds minder dan de helft van wat was voorspeld.

Domper

De domper had voor een groot deel te maken met de lonen. Het kabinet belooft
betere koopkracht, maar rekent er dan op dat werkgevers de lonen met een
bepaald percentage verhogen. Als dat uitblijft, storten de voorspellingen over
de koopkracht in. Om de verwachtingen werkelijkheid te laten te worden, moeten
ook nu de lonen stijgen.

Het is nog maar de vraag of werkgevers bereid zijn om de lonen fors te
verhogen. Vakbond FNV hanteert bij de komende cao-onderhandelingen een looneis
van 5 procent, maar de werkgevers hebben al aangegeven dat ze niet bereid zijn
daarmee in te stemmen. Momenteel ligt de gemiddelde loonstijging op 2,3 procent
en is er sprake van een gestage loongroei. Daarmee blijven de lonen nog altijd
achter op de economische groei.

Kabinet rekent op verhoging van lonen

LOAD-DATE: 18 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              36 of 148 DOCUMENTS



                                  De Telegraaf

                           18 september 2018 dinsdag
                                 Gehele Oplage

Nu menens voor kabinet

SECTION: BINNENLAND; Blz. 06

LENGTH: 363 woorden


Van onze parlementaire

redactie

Den Haag - Met de eerste eigen begroting kan het kabinet-Rutte III zich niet
langer verschuilen. Het moet vanaf deze Prinsjesdag echt aan de bak om alle
voornemens uit te leggen en te verdedigen. Het schrappen van de
dividendbelasting wordt daarbij een steeds grotere kwelling.

De uitgangspositie is gunstig, zo bleek al uit de Miljoenennota waarover De
Telegraaf afgelopen dagen al kon berichten. De economie groeit, de koopkracht
stijgt, de werkloosheid daalt. Er is een begrotingsoverschot en de staatsschuld
neemt af. Onderwijs, veiligheid, defensie en infrastructuur krijgen een flinke
financiële injectie. Het kabinet verbouwt het belastingstelsel, met als
opvallendste maatregel: de afschaffing van de dividendbelasting.

Precies hier zit de achilleshiel van deze ministersploeg, die tot nu toe
lastige vragen kon doorschuiven naar deze Prinsjesdag als het moment waarop het
voorstel pas uitgewerkt en wel op tafel zou liggen. Nu het eenmaal zo ver is,
blijkt dat de toch al omstreden maatregel niet de 1,4 miljard euro uit het
regeerakkoord kost, niet de 1,9 die later in omloop kwam, maar eerder 2,5
miljard euro, zoals een fiscale topadviseur gisteren nog in deze krant
voorrekende.

Het betekent ongemak in de vierpartijencoalitie - nu zelfs VVD-prominent Wiegel
de afschaffing van de dividendbelasting heeft afgekeurd - en munitie voor de
oppositie. GroenLinks-leider Klaver heeft het behoud van de dividendbelasting
al als voorwaarde gesteld voor steun aan plannen voor dit kabinet. Het
dreigement lijkt niet loos, aangezien Rutte III na de komende
Statenverkiezingen in maart mogelijk zijn meerderheid kwijtraakt in de Eerste
Kamer.

SP-leider Marijnissen noemde Rutte 'moreel corrupt'. Ook voor PVV-leider
Wilders vormt het schrappen van de belasting op winstuitkering voor
(buitenlandse) aandeelhouders een geliefd inhoudelijk kritiekpunt: de maatregel
kost miljarden, en de gewone Nederlander krijgt slechts kruimels. De PvdA kan
eveneens als vanouds schermen met de gewone man om het kabinetsbeleid neer te
sabelen: waarom miljarden naar multinationals en niet naar leraren, huurders,
agenten en verpleegkundigen?

LOAD-DATE: 17 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              37 of 148 DOCUMENTS



                                  De Telegraaf

                           14 september 2018 vrijdag
                                 Gehele Oplage

Koopkracht Hollands vermaak

BYLINE: Martijn Klerks

SECTION: BINNENLAND; Blz. 09

LENGTH: 952 woorden


Het leven van Jan Modaal (50) verandert nooit

Neêrlands favoriete volksvermaak, na praten over het weer, is
koopkrachtplaatjes bekijken. We staren ons blind op de puntenwolken van het
Centraal Planbureau, we hopen dat het kabinet maatregelen neemt om onze
koopkracht te repareren, en politici slaan elkaar om de oren met tienden van
procenten erbij of eraf. In het jaar dat Jan Modaal, stamvader van de
koopkracht, zijn 50e verjaardag viert, rijst de vraag: is al die aandacht wel
terecht?

door Martijn Klerks

Prinsjesdag? Koopkrachtdag! Tussen alle hoedjes en koetsen door heeft de
gemiddelde Nederlander komende dinsdag maar één vraag: wat zit er voor mij in
het koffertje van minister Wopke Hoekstra (Financiën)?

De plannen van het kabinet - zaken als een hogere btw, een vereenvoudiging van
de inkomstenbelasting, een lager eigenwoningforfait - hebben stuk voor stuk
invloed op wat we te besteden hebben. De afgelopen weken is het Centraal
Planbureau druk bezig geweest met berekenen hoe groot die invloed precies is,
en hoe de gevolgen van losse maatregelen op elkaar ingrijpen.

Het resultaat van die berekeningen, vermengd met nog wat getallen waar het
kabinet geen invloed op heeft - prijsstijging, zorgpremie - levert de
koopkrachtontwikkeling voor 2019 op. Veren om mee te pronken voor het kabinet,
of een stok om mee te slaan voor de oppositie - en niet zelden allebei. Een
typisch Hollands vermaak, bovendien. De meeste regeringen worden afgerekend op
het aantal banen dat ze creëren, of op economische groei of lage werkloosheid.
„Maar hier zijn we toevallig ooit met koopkracht begonnen, en dat sloeg aan",
zegt Jasja Bos van financieel voorlichtingsbureau Nibud.

Jan Modaal

Dat 'ooit' is dit jaar precies vijftig jaar geleden. Op 22 november 1968 werd
Jan Modaal geboren, in Den Haag, op het kantoor van de Sociaal-Economische
Raad, het overlegorgaan van werkgevers en werknemers. Modaal is een bijzondere
man: bij zijn geboorte had hij al direct twee kinderen (6 en 11 jaar), een
echtgenote die fulltime voor die kinderen zorgde, en een inkomen net onder de
ziekenfondsgrens. Het gezin woonde in een huurhuis. Zoals de familie Modaal
waren er, anno 1968, heel veel gezinnen in Nederland. En de SER had uitgerekend
hoeveel deze groep 'modalen' in de jaren tot 1971, onder de katholieke premier
Piet de Jong, te besteden zou hebben.

Het eerste koopkrachtplaatje, met opnieuw het gezin Modaal als ijkpunt, dateert
van een klein halfjaar later, van maart 1969. Auteur: het Centraal Planbureau,
ook toen al. Het kabinet-De Jong is bezig de verzorgingsstaat op te bouwen en
moet daarvoor flink wat belasting inhouden op het loon van werkenden.

Het CPB moet ervoor waken dat Jan Modaal niet 'aan zijn taks komt': de
belastingdruk moet niet zo hoog worden dat gezinnen geen geld meer overhouden
om uit te geven. Met alle economische rampspoed van dien. De koopkracht van Jan
Modaal moet op peil blijven, en liefst verbeteren.

Inmiddels komt het CBP met de koopkrachtvooruitzichten van vele Jannen Modaal:
eentje met een hoog inkomen, eentje zonder kinderen, een gepensioneerde Jan
Modaal... Het Nibud voorspelt op Prinsjesdag zelfs voor honderd Jannen Modaal
wat  hun koopkracht het komende jaar gaat doen.

En zo lijken we te zijn vergeten dat het om fictieve Jannen gaat, met fictieve
levens. Levens waarin nooit iets verandert. Er komen geen kinderen bij, Modaal
raakt zijn baan niet kwijt, maakt ook geen promotie en hij gaat ook niet in een
ander huis wonen. Bovendien doen de inflatie, de lonen en de zorgpremie precies
wat het CPB voorspelt.

Stilleven

Gezinnen die aan ál die criteria voldoen bestaan niet, zegt zélfs CPB-directeur
Laura van Geest. „De koopkrachtplaatjes die wij schetsen zijn een stilleven",
mijmerde ze in maart van dit jaar. „Ze bieden beleidsmakers inzicht op
hoofdlijnen, maar zijn minder geschikt voor de vertaling naar de
privéportemonnee." De koopkracht van een los gezin kan veel hoger of lager
uitvallen dat wat het CPB ons dinsdag voorspiegelt. En als de lonen of prijzen
iets anders doen dan verwacht, kantelt het beeld voor hele groepen tegelijk.

Niet dat politici zich daar iets van aantrekken. Henk Krol, leider van 50Plus,
laat geen gelegenheid onbenut om te benadrukken dat zijn achterban bij het
verdelen van de koopkracht wordt overgeslagen. En hij is niet de enige:
christelijke politici strijden voor de koopkracht van gezinnen met maar één
inkomen, D66 traditiegetrouw voor die van alleenstaanden. Wat meer naar links
zal niemand verbaasd zijn als Asscher (PvdA) en Marijnissen (SP) zich de
komende week druk maken over de koopkracht van lagere inkomens.

En zelfs ministers vergalopperen zich aan de vooruitzichten. Lees wat Ad
Melkert, minister van Sociale Zaken in het eerste paarse kabinet, toenmalig
koningin Beatrix in de mond legde bij de troonrede van 1997. „Mede door een
aanzienlijke lastenverlichting gaan vrijwel alle groepen van de bevolking er in
koopkracht op vooruit." Toen die woorden in 1998 totaal niet bleken te kloppen
brak in de Kamer oproer uit. PvdA, VVD en D66 moesten in allerijl reparaties
uitvoeren.

Of kijk naar 'Marx Rutte', de premier die bijna de controle over zijn partij
verloor toen VVD'ers zagen wat een meer inkomensafhankelijke zorgpremie met hun
koopkracht deed. Het deerde niet dat het om 'stillevens' van het CPB ging, de
liberale beer was los en PvdA-leider Samsom moest Rutte redden.

Hoe het allemaal echt uitvalt weten we pas twee jaar ná Prinsjesdag. De
koopkrachtcijfers over 2017 die het CBS deze week naar buiten bracht, zijn voor
dat jaar de eerste die geen stilleven meer zijn. Maar ja, dan is het te laat om
de koopkracht te repareren.

Wat zit er voor mij

in het koffertje?

LOAD-DATE: 13 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              38 of 148 DOCUMENTS



                                  De Telegraaf

                           14 september 2018 vrijdag
                                 Gehele Oplage

Brieven

SECTION: WATUZEGT; Blz. 16

LENGTH: 1064 woorden


Pijn

Het moet de doorgewinterde Amsterdammer toch pijn doen te lezen dat het maar
niet lukt om een straat, plein of brug naar Johan Cruijff te benoemen.
Geregeerd door bakfietsbestuurders is volkssport voetbal een vreemd fenomeen.
Een uitgelezen kans voor arbeidersstad Rotterdam om deze voorzet in te koppen
en de Erasmusbrug om te dopen tot Johan Cruijff-brug.

Nico Willemse, Uithoorn

Slim

Als Rotterdam slim is, veranderen ze de naam van de Coolsingel per direct in de
Johan Cruijff Singel. Hij won tenslotte met Feyenoord zowel de landstitel als
de KNVB-beker. Hoe was die bekende slogan ook alweer? Was dat niet zoiets als:
'Rotterdam heeft 'm, Amsterdam wil 'm niet?'

J.H. Dekker, Leusden

Looneis

Wie meent dat verhoging van de btw tot inflatie leidt en de vakbond dan
alleszins in zijn recht staat daar een looneis van te maken (Tel. 13/9), gaat
voorbij aan het feit dat die btw-verhoging niet bij de werkgever maar bij de
overheid terechtkomt. De leden van die vakbond hebben de politiek er de ruimte
toe gegeven en moeten daarna niet zeuren.

Leo Ambtman

Zwart wit

Bij de commotie rond visagiste Annemieke Tip moest ik denken aan het lied van
Frank Boeijen. 'Denk niet wit, denk niet zwart. Denk niet zwart wit. Maar in de
kleur van je hart.' De reactie van actievoerders op haar inzending naar de
Make-Up Award 2018 zegt genoeg over de kleur van hún hart.

Ed de Vreede

Miljonair

Donderdagochtend, 8.07 uur, aan een willekeurige ontbijttafel in Amstelveen.
Twee mensen bij wie de tranen over de wangen lopen van het lachen! Oorzaak: de
column van Marcel Peereboom Voller. Leuk om de dag zo te beginnen!

Angeline Meer,

Amstelveen

Eisen

Wel leuk hoor die oeverloze gesprekken en vergaderingen over de houding van
Hongarije in de EU. Dat land voldoet gewoon niet aan de gestelde eisen en zal
dat voorlopig ook niet gaan doen. Dus beginnen met de geldkraan eens een beetje
dicht te draaien. Jaarlijks ontvangt men daar 4.6 miljard euro van de EU en de
controle op de uitgaven hiervan laat ook te wensen over. Voor dat geld kan de
rest van de EU heel veel vluchtelingen helpen.

Peter Borst, Beverwijk

Contraproductief

Dat gewaakt wordt over de democratische waarden in Europa is een goede zaak.
Helaas werkt het wieden van een anders tuintje vaak zeer contraproductief. Dit
hebben wij al eerder ervaren met de Brexit en ook met het bezoek van de heren
Verhofstadt en Van Baalen aan Oekraïne. Bijna elke Hongaar van rechts tot links
voelt zich nu door Brussel op het hart getrapt en daarmee bereik je zeker niet
het beoogde doel. Dan is deze week juist ons landje binnen Europa een
schoolvoorbeeld van hoe de rechtspraak wordt beïnvloed, zelfs totaal opzij
wordt geschoven. Misschien dat het hoog tijd wordt eens serieus naar het
onkruid in onze eigen Nederlandse tuin te kijken.

C.G. Oosterbaan,

Monnickendam

Krom

Nu de soap rond de ING tot volle tevredenheid van alle betrokkenen tot een goed
einde is gekomen en de factuur traditiegetrouw bij Jan met de pet ligt, denk ik
weer terug aan mijn opa zaliger die placht te zeggen: 'Jongen, geld dat stom is
maakt recht wat krom is'.

R.F. Meihuizen

Rondpompen

Ik heb geen probleem met stijgende zorgkosten mits er nu eens een einde komt
aan het nodeloos rondpompen van geld en we zorg en medicijnen krijgen op basis
van de actuele stand van de wetenschap. Verder moeten we niet vergeten dat onze
tolerante inborst ten aanzien van het asielgebeuren ook een prijsopdrijvend
effect heeft. Velen zijn getraumatiseerd en hun zorgvraag is naast dit punt
gewoon hoger dan gemiddeld. Dat moet betaald worden.

Eduard Pleijsier

Medicijnprijzen

Ik gebruik medicijnen. Eén van die medicijnen kostte in februari EUR 521 en in
augustus EUR 644. Een stijging van 123 euro in een half jaar. Raar hè, dat de
zorgkosten de pan uitrijzen?

Jean Teljé, Hollands Kroon

Verplichting

Een lezer stelt dat zolang er nog iPhones van 1000 euro verkocht worden, de
commotie rond de premieverhoging van 10 euro per maand inzake de
zorgverzekering onterecht is (WUZ, 13/9). Hij vergeet daarbij te melden, dat
een iPhone een vrijwillige keuze en de zorgpremie een verplichting is.

J. Kuijer, Velserbroek

Bijtelling

De volgende fiscale bijtellingsregeling kunt u verwachten komend parlementair
jaar: door de verschuiving van de AOW-leeftijd kunnen veel ouderen niet meer
zonder rollator naar het werk dus gaan de werkgevers deze ter beschikking
stellen. Per privé gedane stap wordt er belasting geheven. De afweging waar de
politiek nu nog mee worstelt is of gebruik van de rollator van de zaak van en
naar het werk ook bijgeteld moet worden. Wat wel al vaststaat is dat een
stappenteller niet onder de regeling medische hulpmiddel gaat vallen.

J. ten Have, Woerden

Polderjihadi's

Het is volgens mij van alle tijden dat zich achter tralies, door de daar
verblijvende 'bewoners', zaken bekokstoofd worden die passen in de 'professie'
van die bewoners! Maar het verschil met vroeger is natuurlijk wel dat de
controle daarop vele malen groter was dan heden in 2018! Door allerlei
bezuinigingen is er gewoon stomweg geen controle meer en daar wordt door
genoemde 'bewoners' handig en dankbaar op ingespeeld in Absurdistan!

Willem Vizee, Tiel

Lappendeken

Het lijkt erop dat Juncker in al zijn wijsheid heeft besloten om het aan de
individuele EU-landen over te laten hoe verder te gaan met de
zomer-/wintertijd. Gevolg België en Duitsland; zomertijd, Luxemburg en
Nederland; wintertijd. Een lappendeken dus. Aan de grens geen valuta meer
wisselen maar wel gegoochel met de tijd. Typisch iets wat de EU had kunnen
regelen laten ze na!

B. Slager, Rotterdam

Ideetje

Als we het nu eens omdraaien? De 400 kinderen die langer dan vijf jaar in
Nederland zijn ten gevolge van een trage overheid een generaal pardon geven, en
de vrijkomende jihadisten 'persona non grata' verklaren en uitzetten. En dat op
Europees niveau. Oeps, wat zeg ik nou? Te kort door de bocht, Brussel?

B. van der Meer

Seksrel

En weer wordt er een misbruikschandaal in de Katholieke Kerk openbaar gemaakt.
De afgelopen zestig jaar hebben 1600 priesters zich vergrepen aan ruim 3600
onschuldige kinderen in Duitsland, meer dan de helft was jonger dan 13 jaar
tijdens het misbruik. Allemaal kinderen die door dit verleden gevangene van hun
eigen lichaam zijn geworden. Het Vaticaan zou zich dood moeten schamen om deze
misbruikschandalen nog langer in de doofpot te stoppen.

Kor Bonthuis,

Appingedam

LOAD-DATE: 13 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              39 of 148 DOCUMENTS



                                  De Telegraaf

                          13 september 2018 donderdag
                                 Gehele Oplage

Brieven

SECTION: WATUZEGT; Blz. 16

LENGTH: 1023 woorden


Bevoegdheid

Een eerste stap om vergelijkbare uitkomsten als bij Lili en Howick te voorkomen
na bedreigingen van de staatssecretaris, kan men ondervangen door de
discretionaire bevoegdheid af te schaffen en het altijd aan de rechters over te
laten.

Klaas Groen, Grootebroek

Benieuwd

De zorgkosten stijgen met 10 euro per maand, de energierekening met minstens
150 euro per jaar en alle gemeentelijke belastingen gaan ons zeker 70 euro per
maand meer kosten. Ik ben dan ook benieuwd hoeveel AOW wij erbij krijgen om
erop vooruit te gaan. Van mijn pensioen verwacht ik ook niks meer.

Theo Joren, Haarlem

Leasefiets

Op Prinsjesdag wordt bekendgemaakt dat er een bijtelling van 7% voor de
leasefiets komt. Over de privékilometers moet belasting worden betaald. Men
moet dan zelf bijhouden hoeveel kilometers er in de vrije tijd wordt gereden.
Op weg naar mijn werk kan ik dus niet even rechtsaf om een broodje te kopen
zonder dat dit belast gaat worden.

J. Kluin

Stress

Zorgkosten gaan omhoog, als de regering de pensioenleeftijd niet zo snel omhoog
had gedaan, hadden veel mensen al pensioen gehad en veel minder stress van het
werken en dat levert minder zieke mensen op. Zorgkosten hoeven dan niet zo
extreem te stijgen.

Nel Groot, Zaandam

Psoriasis

Er wordt gesuggereerd dat chronische eczeem en/of de 'schilferziekte' psoriasis
verband zouden houden met het (te) rein- en schoonhouden van ons lichaam. Dit
heeft hier niets mee te maken. Psoriasis is een reumatologische aandoening, een
auto-immuunziekte zoals onder andere de Ziekte van Bechterew. Zeer
gecompliceerde materie, waar de geleerden nog niet uit zijn.

E. Hollander, Lelystad

Bonussen

De uitvoeringskosten van de pensioenfondsen zijn vorig jaar fors gestegen. Dit
kwam vooral door de bonussen aan de vermogensbeheerders, zo blijkt uit
onderzoek van adviesbureau LCP onder 222 pensioenfondsen. De totale
vermogensbeheerkosten, inclusief transactiekosten, liepen vorig jaar met 1
miljard euro op tot krap 7,6 miljard. Dan hebben we het ook nog niet over de
belastingheffing over de administratieve kosten. Iedereen eet er weer lekker
van. Behalve de gepensioneerde. Ik wil het erg graag in eigen beheer. Dit is te
gek voor woorden.

Loekie de Vries, Haarlem

Oplopen

De kosten van de zorg blijven oplopen en dat gaan we nu ook in de portemonnee
voelen. De zorgverzekering wordt in 2019 ruim 10 euro per maand duurder, schat
het ministerie van Volksgezondheid in. Dat is 9,5% meer dan nu en een zorg meer
voor de ouderen onder ons en eenverdieners in een gezin: hoe zal ik dat
betalen? We worden ziek van de zorgen om de zorg.

Jan Wallenburg, Best

Telefoon

Hoge prijzen voor een nieuwe telefoon schrikken consument niet af. Voor de
laatste Apple smartphone wordt grif 1000 euro betaald. En dan is 10 euro per
maand voor de zorgverzekering onacceptabel?

P. Burger, Waddinxveen

Megabuit

Je mag het natuurlijk niet hardop zeggen. Maar ik koester een heimelijke
bewondering voor bandieten die geen schot lossen en er toch met een megabuit
vandoor gaan. Zo beschouw ik ook het bericht 'Flinke kostenbesparing door
latere AOW' (Tel.nl, 12/9). Sinds de AOW-leeftijd in 2013 voor het eerst omhoog
ging heeft de Staat al bijna 4 miljard 'ontvreemd' van belanghebbenden. Het
betere jatwerk om het zo te zeggen...

Johan de Korte,

Den Haag

Racistisch

Make-up artieste Annemieke Tip heeft een model half bruin geschminkt. Volgens
sommigen racistisch. Ik vind het ver gezocht, maar oké, je mag dat vinden. Maar
om haar en haar kinderen vervolgens te bedreigen is een vreemde actie voor
iemand die tegen racisme zegt te strijden.

Pierre van de Leur, Cuijk

Prikkel

Het beperken van kopen op afbetaling is een goede stap in de richting van het
voorkomen van problematische schulden. De prikkel om te kopen op afbetaling is
te hoog, de kosten onoverzichtelijk. Het beste is kopen en contant betalen.
Zeker voor mensen met beperkte financiële middelen. Op deze wijze houdt men
zicht en meestal ook grip op het eigen geld.

H. Karelsen,

Deurwaarders Collectief

Nederland

Schiphol

Omdat Schiphol moet blijven groeien, verdwijnt straks het laatste stukje polder
ten westen van Amsterdam waar nu de grond nog kleinschalig agrarisch bewerkt
wordt door zorgboerderij De Boterbloem. Hier zou dan een bedrijventerrein voor
zogeheten luchthaven-gerelateerde bedrijvigheid voor in de plaats komen. Als
Schiphol nu eerst eens zijn vervuilde grond, die ze op meerdere locaties
opgeslagen heeft, gaat saneren, hebben ze nog bouwgrond genoeg. Rond de
stadsgrenzen moet groen blijven bestaan, dus alsjeblieft, spaar De Boterbloem!

Manolo Hohle,

Amsterdam

Onderdrukken

Eczeem flink in opmars (Tel. 12/9). Als de mensheid lichamelijke of mentale
ziekten denkt te onderdrukken met pillen en vaccins, komt het lichaam in
opstand en zal het andere manieren vinden om zich te uiten.

Gerry Key,

Geldermalsen

Blackfacing

Beste Annemieke Tip, twijfel niet aan jezelf maar twijfel aan het verstandelijk
vermogen van een paar doorgeslagen verwarde geesten die helemaal in de war
raken en bedreigingen uiten omdat je een gezicht prachtig hebt geschminkt.

J. H. Posthumus

Vies

Weet u wel hoe vies ons land is geworden. Het moge duidelijk zijn dat daardoor
huidaandoeningen kunnen ontstaan. Hygiëne staat voorop, maar de meeste
huidaandoeningen worden veroorzaakt door een 'vieze' leefwijze. Neem nu alleen
al het eten van suikers.

Maria Zwaan

Kustwacht

Eindelijk hebben ze in Brussel door dat er een eigen Europese kustwacht moet
komen, iets wat jan met de pet al jaren roept, maar nu komt het van de afscheid
nemende Commissie-voorzitter Juncker en dan is het plotseling een goed voorstel.

Koop Knol

Gezond

Ik ben een vrouw van 76 jaar, 1,54 m groot en 91 kg zwaar. Mijn leven lang
geworsteld met mijn gewicht en ben daar 20 jaar geleden mee gestopt. Ik laat
ieder jaar mijn bloed controleren op cholesterol, glucose, etc. Mijn bloeddruk
wordt in de gaten gehouden evenals mijn nierfunctie. Nog steeds hoef ik
(gelukkig) geen enkel medicijn. Ik ben nooit sportief geweest, maar altijd
bezig. Dus wat zegt gewicht over iemands gezondheid? Ondanks mijn gewicht voel
ik me gewoon prettig in mijn vel!

Yvonne van Ginderen,

Rijen

LOAD-DATE: 12 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              40 of 148 DOCUMENTS



                                  De Telegraaf

                           12 september 2018 woensdag
                                 Gehele Oplage

Hamers koopt tijd met offer

SECTION: BINNENLAND; Blz. 02

LENGTH: 822 woorden


Kop van cfo Timmermans moest rollen om topman uit de wind te houden

Het opofferen van ING's nummer twee versterkt de positie van de onder beleggers
populaire Ralph Hamers. Met politieke rugdekking lijkt hij voor nu veilig. Maar
met een donkergele kaart op zak betekent elke volgende misstap einde wedstrijd.

'Hi, it's Ralph here." Zo begint een webcamfilmpje van negentig seconden over
de groei van ING in het afgelopen kwartaal. Ralph is Ralph Hamers, topman van
een bank met meer dan honderd jaar oude wortels van onder meer Postbank en NMB
Bank, van oudsher de bank voor de gewone man. Hij presenteert ING echter liever
als jong technologiebedrijf dat toevallig een bankvergunning heeft.

Zijn handelsmerk is een overhemd met één, soms zelfs twee losse knoopjes. Ook
trekt Hamers soms oranje sneakers onder zijn pak aan. „Heb jij een stropdas
om?", verwelkomt hij grijzend journalisten die denken bij de oude bank op
bezoek te komen.

Hamers legt vol enthousiasme keer op keer zijn visie uit aan personeel in
binnen- en buitenland. 'Avonturen' zijn dat. De mooiste is die met de later
overleden burgemeester Eberhard van der Laan naar Silicon Valley, waar het duo
Amsterdam aanprijst als tech-hart van Europa.

Vooral de oudere ING'ers hebben moeite om Hamers bij te houden. Want hun baas
heeft haast, veel haast. „De vraag is niet óf Google, Amazon en Facebook de
bankensector betreden, maar wannéér", benadrukt hij steeds. Big data zou de
doodsteek zijn voor oude banken met hun spaghetti aan oude computersystemen. In
2016 al presenteert Hamers daarom een plan om als eerste mondiale bank op één
systeem te werken. De oude 'kantorenlanden' Nederland en België moeten nog
sneller digitaliseren, meer filialen sluiten, terwijl ING in het buitenland
meer leningen verstrekt en klanten werft. Ook profileert ING zich als partner
voor techbedrijven. In de VS wil Amazon met JP Morgan Chase bankrekeningen
aanbieden. Waarom hier niet met ING?

Anders dan de toplieden van Facebook of Amazon komt Hamers van ING niet weg met
misstappen. Een 'sorry' volstaat niet als hij bij ING op 'Champions
League-niveau' moet gaan verdienen. De commissarissen trekken een
salarisverhoging naar EUR 3 miljoen razendsnel in als de maatschappij boos
wordt. Als vervolgens bekend wordt dat de bank voor 775 miljoen euro schikt met
het Openbaar Ministerie om te boeten voor jarenlang falen bij het voorkomen van
witwassen en smeergeldbetalingen, roept het land om het hoofd van Hamers.

Na overleg tussen president commissaris Hans Wijers en minister Wopke Hoekstra
van Financiën rolt een week na de bekendmaking van de schikking het hoofd van
cfo Koos Timmermans. Een briljante strategische zet om de huid van Hamers te
redden. De nummer één en twee van een systeembank tegelijkertijd verliezen, zou
immers te riskant zijn. „Daarmee is de positie van Hamers versterkt", erkent
beleggersvoorman Paul Koster (VEB). Rients Abma (Eumedion) vult aan: „Voor de
continuïteit is een vertrek van Hamers nu een te groot risico."

Dat Wijers eerst flink onder druk gezet moest worden om met het creatieve offer
te komen, bleek uit de biecht die hij gisteren deed. De oud D66-minister noemde
de 'heftige reacties' uit politiek en maatschappij als reden om terug te komen
op zijn eerdere taxatie dat niemand op het hoogste niveau van ING
verantwoording hoefde te nemen, ondanks het vernietigende rapport van het
Openbaar Ministerie. ,,We hebben een uitgebreide analyse gedaan. Het was niet
voor de hand liggend dat er een bestuurder weg moest", aldus Wijers, die
afgelopen week nog op het matje geroepen werd door Hoekstra. Dat leidde ertoe
dat hij het zeven dagen later toch wel 'passend' noemde om een bestuurslid weg
te sturen.

Wijers wees daarbij Timmermans aan als de bestuurder die het meest
verantwoordelijk was geweest. Timmermans was lid van het bestuur van de bank en
verantwoordelijk voor ING Nederland. De positie van Hamers staat volgens hem
niet ter discussie. ,,De heer Hamers had en heeft de volledige steun van de
raad van commissarissen."

Dat de nummer twee van ING vertrekt, zorgt voor tevredenheid in Den Haag.
Kamerleden vroegen de afgelopen dagen allemaal om 'personele consequenties' en
hintten er weinig subtiel op dat ING-topman Hamers moest vertrekken. Maar nu
gaat 'slechts' zijn nummer twee weg. „Het voelt alsof er iemand geofferd
wordt", zegt SP-Kamerlid Mahir Alkaya.

In de coalitie vindt men het desondanks winst dat ING na de druk begrepen heeft
dat er meer moest gebeuren. Rondom het kabinet klinkt het dat er afgelopen week
meermaals is gesproken met ING. Daarbij werd duidelijk gemaakt dat er iets
moest gebeuren. Hoekstra noemt de stap van ING 'passend', Premier Rutte
herhaalde dezelfde afgesproken tekst.

Het betekent niet dat Hamers nu rustig kan blijven zitten. Zo kondigde het CDA
nieuwe Kamervragen aan: de leeuw ligt onder de loep.

'Heb jij een

stropdas om?'

Een briljante

strategische zet

LOAD-DATE: 11 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              41 of 148 DOCUMENTS



                                  De Telegraaf

                           12 september 2018 woensdag
                                 Gehele Oplage

De harde strijd van'turbineterroristen'

BYLINE: Ilan Sluis

SECTION: BINNENLAND; Blz. 09

LENGTH: 635 woorden


Intimidaties om windmolenparken tegen te houden

door Ilan Sluis

en André Spaansen

Nieuw-Buinen - De strijd tegen windmolens verscheurt hele dorpen in Drenthe en
Groningen. De strijd verhardt ook, zegt terrorismebestrijder NCTV in zijn
laatste dreigingsrapport terrorisme. De 'turbineterroristen' bedreigen,
intimideren en vernielen. „Er liggen granaten en semtex klaar."

Het spandoek in de voortuin van de woonboerderij in Nieuw-Buinen oogt niet
intimiderend. 'Zonnepanelen ja, windenergie nee', staat erop. Ook de 58-jarige
bewoner Hans (achternaam houdt hij liever voor zichzelf) ziet er niet uit als
een terrorist. Grijs haar, klein brilletje, overhemd. Toch werd Hans vorig jaar
met veel kabaal aangehouden na een inval in hun boerderij. En is hij onlangs
veroordeeld. Voor het sturen van dreigkerstkaarten, eind vorig jaar.
'Spiegeltje, spiegeltje aan de wand, wat staat er nu weer in brand?', stond er
op eentje. „Er is een link gelegd met een schuurbrand, vlak ervoor. Ik kan me
voorstellen dat het bedreigend overkwam", zegt Hans. „Ik heb er spijt van."

Maar Hans verstuurde de kaarten wel, met andere hardliners die zich al jaren
met hand en tand verzetten tegen de komst van windturbines van het zogeheten
windpark Drentse Monden. Een strijd die hele gemeenschappen verdeelt. Hans
praat niet meer met zijn buren, kinderen van 'windboeren' en tegenstanders
praten niet meer met elkaar op school.

Hans is het type radicaal waarvoor terrorismebestrijder NCTV waarschuwt in zijn
laatste kwartaalanalyse. Tussen hoofdstukken over moslimterrorisme staat een
hele passage over de turbineterroristen. 'Hoewel een klassieke ideologie bij
het buitenwettelijk verzet tegen windmolens ontbreekt, is het gelet op de
politieke doelen wel degelijk als extremisme te omschrijven', schrijft de NCTV
in het rapport Dreigingsbeeld Terrorisme Nederland.

Jan Nieboer is de voorman van het verzet tegen windmolens in Drenthe. Zijn toon
is fel en vol retoriek. De woorden heilloze idiotie vallen vaak. „De geplande
molens zijn met hun minimale tweehonderd meter te hoog, vervuilen het
landschap, doen de huizenprijzen dalen en het geluid dat de molens maken lijdt
tot gezondheidsschade."

Hij keurt 'ondemocratische acties' af, zegt hij. Maar hij begrijpt ze wel en
neemt er ook niet echt afstand van. Nee, hij weet niet wie die lui zijn die
dreigbrieven sturen, pamfletten plakken, voorwerpen met stalen punten in
landerijen gooien. „Maar ik word vaak aangesproken op de markt, of bij
evenementen. Er wordt mij verteld dat er zelfs handgranaten en semtex
klaarliggen. Als die molens er komen, worden ze in de fik gestoken, zeggen ze."

Toch is ook Nieboer beducht voor de opsporingsdiensten. „Ik houd er rekening
mee dat mijn mails worden gelezen, dat ik word afgeluisterd en gevolgd", zegt
hij. „Als we vergaderen, gaan de telefoons uit en in een andere kamer."

De haat tegen de molens komt volgens Nieboer voort uit de vroegere verhoudingen
tussen de machtige herenboeren en het onderdanige volk, het diepe wantrouwen
tegen de overheid en het gevoel dat het gewone volk in de regio er niets aan
overhoudt, net als bij de gaswinning. Nieboer is ook niet tegen gaswinning „In
heel de wereld wordt gas gezien als schoon alternatief. We zijn niet tegen
duurzaam. Maar zonnepanelen zijn de enige goede oplossing."

Impact

Initiatiefnemer van het windmolenpark Harbert ten Have is de belichaming van
wat de turbineterroristen de achterbakse herenboeren noemen. Hij kreeg al in
2016 te maken met verdachte brandstichting in een landbouwschuur. Hij laat zich
echter niet wegjagen: „Wat denk je, het heeft impact. Het is heel vervelend. We
hebben nu beveiliging, al heb ik zelf al een tijd geen brieven 'op het randje'
meer gehad. Het is heel jammer dat het zo is gegaan."

'Er liggen granaten en semtex klaar'

LOAD-DATE: 11 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              42 of 148 DOCUMENTS



                                  De Telegraaf

                           12 september 2018 woensdag
                                 Gehele Oplage

Brievenbus komende jaren nog helft leger

BYLINE: Yteke de Jong

SECTION: FINANCIEEL; Blz. 23

LENGTH: 470 woorden


Postvolume daalt naar 1 miljard stuks in 2025

door Yteke de Jong Alphen aan den Rijn - PostNL verwacht dat het aantal
poststukken in de komende jaren zal halveren van 2,3 naar ongeveer 1 miljard
stuks. Het postbedrijf moet daarom verder krimpen.

Dat zegt Resi Becker, directeur van de divisie post van PostNL in gesprek met
De Telegraaf. Het postbedrijf probeert daarom een nieuwe werkwijze in te
voeren, onder meer door brievenbuspakketjes en brieven samen te laten bezorgen.
„We willen toe naar minder pieken in het werk. Nu bezorgen we veel post op drie
dagen in de week, maar we zijn van plan om dat te spreiden", zegt Becker.

Het driedaagse bezorgmodel is vooral in zwang voor zakelijke post. Een brief
van een particulier dient de volgende dag bezorgd te worden, als gevolg van de
verplichting die voortkomt uit de wet van de universele postdienstverlening
(upd). Als gevolg daarvan moet PostNL vijf dagen in de week van Maastricht tot
Moddergat langs de deuren bij de gewone man.

Volgens Becker blijft dat zo, zij verwacht niet dat de politiek daar anders toe
zal besluiten. „Daar zijn we aan gebonden als gevolg van Europese regelgeving.
We zoeken de efficiency onder meer in een andere werkwijze." Vandaag spreekt de
Tweede Kamer over de toekomst van de postmarkt.

De krimp van de post heeft er al voor gezorgd dat ruim 8000 postbodes het
bedrijf in de afgelopen jaren hebben verlaten en naar ander werk zijn begeleid.
Nu nog zijn er 2200 'ouderwetse' postbodes in dienst, naast 18.000
postbezorgers die een paar uur per dag werken.

Ook verdwijnt de helft van de 19.000 brievenbussen, iets dat op lokaal niveau
voor verzet zorgt. PostNL probeert de daling van fysieke post te verminderen
door gemak voor consument, onder meer door digitale postzegels aan te bieden.
Het is niet meer nodig om een postzegel te kopen en die op te plakken.

„We krimpen als bedrijf, waardoor er werk verdwijnt. Daar moeten we realistisch
in zijn. Door de resterende post gelijk over de dagen te verdelen, kunnen we
mensen meer uren bieden. Daarmee blijven we een aantrekkelijke werkgever", zegt
Becker. Vorige week baarde het bedrijf opzien door kantoormedewerkers te vragen
om deze maand post te lopen vanwege personeelstekorten.

Over de bezwaren van de vakbonden tegen de nieuwe werkwijze met nieuwe
hulpmiddelen als het sorteervest is Becker kort. „Het gaat maar om één vakbond,
die problemen ziet. We hebben alles laten onderzoeken, in samenwerking met de
ondernemingsraad. We staan hier achter."

Het driedaagse bezorgmodel werd in 2012 ingevoerd, maar wordt nu, na zes jaar,
al weer afgeschaft. Was het niet beter geweest om meteen te kijken naar
spreiding? „We weten wel dat de post zal krimpen, maar hoe we ons bedrijf er in
2030 uitziet laat zich niet precies voorspellen."

Postzegel kopen niet meer nodig

LOAD-DATE: 11 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              43 of 148 DOCUMENTS



                                  De Telegraaf

                            3 september 2018 maandag
                                 Gehele Oplage

Kamer na reces weer vol aan de bak

SECTION: BINNENLAND; Blz. 10

LENGTH: 1048 woorden


Het gaat goed met ons land, maar de oppositie slijpt als vanouds de messen

Het grootste deel van Nederland is al weer een tijdje aan het werk, maar na
acht weken zomerreces begint de Tweede Kamer deze week ook weer. Het belooft
een spannend politiek jaar te worden, nu minister Wopke Hoekstra (Financiën) de
eerste eigen begroting van Rutte III mag presenteren. Het gaat goed met ons
land, maar de oppositie slijpt de messen als vanouds. Een vooruitblik.

Een dikkere portemonnee. Die staat het komende jaar centraal in Den Haag. Alle
inkomensgroepen gaan er op vooruit, met name door een aanpassing van het
belastingsysteem. Daarnaast steekt de coalitie miljarden extra in zaken als
defensie, onderwijs, kindsubsidies en zorg. Mensen zullen de welvaart dus niet
alleen in de knip moeten merken, maar ook op straat, in de klas en in het
verzorgingshuis.

Daarnaast stijgen de kosten voor de zorg en de sociale zekerheid elk jaar
vanzelf. Deze kabinetsperiode gaat er bijvoorbeeld meer geld extra naar de zorg
(dus bovenop wat er al wordt uitgegeven) dan naar de hele begroting van het
ministerie van Defensie.

Coalitiepartijen straalden de voorbije week, omdat ze met de economische wind
in de zeilen relatief eenvoudig een akkoord hadden bereikt over de begroting
2019.

Portemonnee

Maar SP-leider Lilian Marijnissen heeft eerder het idee dat de rest van het
Binnenhof in een andere realiteit leeft. „Hier in Den Haag hoor ik iedereen
jubelen dat de crisis voorbij is. Maar voor wie denk ik dan?" De CPB-cijfers
verwachten voor 2019 iets anders, maar volgens de SP-leider heeft „het
merendeel van de mensen nog steeds niet meer te besteden, moet nog steeds
langer doorwerken en ziet dat de verzorgingshuizen gesloten zijn".

Net als Marijnissen verwijst ook PvdA-voorman Lodewijk Asscher naar de
dividendbelasting, het heetste hangijzer van de komende maanden. „Dit kabinet
kiest niet voor mensen, maar voor de multinationals", vindt de
sociaaldemocraat. De discussie over de omstreden belastingverlaging voor
buitenlandse beleggers, in een poging Nederland aantrekkelijker te maken voor
grote bedrijven, zal waarschijnlijk nog maanden duren.

Klimaat

Er is echter nog een onderwerp dat belooft een nog veel grotere stempel te
drukken op de politieke agenda: het klimaat. Nadat werkgroepen deze zomer
allerlei voorstellen deden om klimaatdoelen te halen, zal VVD'er Eric Wiebes de
komende tijd concrete maatregelen moeten indienen die het leven van alle
Nederlanders zullen beïnvloeden. Het prijskaartje voor de duurzame dromen
dreigt voor een belangrijk deel bij de burger terecht te komen. De grote vraag
is of kiezers dan nog warm zullen lopen voor de duurzame dromen.

CDA-leider Sybrand Buma waarschuwde deze zomer al dat de gewone Nederlander
niet op kosten gejaagd moet worden door 'elitaire' milieumaatregelen. „Het is
een belangrijke uitdaging om te voorkomen dat de kosten van verduurzaming op de
gewone gezinnen en kleine bedrijven worden afgewenteld", beaamt SGP-voorman
Kees van der Staaij. En onder het mom 'klimaatrechtvaardigheid' meldt ook
GroenLinks zich. Volgens de partij van Jesse Klaver moeten de grootste
vervuilers betalen en niet mensen met een kleine portemonnee.

Pensioenen

Van minister Wouter Koolmees (Sociale Zaken) wordt verwacht dat hij eindelijk
duidelijkheid kan bieden over de toekomst van de pensioenen. In feite gaat het
kabinet niet over deze oudedagsvoorziening, maar de al jaren bakkeleiende
werkgevers en werknemers.

Toch moet de minister het slepende dossier vlot trekken, door de wettelijke
regels aan te passen die een akkoord mogelijk kunnen maken. Hij zal de hete
adem in de nek voelen van 50Plus. Voorman Henk Krol kondigt aan met een
wetsvoorstel te komen 'waardoor onnodige kortingen op pensioenen kunnen worden
voorkomen'.

Buitenland

Het kabinet heeft intussen de handen vol aan de nasleep van MH17. Onze
diplomaten moeten op twee fronten de strijd aan met hun Russische tegenspelers.
Allereerst is er de aansprakelijkheidsstelling, waarop Moskou nog moet reageren
en waar Nederland en Australië vervolgstappen op zullen doen.

Verder is er een strafzaak in voorbereiding, die vooral voor justitie een kluif
zal zijn, maar waar minister Stef Blok (Buitenlandse Zaken) alles op alles zal
moeten zetten om medewerking van Rusland te krijgen. Tegelijkertijd moet hij
bondgenoten binnenboord houden om de druk op Moskou te houden en te verhogen.

Daarnaast is er natuurlijk de aanstaande Brexit, die onder meer de Nederlandse
handelsrelatie met de Britten belooft schade toe te brengen.

Wat er buiten onze landsgrenzen gebeurt, heeft vaak grote gevolgen voor ons
leven. PVV-voorman Geert Wilders belooft te blijven strijden voor 'grenzen
dicht' en 'Nederland de-islamiseren.' De steekpartij op het Amsterdamse
Centraal Station van afgelopen vrijdag laat zien dat dit onderwerp zeer actueel
blijft, ook in de Haagse politieke arena.

Verkiezingen

Forum voor Democratie kondigde eerder aan het komend jaar de senaat te willen
gaan veroveren. Wat de partij van Thierry Baudet nog meer in petto heeft voor
Nederland is onduidelijk; ondanks herhaaldelijke verzoeken wilde Forum niet
vooruitblikken.

Duidelijk is wel dat de Provinciale Statenverkiezingen en de daaruit
voortkomende verkiezingen voor de Senaat een stempel gaan drukken op politiek
Den Haag. De coalitie heeft nu in beide Kamers de kleinst mogelijke meerderheid
en kan tot de stembusgang dus relatief eenvoudig moeilijke voorstellen er
doorheen loodsen. Nu kan het nog.

Aan beide kanten van het Binnenhof wordt verwacht dat die meerderheid in de
Senaat wegvalt, bijvoorbeeld omdat D66 de vorige keer een monsterscore haalde.
„Wij denken dat de Partij voor de Dieren een doorslaggevende stem gaat krijgen
na de Provinciale Staten en Eerste Kamerverkiezingen volgend jaar", voorspelt
voorvrouw Marianne Thieme.

Er klinken overigens ook geluiden dat er geen man overboord is als de
meerderheid wegvalt; premier Mark Rutte toonde zich de afgelopen acht jaar met
zijn kabinetten een politieke jongleur. Voor vrijwel alles wat zijn kabinetten
voorstelde, ritselde hij de nodige meerderheid. Ook met oppositiepartijen die
nu nog de messen slijpen. Saai belooft het komende politieke jaar in ieder
geval niet te worden.

Rutte was ware politieke jongleur

LOAD-DATE: 2 September 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              44 of 148 DOCUMENTS



                                  De Telegraaf

                           1 september 2018 zaterdag
                                 Gehele Oplage

Brieven

SECTION: WATUZEGT; Blz. 16

LENGTH: 844 woorden


Blij

Wat ben ik blij dat ik hier in dit dorp woon en niet in de Randstad. Met
ruimte, rust, veel groen, schone lucht, gratis parkeren, duisternis, een
middelbare school tot en met vwo en een station (met 5 kwartier in o.a. de
Randstad, Groningen en Nijmegen). Een warme bakker, drie supermarkten,
basisscholen met goed en voldoende personeel, veel fietspaden, een apotheek,
een medisch centrum, een goede slager, heerlijke ijsjes, een paar leuke kroegen
en geen misdaad! Kortom, een heerlijk oord om te wonen.

Sjouke de Jong, Holten

Grenzen

Een Pakistaanse man die een aanslag op Geert Wilders wilde plegen komt zonder
visum Nederland binnen. Inklimmers uit Albanië die naar Engeland willen, komen
illegaal Nederland binnen en creëren een waar vluchtelingenkamp bij de
Moerdijk. Roemeense criminelen die vrachtwagens leegroven komen zonder
legitimatie gewoon de grens over. Afrikaanse economische vluchtelingen die het
paspoort weggooien komen gewoon Nederland binnen. Slechts enkele voorbeelden
van hoe lek de grenzen van Europa zijn.

Peter de Quaack,

Vlissingen

Schandalig

Het is schandalig de kinderen Lily en Howick uit te zetten, maar wel vrouwen
die uit vrije wil naar het oorlogsgebied in Syrië zijn vertrokken, terug laten
keren. Deze vrouwen hebben daar kinderen gekregen en die mogen dan wel in
Nederland blijven. Ik heb hier geen woorden voor.

A. Mulder, Borne

Stress

Goed idee van staatssecretaris Blokhuis (Volksgezondheid) om de prijs van
alcohol te verhogen. Kan de pensioen en AOW-leeftijd naar beneden omdat de
hardwerkende Nederlanders na een dag keihard werken zijn stress niet meer kwijt
kan door een drankje te doen

Monique Hoendervangers

Overdrijven

ProRail propagandeert dat Nederland het drukst bereden spoornet van Europa
heeft met circa 1,5 miljoen passagiers op 7000 kilometer spoor. Nou dat valt in
het niet met regio Londen, daar worden bijna 3,3 miljoen passagiers per spoor
vervoert, daarnaast 3,7 miljoen reizigers met de Underground maakt 7 miljoen
dagelijkse passagiers op 400 kilometer spoor. Dus ProRail niet zo overdrijven
en een ander excuus verzinnen om reizigers te laten begrijpen dat er soms iets
mis gaat.

J. van Leijen, Amsterdam

Billen

Het is inmiddels gewoonte geworden dat het NOS Journaal een kwart van de
zendtijd besteed aan berichten over seksuele overtredingen en misdrijven.
Ernstige zaken, zeker, maar het hoeft toch ook niet zo te zijn dat elke
billenknijperij uitgebreid wordt behandeld. Op de wereld gebeurt van alles, ook
mooie dingen. Misschien kan daarover ook eens bericht worden.

David Vesters

Zwichten

Grote waardering voor de heer Wilders is op zijn plaats, nu hij zijn
Mohammedcartoon-wedstrijd intrekt omdat ook hij moet zwichten voor de terreur
van de onverdraagzame islam. Hij doet het niet voor zichzelf en zou dat ook
nooit doen. Wilders heeft ervoor gekozen om onschuldigen (mannen, vrouwen,
kinderen, het maakt de islam niets uit) te beschermen, die gewoonlijk als
doelwit worden gekozen.

H.J.Looijenga,

Drachten

Vergrijzing

Deze zomer schijnt de standaard te worden volgens klimaatexperts voor de
komende jaren. Ouderen leggen met dit weertype steeds sneller het loodje. Het
probleem vergrijzing lost zich met de ingeschatte klimaatverandering voor de
komende jaren dus vanzelf op.

Kees Hollemans,

Zwijndrecht

Ingetrokken

Ik vraag me af of de cartoonwedstrijd van Wilders wel serieus was. Het lijkt
erop dat het alleen maar weer aandacht trekken is geweest om zijn achterban
tevreden te stellen. Hij misbruikt daarbij de vrijheid van meningsuiting. Want
als hij zelf onderwerp is van een cartoon, laat hij via Twitter meteen zijn
ongenoegen blijken.

Johan de Clerck,

Den Helder

Boycotten

Het kabinet kunnen we (nu) niet wegsturen als de dividendbelasting toch nog
wordt afgeschaft. We kunnen wel Unilever boycotten. Dan komt het hoofdkantoor
misschien niet in Nederland en kan het jaar daarop de dividendbelasting weer
gewoon worden ingevoerd - en hoger want we hebben nog wat in te halen!

Joost de Vree

Nepbom

Vol onbegrip heb ik het artikel 'Weer nepbom op legerplaats' gelezen. Wat
bezielt Alberto Stegeman om dit te doen? Het is en blijft eenvoudig om toegang
tot een legercomplex te krijgen, zeker met hulp van binnenuit, daar kun je je
niet tegen weren. Deze actie is vergelijkbaar met terrorisme, daar kun je je
ook niet voor de volle 100% tegen beschermen. Stegeman denkt zich te kunnen
indekken door het gebrek aan veiligheid aan te tonen, maar slaat in mijn ogen
volledig de plank mis. Uiteindelijk kost deze actie de belastingbetaler weer
extra onnodig geld. Alberto bedankt!

Ruud Meijering

Bewijslast

Steeds vaker worden zware criminele feiten afgedaan met een veel te lage straf,
omdat de rechters geen overtuigend bewijs kunnen constateren. Zo zal het ook
wel weer vergaan met Jos Brech. Er valt na twintig jaar niet veel meer te
bewijzen, zo zal de raadsman aanvoeren en de straf zal wel weer aangepast
worden. Hoogste tijd voor een wijziging van de strafwet bij zware misdaden: de
omgekeerde bewijslast. 'Bewijs maar dat je het níet gedaan hebt'.

Gabriël de Leeuw

LOAD-DATE: 31 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              45 of 148 DOCUMENTS



                                  De Telegraaf

                            31 augustus 2018 vrijdag
                                 Gehele Oplage

Liberalen zijn'gesodemieter' meer dan beu

SECTION: BINNENLAND; Blz. 03

LENGTH: 476 woorden


Incidenten stapelen zich op

Van onze parlementaire redactie

Den Haag - De VVD baalt van het zoveelste incident binnen de partij.
Prominenten vinden het 'fnuikend' en zijn klaar met het 'gesodemieter' in hun
partij. De liberalen worden de laatste jaren door schandaal na schandaal
geplaagd, maar de kiezer lijkt er de VVD desondanks niet voor af te straffen.

Een voormalig partijvoorzitter die wordt verdacht van oplichting, een minister
die loog over aanwezigheid in de datsja van Poetin, een Kamerlid blijkt een
pandjesbaas die lak aan de huurregels heeft... Het is slechts een kleine greep
uit de meest recente integriteitsschandalen bij de VVD. En nu stapt het bekende
Kamerlid Han ten Broeke ook nog op vanwege een affaire met een medewerkster.

De grootste regeringspartij van het land produceert de afgelopen jaren continu
een stroom van soortgelijk nieuws, denk bijvoorbeeld aan het opstappen van
fractievoorzitter Hermans in de Eerste Kamer wegens misstappen in een van zijn
nevenfuncties. Maar kiezers lijken zich desondanks niet tegen de VVD te keren.

Opiniepeilers zien ook dat schandalen bar weinig invloed hebben op de peilingen
die regelmatig verschijnen. „Op de een of andere manier, en daar hebben we
eigenlijk geen goede verklaring voor, glijden heel veel incidenten af van de
VVD. En ook van Rutte", zegt Sjoerd van Heck, opiniepeiler bij Ipsos.

Opiniepeiler Maurice de Hond merkt eveneens dat de kiezer de VVD niet straft
voor de vele incidenten. „De meeste kiezers van de VVD zien geen reëel
electoraal alternatief", geeft hij als verklaring. „Dat komt onder andere
doordat CDA en D66 ook in de regering zitten. En de mensen die PVV of Forum een
reëel alternatief vinden, zitten daar al." Bovendien zouden VVD-kiezers hun
financieel belang voorop stellen bij hun keuze. „Dus dan maakt dit soort
incidenten weinig uit."

VVD-prominent Hans Wiegel heeft net het nieuws over Ten Broeke vernomen als we
hem spreken. „Vrolijk word je er niet van. Voor de VVD is het niet goed." Hoe
het komt dat de VVD zo door schandalen wordt geplaagd en wat de partij eraan
moet doen, Wiegel weet het niet. „Het zijn allemaal losse schandalen. Dus het
is moeilijk te zeggen wat je er als partij aan kan doen, maar het ondermijnt in
elk geval de politiek. Als gewone burger denk je: 'wat is dat nou weer voor
gesodemieter bij de VVD'? En dat snap ik."

Klaas Dijkhoff, die de VVD-fractie in de Tweede Kamer leidt, zegt ook te
snappen dat het beeld van zijn partij hiermee allerminst mee geholpen is. Hij
zegt ervan te balen dat er wéér een integriteitskwestie is binnen zijn partij.
„Wij werken elke dag keihard aan het verbeteren van Nederland volgens onze
visie en dan is dit soort dingen fnuikend voor de vooruitgang van dat werk.
Maar ook voor het beeld dat mensen van je hebben als partij, dat snap ik ook."

'Fnuikend voor de vooruitgang'

LOAD-DATE: 30 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              46 of 148 DOCUMENTS



                                  De Telegraaf

                            31 augustus 2018 vrijdag
                                 Gehele Oplage

Brieven

SECTION: WATUZEGT; Blz. 16

LENGTH: 1018 woorden


Afschuw

Minister Grapperhaus heeft nadrukkelijk zijn afschuw uitgesproken over de
bedreigingen richting Wilders. Gelukkig maar dat nu vanuit de regering ook
wordt gereageerd. Wilders wordt al jaren bedreigd en beveiligd. Hoe houdt deze
man dit vol, honderden bedreigingen per week. Nederland is Nederland niet meer,
ik hou mijn hart vast. Het kan toch niet zijn dat onze cultuur de nek om wordt
gedraaid.

Gerard Maagd,

Hoogezand

Privacy

Toen bekend werd wie de vermeende moordenaar van Nicky Verstappen was, werd er
een opsporingsbevel uitgedaan met foto

en binnen de kortste keren was er een arrestatie. In Engeland kwamen we op onze
bestemming aan en daar bleek een vrouw te zijn vermoord. Dezelfde dag nog hing
overal haar foto en posters met vragen om informatie, in kranten en op de
radio. De volgende dag al werd de dader ingerekend en met naam, toenaam en
adres in de kranten genoemd. Naar mijn mening heeft iemand die aantoonbaar een
delict heeft begaan geen recht op privacy, dat verspeel je als je de verkeerde
keuze maakt.

M. Duyvelaar,

Middelburg

Priority

Op 27 juli zond ik een brief met een paar krantenknipsels en foto's naar mijn
oom in Australië en betaalde daar EUR 8,40 voor. Dit was 'priority'. Pas deze
week kreeg ik bericht dat de brief was aangekomen. En dan klaagt PostNL dat we
te veel email gebruiken, waarom toch?

S. J. Groenenberg

Dupe

Waarom moeten reizigers en gewone burgers de dupe worden van politieacties?
Deze mensen kunnen niet zorgen voor minder werkdruk en meer geld. Laat de
politieagenten hun punt maken door geen bekeuringen uit te schrijven. Lijkt me
een stuk sympathieker.

Sophie van Dijk

Vrijheid

Religie blijft voor niet-gelovigen een vaak een onbegrijpelijk fenomeen.
Vanwege een nog te houden cartoonwedstrijd iemand doodwensen, is voor
Nederlanders een onbegrijpelijke reactie. Nog moeilijker te bevatten is de in
onze ogen fanatische reactie van mensen in Pakistan. Duidelijk is dat wij niets
met elkaar gemeen hebben. Maar is het verstandig steeds olie op het
islamitische vuur te gooien? Of heeft het de voorkeur af en toe af te zien van
de vrijheid van meningsuiting? Ik kies voor het laatste.

Oane Jansen

Stagediscriminatie

Minister Van Engelshoven is van plan om werkgevers te leren hoe om te gaan met
een sollicitant met een niet-westerse achtergrond voor een stageplek. Volgens
mij is het beter om de allochtone sollicitanten wat bij te spijkeren. Deze week
zag ik op tv een interview met een stagiair (eveneens niet-westers), die wel
snel een stageplek kreeg. Op de vraag van de interviewer hoe hij dat voor
elkaar had gekregen, antwoordde hij: ik heb samen met een docent een foutloze
sollicitatiebrief geschreven...(!??)

Hans Verboom,

Wolvega

Journaal

Een goede besparing op de publieke omroep is het gehele NOS Journaal af te
schaffen. Om 18.00 uur bestaat het voor 90% uit herhalingen. Dit wordt om 20.00
uur nog eens overgedaan! Allemaal oud-nieuws en dat gaat al vele jaren zo. Het
actuele nieuws via internet van de kranten en RTL Nieuws is veel beter en het
kost geen belastinggeld!

Paul Quekel,

Waalwijk

Normaal

Vrijheid van meningsuiting is normaal in Nederland, maar niet in islamitische
landen. Zij mogen wel het Jodendom beschimpen, de inwoners van Europa
vergelijken met honden en varkens, maar zijn niet in voor zelfspot. En even
terzijde, ik ben geen Wilders-aanhanger.

Mevr. Brugman,

Lelystad

Dommer

Het probleem van de toekomst: de telefoon wordt steeds slimmer, maar degene die
hem vasthoudt steeds dommer.

Bart Wernke

Zangers

Op het luxe eiland Ibiza verblijven de Beste Zangers met hun crew e.d. voor
opnames van het tv-programma van NPO1. Ik gun het ze van harte om dat op dat
prachtige vakantie-eiland te mogen doen, maar ik snap nu ook waarom er bij de
publieke omroep bezuinigd moet worden. Dit programma kan toch ook gemakkelijk
worden gemaakt in een tropisch aangeklede studio in Nederland? En ook de
presentatoren verdienen absurd hoge salarissen, van ons geld.

C. Schippers

Beledigd

Extreme moslims in Pakistan eisen dat Wilders zijn cartoonwedstrijd staakt,
omdat zij zich hierdoor diep beledigd voelen. Wereldwijd moslimgeweld dreigt en
dreigmails stromen binnen. De idiotie ten top! In welke tijd leven deze mensen?
Nooit gelezen in hun eigen heilige boeken dat Mohammed nou niet bepaald een
heilige was. Klagen dat zo'n wedstrijd onnodig is en Nederlandse belangen in
gevaar brengt is heel hypocriet, zeker bij monde van onze regering.

P. Holst

Heftig

Waarom een cartoontekenwedstrijd over de profeet Mohammed? Waarom moslims zo
diep raken in hun geloof? Mohammed is heilig voor hen en daar mogen geen
afbeeldingen van gemaakt worden en al helemaal geen cartoons, denk ik. De
moslims reageren heftig en niet schouderophalend zoals de meeste godsdiensten
zouden doen. Zaai geen verdeeldheid en laat moslims in hun geloof met rust!

Wil Slettenaar, Lunteren

Boodschappen

Als er in de toekomst geen contant geld meer is en er geen pinautomaten meer
zijn in het straatbeeld, hoe betalen we dan alle boodschappen als voor langere
tijd het systeem uitvalt?

Mevrouw V. Klaassen

Tijd

Ik wil niet af van de zomertijd, ik wil af van de wintertijd.

R. den Hartog, Utrecht

Belastingtelefoon

Het is nog niet eens zo lang geleden dat in elke plaats van enige omvang een
belastingkantoor was waar je even langs kon gaan of mensen bellen. Het is die
idiote klantonvriendelijke trend die je ook bij de politie met legio gesloten
bureaus en PostNL met alle opgeheven postkantoren ziet. Raar is dat de
Belastingdienst ook niet via mail bereikbaar is en dat je volledig afhankelijk
bent van een callcenter met nitwits.

Frederik Jacobs

Vreemd

Toch gek dat het justitiële apparaat mij op een snelweg in Rotterdam met
uiterste precisie met 87 km/uur op de digitale foto vastlegde en daarvoor
beboette, maar niet in staat is om bij Moerdijk de daar in overvloed aanwezige
buitenlandse illegale inklimmers te stoppen. Het is maar net waar justitie haar
pijlen op richt.

F. Dekker, Callantsoog

Vrouwen

Merkwaardig dat er in Pakistan, tenminste als je naar het tv-nieuws kijkt, geen
vrouwen schijnen te wonen.

C.G. Oosterbaan,

Monnickendam

LOAD-DATE: 30 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              47 of 148 DOCUMENTS



                                  De Telegraaf

                           30 augustus 2018 donderdag
                                 Gehele Oplage

Boegbeeld van Amsterdamse School

SECTION: CULTUUR; Blz. 13

LENGTH: 422 woorden


Museum Het Schip

Nederland is een rijk museumland. Veel kleinere musea zijn onbekend, maar
herbergen verrassende collecties. In de rubriek 'Bekijk het maar' gaan we op
ontdekkingstocht langs bijzondere plekken.

Op het Amsterdamse architectenbureau van Eduard Cuypers - dat zich recht
tegenover Het Rijksmuseum, een beroemd werk van Eduards oom Pierre, bevond -
broedden jonge bouwkundigen op nieuwe vormen. Onder hen was Michel de Klerk,
een arm maar ambitieus 14-jarig jochie zonder vader uit de Waterloopleinbuurt.
Hij kon goed tekenen en mocht van Cuypers als puntenslijper aan de slag op
diens atelier, mits hij braaf naar de avondschool ging. Ditzelfde jochie zou
uitgroeien tot een van de boegbeelden van een ideologische, wereldwijd
bewonderde bouwstijl: de Amsterdamse School.

Leuke feitjes als dit zijn te vinden in Museum Het Schip aan het
Spaarndammerplantsoen. Dit door De Klerk ontworpen schitterende driehoekige
volkswoningbouwcomplex uit 1921, wordt deels nog steeds bewoond door sociale
huurders met buitengewoon veel mazzel. Het behoort samen met onder andere Het
Scheepvaarthuis tegenover het Centraal Station, en Radio Kootwijk op de Veluwe
tot de top van de Amsterdamse School-architectuur. Geen betere plek dus voor
een museum geheel gewijd aan deze stijl vol golvende bakstenen, kunstige
kozijnen en gestileerde ornamenten, die wilde aantonen dat schone kunsten óók
voor de gewone man op straat waren en niet alleen voor de elite in de salon.

De vaste expositie Verbeelde Idealen belicht de opkomst van de Amsterdamse
School, die verder ging dan gevels en verband hield met buitenlandse stromingen
als art deco. In het museum zijn bijvoorbeeld veel meubels uit die periode te
zien en zijn er een woon- en slaapkamer nagebouwd. Vitrines vol serviezen,
beeldjes, sieraden en geïllustreerde boekcovers schetsen een mooi tijdsbeeld.
Ook is er veel aandacht voor de publieke werken die werden gemaakt in opdracht
van de gemeente, zoals bruggen, postbussen en lantaarnpalen. Een bekende naam
in dit verband is die van beeldhouwer Hildo Krop, die menig brug en gevel
voorzag van prachtige ornamenten.

Een rondleiding - die is er elk uur - is ten zeerste aan te bevelen. Het museum
organiseert trouwens ook excursies naar andere toonbeelden van Amsterdamse
School-architectuur, zowel binnen als buiten de hoofdstad. Naast de vaste,
informatieve collectie zijn er wisselexposities. Vanaf 2 oktober is
bijvoorbeeld te zien welke overeenkomsten er zijn met Spanje in Gaudí en de
Amsterdamse School.

LOAD-DATE: 29 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              48 of 148 DOCUMENTS



                                  De Telegraaf

                           29 augustus 2018 woensdag
                                 Gehele Oplage

Duitsers leven in eigen werelden

SECTION: BINNENLAND; Blz. 11

LENGTH: 856 woorden


Nee, ik heb geen illusies over wat in het oosten van Duitsland gebeurt, over de
neonazi's die daar weer uit de riolen zijn gekropen. Maar ik heb, toen ik daar
twee jaar geleden was, in Leipzig en Dresden mensen gesproken die zich
gemarginaliseerd en zelfs gecriminaliseerd voelden omdat ze zich tegen migratie
hadden uitgesproken, en daarom voor neonazi werden uitgemaakt.

In Nederland maak je je leven niet gemakkelijk als je je als PVV'er
bekendmaakt, zeker als je een loopbaan hebt bij de overheid. Je bekent daarmee
dat je je schuldig maakt aan ideeën en opvattingen die „fatsoenlijke" mensen -
namelijk zij die op basis van bepaalde normen het publieke debat voeren - niet
koesteren. In Duitsland is het erger: daar teken je je doodvonnis als je je
tegen migratie uitspreekt.

De druk van de media, en van de politieke partijen, weerhoudt de meeste mensen
ervan zich uit te spreken over wat zij als onbegrijpelijk ervaren: de aankomst
van miljoenen mensen met andere gewoonten en andere ideeën over seksualiteit,
vrouwen, Joden, afvalligen. Die migratie is een project van hoogopgeleide
elites, die blijven volhouden, ondanks de vele incidenten en hoge
criminaliteitscijfers, ondanks de vele migranten met een uitkering en de vele
schoolverlaters, dat migratie goed is voor Duitsland, of op z'n minst: dat het
zwijgen over de negatieve kanten van migratie nu eenmaal de consequentie is van
de historische schuld van het Duitse volk.

Inmiddels weten we dat grote groepen migranten niet integreren maar de
meegenomen levenswijzen uit het noorden van Afrika en uit het Midden-Oosten
behouden, en die getuigen niet altijd van moderne inzichten in
man-vrouwverhoudingen, moderne opvoedmethoden, de rol van religie. Er ontstaan
enclaves, misschien nog het minst in Nederland, die weinig met West-Europa te
maken hebben, maar ook bij ons slaat dat toe.

In het interessante online tijdschrift Spiked stond kortgeleden een artikel van
een Zuid-Afrikaanse schrijver die enige tijd in Nederland had doorgebracht. Hij
schreef over wat hij in Amsterdam had aangetroffen. Het was een schokkend stuk
omdat hier iemand sprak die bruut benoemde wat we zelf niet willen benoemen:
dat Amsterdam een gesegregeerde stad is.

Hij schreef: „De harde werkelijkheid in Holland is nu dat mensen hun eigen
kappers hebben, hun eigen markten, hun eigen plekken waar ze elkaar ontmoeten,
hun eigen werelden. Ze voelen zich ongemakkelijk met elkaar te leven, en waar
ze dat gedwongen doen, zoals op de huurwoningmarkt, dan vinden ze het lastig de
publieke ruimte met elkaar te delen. (...) Je raakt aan alles gewend wanneer
het lang genoeg duurt. Dit is ook een van de kwalijke gevolgen van segregatie:
het is natuurlijk moeilijk om te zien en te ondergaan wat het probleem is als
het om een wijk gaat waar je nooit komt. Uit het oog, uit het hoofd."

Hoe luidde de kop boven het stuk? 'Een gevoel van apartheid in Holland'.

Over Chemnitz werd de afgelopen dagen gerapporteerd dat daar massaal neonazi's
de straat op zijn gegaan. Dat tuig zal er zeker tussen hebben gelopen,
misschien in ongezonde aantallen, maar in de video's die ik zag kwamen
voornamelijk de mensen langs die ik zelf gesproken heb en die niet begrijpen
waarom mensen zoals zij plaats moeten inruimen voor migranten uit het
Midden-Oosten.

Er werd in Chemnitz een jongeman doodgestoken door een Syriër en een Irakees.
Dit soort tragedies komt voor onder jongemannen, ze zijn van alle tijden. Maar
ontkennen, zoals Duitse autoriteiten doen, dat het aantal steekpartijen met
minstens een kwart is toegenomen sinds 2014, toen golven jongemannen uit het
Midden-Oosten het land zijn binnengekomen, is een vorm van zelfbedrog.

Met veel druk houden de Duitse elites, van links tot rechts, in alle media, de
deksel op de pan met onrust. Maar het is een kwestie van tijd voor die eraf
knalt, met alle gevolgen van dien.

Tot dat fatale moment aanbreekt, worden te veel mensen ervan beschuldigd foute
ideeën te hebben over migratie. Duitsers moeten hun kop daarover houden, want
ze hebben zich ooit schuldig gemaakt aan moordpartijen die tot de ergste in de
geschiedenis behoren. Het is een vorm van morele chantage waar een partij als
de Alternative für Deutschland zich aan wil ontworstelen. De bestaande
politieke partijen daarentegen willen de taboes in stand houden omdat zij
altijd de schaduw van Auschwitz zien, maar de effecten van migratie - hun eigen
eliteproject - knagen aan die taboes.

Duitsers leven in gesegregeerde werelden. De sociale en etnische groepen hebben
zich van elkaar losgemaakt en leven niet alleen in gescheiden buurten, maar ook
in gescheiden morele en ethische werelden.

Ik kan niet ontkennen dat ik verschrikkelijk te doen had met de mensen die ik
toen in het oosten van Duitsland sprak. Ze waren verbijsterd, ontheemd,
verloren. Ze werden door hun eigen elites veroordeeld en konden hun wanhoop
nergens kwijt.

Nu ik lees dat in Chemnitz massaal neonazi's de straat op zijn gegaan, zie ik
hun gezichten voor me. En dat waren niet de gezichten van neonazi's, maar van
gewone burgers zoals u en ik.

Je tegen

migratie

uitspreken

doodvonnis

LOAD-DATE: 28 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              49 of 148 DOCUMENTS



                                  De Telegraaf

                            27 augustus 2018 maandag
                                 Gehele Oplage

Oppositie duikt op voorzet CU-leider Segers

SECTION: BINNENLAND; Blz. 08

LENGTH: 547 woorden


Van onze parlementaire redactie

Den Haag - Het rumoer rond het kabinetsplan om de dividendbelasting af te
schaffen, wil maar niet verstommen. Nu CU-leider Gert-Jan Segers zelfs het
voortbestaan van het kabinet aan het schrappen van de taks heeft verbonden,
heeft de oppositie nieuwe munitie om de coalitie mee te beschieten.

Op zijn Facebook-pagina legde Segers mopperaars in de achterban uit waarom hij
de omstreden maatregel steunt, terwijl hij er in principe tegen is. In het
regeerakkoord staat veel moois voor de ChristenUnie, zoals extra geld voor
onderwijs en grote gezinnen, redeneert Segers. Maar het afschaffen van de
dividendbelasting, een ingreep die alleen de VVD wilde, maakt nu eenmaal ook
deel uit van het plannenpakket van het kabinet. „Wat ik daarom niet wil doen,
is mijn woord breken en deze coalitie - vanwege een vorig jaar voorgenomen
besluit - beëindigen."

PVV-leider Geert Wilders weet wel raad met het 'dreigement' van de CU-leider.
„Het afschaffen van de dividendbelasting kost miljarden terwijl de gewone
Nederlanders kruimels of niets krijgen, is waanzin, dus ik hoop dat Segers
ruggengraat toont. Mocht het kabinet vallen en wordt Nederland van Rutte
bevrijd, dan kan de vlag uit."

Volgens fractieleider Lilian Marijnissen van de SP kunnen de 'zware woorden'
van de junior-leider van de coalitie maar één ding betekenen: er is paniek in
de tent. „Als de argumenten op zijn, dan blijft alleen het dreigement nog over."

PvdA-leider Lodewijk Asscher schiet op de terugweg van zijn vakantie subiet in
de vechtmodus als hij van de woorden van Segers hoort. „Rutte moet duidelijk
maken of hij de ChristenUnie echt gechanteerd heeft." Dreigen met een val van
het kabinet is niet best voor de eendracht in de coalitie, wil de voormalig
vicepremier van Rutte-II maar zeggen. „Triest dat deze bizarre maatregel
blijkbaar belangrijker is dan het voortbestaan van het kabinet", kopt Asscher
de voorzet van Segers in. Dat buitenlandse beleggers voorgaan is 'een klap in
het gezicht van alle Nederlanders met zorgen over veiligheid, dure zorg, en
onbetaalbare woningen'.

Het schrappen van de belasting op winst voor aandeelhouders vormt vanaf de
aftrap van het kabinet-Rutte III de zweep waarmee de oppositie het kabinet
geselt. De Kamer hield er al veelvuldig taaie debatten over en ministers en
coalitieleiders leggen de maatregel met wisselend succes uit. Het idee is dat
het wegstrepen van de taks gunstig is voor het besluit van grote,
beursgenoteerde bedrijven om zich in Nederland te (blijven) vestigen. Memo's
van Economische Zaken en Financiën die afgelopen lente openbaar werden (waarvan
coalitiekopstukken aanvankelijk zeiden dat ze niet bestonden) onderschreven dit
uitgangspunt niet al te stellig.

In de kaders van D66 en CDA begint weerstand tegen de maatregel op te spelen.
In de Eerste Kamer kan het kabinet nog niet rekenen op een geheide meerderheid.
Dat de maatregel niet de geplande 1,4 miljard euro, maar maar mogelijk zelfs 2
miljard aan belastinginkomsten scheelt, is een nieuwe zorg voor de
regeringsploeg van premier Rutte. Intussen heeft het kabinet een
bezweringsformule gevonden om lastige vragen over het afschaffen van de taks te
beantwoorden: u hoort van ons op Prinsjesdag.

Taksplan zweep om mee te geselen

LOAD-DATE: 26 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              50 of 148 DOCUMENTS



                                  De Telegraaf

                            27 augustus 2018 maandag
                                 Gehele Oplage

Eigenwoningbelasting oneerlijk voor oudere

SECTION: BINNENLAND; Blz. 09

LENGTH: 870 woorden


Ik ben een fan van koopwoningen. Een eigen woning is voor veel hardwerkende
Nederlanders namelijk de enige manier om een mooi vermogen voor de toekomst op
te bouwen. Aflossen van je hypotheek is ook goed, want dan komt het bezit
langzaamaan als een spaarvarken aangewaggeld.

Ook als ik het even vanuit het standpunt van onze regering bekijk, is het voor
ons land goed om zoveel mogelijk Nederlanders met koopwoningen met een flinke
overwaarde te hebben, want zij zullen vrijwel nooit een beroep kunnen doen op
een bijstandsuitkering. Zij zullen blijven werken en belasting betalen, want
het laatste wat je wilt, is je koopwoning opgeven.

Door massaal af te lossen, belanden wij ook nooit meer in de ellende van de
recente bankencrisis. Veel mensen raakten vanaf 2008 in de problemen toen de
huizenprijzen drastisch daalden en de banken hen aflossingsvrije hypotheken
bleken te hebben verkocht. Veel gezinnen konden geen kant op, omdat ze hun huis
niet konden verkopen zonder met een enorme restschuld achter te blijven.

Maar nu even naar de situatie van vandaag. We geloven weer in aflossen en de
banken verkopen gelukkig ook geen aflossingsvrije hypotheken meer. Maar net nu
we die discipline van aflossen goed in ons systeem hebben, verrast de overheid
ons weer met een andere regel en schaffen ze de Wet Hillen af.

De Wet Hillen gaf mensen met een vrijwel afgeloste of afgeloste woning, het
voordeeltje dat ze hun eigenwoningforfait konden verrekenen. Een kleine
stimulans om je hypotheek af te lossen, zeg maar. Eigenlijk ook fair, je doet
namelijk ook geen beroep meer op het belastingvoordeel van
hypotheekrenteaftrek, dus daar mag best een voordeeltje tegenover staan. Dit
voordeeltje voor trouwe aflossers wordt de komende jaren in rap tempo
afgeschaft.

Over het wel of niet afschaffen van de Wet Hillen, kun je discussiëren.
Persoonlijk vind ik het een domme zet van het kabinet, maar eigenlijk wil ik
het in deze column over iets anders hebben, namelijk over het principe van het
eigenwoningforfait.

Het eigenwoningforfait is niets meer en niets minder dan een ordinaire
belasting op je koopwoning, dus zullen we het vanaf nu niet gewoon
'eigenwoningbelasting' noemen? Het principe vind ik niet fair om een aantal
redenen. Ten eerste omdat je al belasting hebt betaald over het geld waarmee je
je woning hebt gekocht of afgelost. Hoe groter en duurder de woning is waarin
je woont, hoe meer belasting je als burger al naar de Belastingdienst hebt
gebracht. Dus hoe fair is het dat je ieder jaar opnieuw, weer belasting moet
betalen over de waarde van je eigen woonhuis?

De regering zal antwoorden dat een eigen koopwoning een vorm van vermogen is en
dat we daar nu eenmaal belasting over moeten betalen. Daar wil ik ook een paar
dingen tegenin brengen. Op de eerste plaats vind ik een koopwoning waarin je
met je gezin woont, geen 'gewoon' vermogen. Je kunt het namelijk niet omzetten
in geld, zoals je dat wel kunt met een aandelenportefeuille of een
vakantiehuis. Een koopwoning waarin je zelf woont is een eerste levensbehoefte
en eerste levensbehoeften zouden niet belast moeten worden. Kunnen we ook eens
een keer iets níet belasten in ons land?

Maar mijn grootste bezwaar tegen de eigenwoningbelasting is dat het voor een
grote groep mensen met nauwelijks inkomen, onbetaalbaar wordt. Zo maak ik me
bijvoorbeeld zorgen over de vele ouderen met een koopwoning. Van de 65-plussers
in ons land heeft maar liefst 60% een koopwoning die vaak afgelost of vrijwel
afgelost is. De eerste jaren is het effect van afschaffing van de Wet Hillen
nog mondjesmaat, maar in de jaren daarna stijgen de kosten voor deze
woningbezitters tot ongekende hoogte.

Een koopwoning in Nederland heeft een gemiddelde prijs van een kleine drie ton,
maar in een stad als Amsterdam liggen de prijzen hoger. Daar betaal je aan
eigenwoningbelasting misschien wel 4000 tot 5000 euro per jaar. In Amsterdam
komen daar bovendien ook nog de exorbitant hoge kosten van erfpacht bovenop.

Iemand met een goed inkomen kan de eigenwoningbelasting nog wel ophoesten, maar
hoe gaan ouderen met een AOW-uitkering en misschien nog een klein aanvullend
pensioentje dit betalen? Je bent weliswaar rijk op papier, maar waar haal je
het geld vandaan om de vele duizenden euro's per jaar te betalen? Het verschil
met mensen die een sociale woning huren, wordt zo wel heel groot.

Het is te gemakkelijk om te suggereren dat ouderen hun woning kunnen verkopen,
want de overheid stimuleert ouderen juist om zolang mogelijk thuis te blijven
wonen en daarnaast zijn er nauwelijks betaalbare huurwoningen beschikbaar. Mijn
voorstel aan ons kabinet zou zijn om de eigenwoningbelasting te verlagen en het
voor ouderen zelfs helemaal kwijt te schelden.

Kabinet, denk even na; het gemis aan belasting hark je toch wel binnen door de
erfbelasting die je na het overlijden incasseert op de verkochte woning. Als je
de eigenwoningbelasting niet wilt kwijtschelden, kun je het ook achteraf
verrekenen met de erfbelasting. Gun ouderen met een eigen woning een financieel
onbezorgde oude dag. Ik hoop dat ons kabinet tot inkeer komt en zich snel
realiseert dat ze hun fout moeten herstellen.

Kosten stijgen tot ongekende hoogte

LOAD-DATE: 26 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              51 of 148 DOCUMENTS



                                  De Telegraaf

                           18 augustus 2018 zaterdag
                                 Gehele Oplage

Wolf hoort hier niet in het vrije veld

SECTION: BINNENLAND; Blz. 11

LENGTH: 842 woorden


Het is alweer een paar jaar geleden dat er in de buurt van Luttelgeest een dode
wolf gevonden werd. Die bleek daar door een grapjas neergelegd te zijn.
Daarvoor was het 150 jaar geleden dat er wolven in ons land rondstruinden.
Niemand was bedroefd dat ze verdwenen.

Er lopen nu weer heel wat van die wolven rond. Veel in Drenthe en Overijssel,
maar ook in Groningen en Limburg. Ze vestigen zich nu hier. Het aantal schapen
dat in ons land door wolven is doodgebeten, is dit jaar fors toegenomen. De
schapenhouders dienen bij het Faunafonds hun schadeclaims in. Zij vragen nu ook
aan de overheid om een subsidieregeling voor preventieve maatregelen tegen
aanvallen van de wolven.

De politiek is nog niet echt wakker geworden. Het wordt tijd, omdat er steeds
meer schapen door de wolven worden gedood. De kritiek vanuit de schapenhouders,
maar ook vanuit de gewone burgers, zal de komende tijd dus toenemen.

Mij benieuwt het wanneer de eerste peilingen onder de bevolking worden gehouden
over de vraag hoe wij in ons land tegen de komst van de wolven aankijken.

Wat vinden de ouderen, die toen zij klein waren de griezelverhalen over
Roodkapje en de boze wolf kregen voorgelezen? Wat vinden de jongeren die nog
nooit tijdens een wandeling een wolf zijn tegengekomen? Hoe ligt het bij de
stadsbewoners? De wolf is een schuw dier. Stel je voor dat er ineens toch een
paar door donker Amsterdam lopen? En misschien al die dronken toeristen in hun
billen bijten. Die hebben dat misschien niet eens in de gaten.

De tegenstanders van de wolf in ons land zullen snel in aantal toenemen. Laten
de bestuurders en politici zich daarop voorbereiden.

Nu Flevoland niet langer de wolf buiten de provinciegrenzen kan houden, valt
aan een speciaal wolvenbeleid niet meer te ontkomen, zegt - las ik -
gedeputeerde Harold Hofstra. Hij zit zelf veilig, want hij liet dat vanuit zijn
vakantieadres via Twitter weten.

Volgens Elze Polman van de Zoogdiervereniging Nederland is het niet uitgesloten
dat de wolf via het water in Flevoland verzeild is geraakt. „Wolven zijn
uitstekende zwemmers", zei ze in De Telegraaf. „Ze zijn vooral 's nachts actief
en kunnen forse obstakels overwinnen tijdens hun zwerftochten." Elze Polman is
bioloog en vindt dat je „vooral blij moet zijn als je een wolf ziet, want dat
blijft uitzonderlijk."

Nu weten de Flevolanders heel wat van dieren die met hulp van de politiek naar
hun gebied zijn gekomen. Naar de Oostvaardersplassen. Die dieren hadden het
daar zo plezierig dat hun aantal fors groeide. Toen werd het winter. Er gingen
er veel dood, want er was weinig eten te vinden.

Hulptroepen zorgden voor etenswaar en kwamen in gevecht met de
Staatsbosbeheerders, die vonden dat een groot deel van die vriendelijke
viervoeters moest worden doodgeschoten.

Op wolven mag niet geschoten worden. Zij zijn beschermd. Daarom gaat de
overheid deze dieren met papieren maatregelen te lijf. In het najaar wordt het
'Wolvenprotocol' verwacht. Daarin zullen 'preventieve maatregelen meegenomen'
worden. Subsidies voor dat soort maatregelen bestaan al in Duitsland en in
Zweden. Of er bij ons ook zo'n vergoeding voor schapenhouders komt, is nog de
vraag. Ook wordt gewerkt aan het plaatsen van rasterhekken met stroomdraden,
zei een schapenhouder. Hij heeft inmiddels zevenduizend volt op zijn hekken
gezet, om zo een aanval van een wolf af te slaan. Ik zie de hordes
wolvenbeschermers al in actie komen.

De Land- en Tuinbouw Organisatie (LTO) ziet geen andere oplossing dan het
afschieten van wolven.

Het aantal meldingen van hun aanvallen neemt fors toe. Dit jaar dienden
schapenhouders al 35 claims in bij het Faunafonds. Het ging in totaal om 134
schapen. Onlangs werd bekend dat één wolf in juni 26 schapen heeft doodgebeten.
Bij Lierderholthuis, in Overijssel. Ik voorspel dat het aantal schapen dat hun
leven door de wolf kwijtraakt, aanzienlijk zal toenemen.

Inmiddels is het platform No Wolves opgericht. Dat wil de opmars van de wolven
een halt toeroepen. In Frankrijk worden zo'n tienduizend schapen per jaar door
wolven gedood. Ook uit beveiligde kuddes. Bewakingshonden worden ook
doodgebeten.

Dat wordt dus wat de komende tijd. Zoals LTO zegt: „De overheid zet de poort
voor de wolf wagenwijd open, dan moet ze betalen ook." Maar daar kan het niet
bij blijven. Rond de Oostvaardersplassen ging het om paarden en herten. In het
oog van de mensen aardige dieren. Daar kwam nog bij dat ze in een bepaald
gebied opgesloten waren.

Bij wolven gaat het om wat anders. Ze zullen niet binnen een afgepaald gebied
gaan leven. Ze kunnen overal komen. En zij vermoorden andere dieren: brave
schapen. Om het met de woorden van Elze Polman, die ik eerder in dit verhaal
noemde, te zeggen: „Het zijn geen troeteldieren. Voer ze niet en houd je hond
aangelijnd als er een wolf in de buurt is", adviseert zij. Hoe kun je trouwens
weten of zo'n wolf in de buurt is. Kun je ze ruiken?

Laten we het gewoon zeggen: het blijven roofdieren! Die horen hier niet in het
vrije veld.

Misschien kunnen ze toeristen in billen bijten

LOAD-DATE: 17 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              52 of 148 DOCUMENTS



                                  De Telegraaf

                            17 augustus 2018 vrijdag
                                   Rotterdam

Reisgidsen voor Rotterdam

SECTION: REGIO; Blz. 11

LENGTH: 368 woorden


Toen

In de rubriek Toen wordt iedere week aan de hand van de actualiteit
teruggegrepen op vroeger. Dat gebeurt in samenwerking met het Stadsarchief
Rotterdam.

Deze week: reisgidsen voor Rotterdam, naar aanleiding van de groei van het
toerisme naar de stad.

Rond 1840 doet het woord 'toerist' zijn intrede in de Nederlandse taal. Daarmee
worden personen aangeduid die voor hun plezier onbekende oorden bezoeken.
Reizen-voor-de-lol bestaat natuurlijk al heel lang, maar in de 19e eeuw neemt
het zulke grote proporties aan dat er behoefte is aan een speciale term. Dan
ontstaat er ook zoiets als een toeristenindustrie, met reisbureaus en
uitgeverijen die reisgidsen en reisbrochures maken.

Rotterdam is al vroeg in trek bij reislustigen. De eerste reisgidsen richten
zich vooral op mensen met geld, die graag een museum of theater bezoeken. Na
1900 verandert dat. Dan komt de stedentrip geleidelijk binnen het bereik van de
gewone burger. Dat is waarschijnlijk ook het publiek dat de schrijver van 'We
gaan een dagje naar Rotterdam' in gedachten heeft gehad.

Dit gidsje uit 1937 belooft zijn lezers langs de highlights van Rotterdam te
voeren, 'zonder dwalen, zonder vragen, zonder tijd te vermorsen'. In veel
gevallen zijn dat bouwwerken die ook nu nog fungeren als bakens in de stad,
zoals de Laurenskerk en het Witte Huis.

Maar de belangrijkste attractie lijkt toch de grote drukte te zijn. Voortdurend
wordt de toerist gemaand op te letten: op het Hofplein, waar 'het verkeer van
alle kanten' komt, bij station Beurs, 'één der drukke punten van Rotterdam', en
bij de Maasbruggen met hun 'onafzienbare rijen wagens van allerlei soort'. Na
zo'n enerverend dagje is het aangenaam verpozen in een landelijke omgeving.
Daarom stuurt het gidsje de lezer ter afsluiting naar de Bergse Plassen waar
hij alles zal vinden 'om na een wandeling heerlijk uit te rusten'.

Het boekwerkje sloot naadloos aan bij het grootstedelijke imago dat Rotterdam
juist in deze jaren ontwikkelde: dat van een moderne metropool vol hoogbouw,
druk verkeer en een bevolking die uit alle windstreken afkomstig is. Het is een
imago waar de huidige citymarketeers dankbaar op voortborduren.

Stad was al vroeg

in trek bij toeristen

LOAD-DATE: 16 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              53 of 148 DOCUMENTS



                                  De Telegraaf

                            13 augustus 2018 maandag
                                 Gehele Oplage

Sandd gaat eigen weg

BYLINE: Yteke de Jong

SECTION: FINANCIEEL; Blz. 17

LENGTH: 608 woorden


Topman: samengaan met PostNL niet vanzelfsprekend

door Yteke de Jong

Amsterdam - De politiek moet haast maken met de consolidatie van de postmarkt,
anders komt het mogelijk niet tot één postbedrijf in Nederland.

Daarvoor waarschuwt bestuurder Ronald van de Laar van Sandd. Het tweede
postbedrijf van Nederland staat net als rivaal PostNL open voor consolidatie.
„Ik mis de urgentie bij de politiek. Zij moeten dit versneld oppakken, want
anders gaan wij onze eigen weg", zegt Van de Laar in gesprek met De Telegraaf.

Sandd staat niet alleen in de roep om tempo. Bij concurrent PostNL zei topvrouw
Herna Verhagen vorige week dat hoe sneller de consolidatie van de postmarkt
plaatsvindt, hoe beter dat is. PostNL verwacht echter volgend jaar zomer pas
een beslissing. Dit voorjaar is de 'postdialoog' opgezet. In juni was de weinig
verrassende conclusie daar: de postbedrijven zouden moeten meer moeten
samenwerken of samengaan. Sindsdien ligt het proces stil, terwijl de sleutel op
het Binnenhof ligt.

„De afgelopen jaren is er op kosten van de consument het ene dure rapport na
het andere gemaakt in opdracht van de politiek", aldus Van de Laar. „Die zijn
allemaal in de bureaulade blijven liggen en ondertussen is de postzegelprijs
voor diezelfde consument verdubbeld. Dat is onacceptabel."

Sandd diende bijna twee jaar geleden een plan in om de zogeheten universele
postdienstverlening (upd) te doen voor EUR 0,55 per brief. Nu verleent PostNL
deze dienst voor een prijs van EUR 0,83. De Autoriteit Consument en Markt (ACM)
heeft het postbedrijf volgend jaar de ruimte te gegeven voor een verhoging tot
EUR 0,95.

„Door het uitblijven van maatregelen wordt de postzegelprijs onbeheersbaar",
meent Van de Laar. „De suggestie wordt gewekt dat PostNL carte blanche heeft.
Maar die heeft helemaal geen baat bij een te hoge prijs, want dan gaan de
consumenten straks kun eigen brieven bezorgen. Ook PostNL kan vrijwel niets
zolang de politiek alleen maar toekijkt."

Waarom zoeken de postbedrijven het niet in een kleine prijsverhoging van de
zakelijke post? Tenslotte betalen zakelijke klanten een stuk minder dan de
gewone man. Volgens Van de Laar is dat scenario al bestudeerd, maar is dit geen
optie in verband met de prijselasticiteit: „Als je boven een bepaalde prijs
komt, voorzien wij nog meer substitutie bij zakelijke verzenders. Zowel bij
consumenten als bedrijven is de bovenkant inmiddels wel bereikt."

Ondertussen blijft Sandd PostNL aanvallen, zo wil het bedrijf dit jaar 30
miljoen kerstzegels op de markt brengen, wat overeenkomt met 30% van het volume
van de kerstpost. „We zijn nu in gesprek met een aantal grote retailketens, die
de zegels zullen verkopen", zegt Van de Laar.

Nu wil Bpost op overnamepad in Nederland, zo zei topman Koen van Gerven
donderdag, met name op het gebied van de pakketbezorging. Zou Sandd een
interessante partij kunnen zijn? „Wij onderzoeken alternatieve scenario's, we
blijven niet achteroverleunen terwijl de politiek geen besluiten neemt. Men
gaat er nu vanuit dat PostNL en Sandd samen zullen gaan, maar vanzelfsprekend
is dat niet."

PostNL houdt de kaarten tegen de borst over wat er moet gebeuren. Om de twee
postbedrijven te kunnen samenvoegen moet minister Wiebes (Economische Zaken) de
ACM van haar taak ontheffen om concurrentie na te streven bij de universele
postdienstverlening, zegt Van de Laar. De Tweede Kamer moet daar nog akkoord
mee gaan.

De Sandd-bestuurder: „Bij het uitblijven van politieke support voorzie ik
binnen maximaal twee jaar massaontslagen bij alle postbezorgers in Nederland.
Zo ver gaan wij het niet laten komen."

'Postzegelprijs onbeheersbaar'

LOAD-DATE: 12 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              54 of 148 DOCUMENTS



                                  De Telegraaf

                           11 augustus 2018 zaterdag
                                 Gehele Oplage

Klein dorp

SECTION: LIFESTYLE; Blz. 08

LENGTH: 310 woorden


Groeten uit Paramaribo

Robert en Karin beheren een half jaar een bed & breakfast in Paramaribo.  Elke
week schrijft hij over hun tropisch avontuur.

Suriname is een groot land - vier keer Nederland - maar Paramaribo is een dorp.
Dezelfde mensen kom je om de haverklap tegen op dezelfde plaatsen.

Niet alleen vrienden en bekenden die ik heb overgehouden aan mijn eerdere
journalistieke tripjes naar ons eigen eldorado in de west, maar ook tal van
figuren waarvan het pluimage, laten we zeggen, nogal uiteenlopend is.

Het zou niet voor het eerst zijn als ik op een feestje nietsvermoedend de hand
schud van een man van wie je later hoort dat ie tot aan zijn nek toe in de
cocaïnehandel zit.

Daar ga ik verder geen moreel oordeel over vellen, je brood moet immers toch op
een bepaalde manier op de plank komen en waarom dan niet meteen een hele dikke
vette?

En daarnaast: terwijl de belangen van het gewone volk hier in regeringskringen
nog weleens worden vergeten, begeeft de betere cokehandelaar zich in Suriname
in een warm en vrijwel risicoloos bad.

Veel handel, weinig handhaving, poreuze grenzen en een staatshoofd die tegen
betaling best bereid is een out of jail-card af te geven.

Maar het is lang niet alleen maar Sodom en Gomorra wat je hier aantreft.

Integendeel.

Op keti koti-feestdag kwam ik oud-Ajacied en huidig Surinaams bondscoach Dean
Gorré tegen.

Een paar dagen eerder trof ik Volkskrant-correspondent Kees Broere en
huisfotograaf Guus Dubbelman boven een dampende kom saoto-soep aan.

De plaatsvervangend Chef de Poste van de Nederlandse ambassade koestert
dezelfde voorkeuren voor bars en dranken als ik doe en bijna dagelijks zie ik
ergens filmmaker Pim de la Parra voorbij fietsen.

Paramaribo is klein en het heeft niet alleen met de temperatuur te maken dat
het hier altijd als een warm nest aanvoelt.

Overal kom je weer dezelfde mensen tegen

LOAD-DATE: 10 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              55 of 148 DOCUMENTS



                                  De Telegraaf

                           9 augustus 2018 donderdag
                                 Gehele Oplage

Vervrouwelijking

BYLINE: Rob Hoogland

SECTION: BINNENLAND; Blz. 05

LENGTH: 490 woorden


Effe een patatje scoren op de Ferdinand Bol, hoe klinkt dat?

Best vertrouwd.

Effe een patatje scoren op de Mies Bouwman, hoe klinkt dat dan?

Jakkes.

Ik stelde - en beantwoordde - deze vragen omdat het een aantal mejoffers,
verenigd in de feministische beweging Bovengrondse, heeft behaagd een actie op
touw te zetten waarmee verschillende Amsterdamse straatnamen werden omgedoopt
in vrouwelijke varianten. Zo werd de Ferdinand Bol inderdaad de Mies Bouwman en
het Rokin de Beyoncé Boulevard.

Zelfs qua straatnamen voelen ze zich namelijk achtergesteld, de vrouwtjes van
nu.

„Ook hebben we de Dam omgedoopt in Dame, maar dat is meer als een grapje
bedoeld", vertelde woordvoerder Santi van den Toorn.

Toch goed dat ze dat erbij zei.

Twitter zou Twitter niet zijn als een aantal gebruikers van dat sociale
platform, net zoals 95 procent van de Nederlandse bevolking nog niet bevangen
door het voornamelijk in onze geliefde hoofdstad rondwarende gelijkheidsvirus,
subiet met het idee aan de haal ging en andere Amsterdamse straatnamen eveneens
vervrouwelijkte, hoewel niet direct op de manier die de dames van Bovengrondse
voor ogen stond.

Voor het Tienenpad stelden ze een naam voor waarbij slechts één letter hoefde
te worden vervangen - ja, dag, doe dat lekker zelf maar - en wat er van het
Kattenburgerplein werd gemaakt behoeft waarschijnlijk geen nadere uitleg. De
winnaars waren wat mij betreft degenen - het waren er meerderen - die
voorstelden de Oudezijds Voorburgwal te veranderen in de Oudezijds Voorbipswal.

Ach, boys will be boys, moet u maar denken. Zelf denk ik er dan stiekem bij dat
we daar blij mee moeten zijn, en óók dat het maar goed is dat bij de boys een
voortrekkersrol wordt gespeeld door Boris Johnson, die na zijn vertrek als
MiBui van het perfide Albion de pen gelukkig weer ter hand heeft genomen: voor
de Daily Telegraph schreef hij een column waarin hij boerka- en
niqaabdraagsters met postbussen en bankovervallers vergeleek.

„Nee hoor, ik neem er geen woord van terug", antwoordde Boris te midden van het
tumult dat daardoor ontstond.

Heerlijk, zo'n brutale boy die met één column meer voor de bevrijding van de
vrouw doet dan alle hedendaagse feministes in een heel jaar bij elkaar.

Zouden de Bovengrondse-madammekes en al die andere sociale gelijkheidsstrijders
die het bestaan anno 2018 zo met hun kinderlijke, lachwekkende gedrag
terroriseren - het kan vreemd lopen: ik zag gisteren een filmpje waarin de
zwarte, conservatieve Amerikaanse Candace Owens door roomblanke Antifa's met
kreten als 'Fuck white supremacy!' om de oren werd geslagen - zich nou nooit
eens realiseren dat wat zij aan acties plegen te ondernemen, het gewone volk
doorgaans niet echt op het idee brengt om zich stante pede bij hen aan te
sluiten?

Voorstel: laten we erover discussiëren in het Leni Riefenstahl-plantsoen.

Ja, luister eens, je wilt vrouwennamen of je wilt het niet.

Heerlijk, zo'n brutale boy als Boris Johnson

LOAD-DATE: 8 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              56 of 148 DOCUMENTS



                                  De Telegraaf

                           9 augustus 2018 donderdag
                                 Gehele Oplage

Brieven

SECTION: WATUZEGT; Blz. 12

LENGTH: 1076 woorden


Prijzenswaardig

Wat een intens triest verhaal over de 13-jarige Tommy-Boy, die drie jaar
geleden omkwam in het verkeer terwijl hij met zijn telefoontje bezig was.
Ontzettend prijzenswaardig dat zijn vader voorlichting geeft op scholen om
leerlingen te waarschuwen voor het gebruik van mobieltjes op de fiets. Minister
Van Nieuwenhuizen: zorg er zo snel mogelijk voor dat het gebruik van de
smartphone op de fiets strafbaar wordt!

Ciel Leijendekkers,

Oosterhout

Contrast

De snelheid waarmee afschaffing van dividendbelasting voor multinationals door
de Kamer werd gejast staat in schril contrast met de haast die de minister
maakt om gebruik van mobieltjes in het verkeer aan te pakken. Maar ja, het ene
gaat over geld; het andere maar over mensen!

R. Mondelaers, Eerbeek

Adviseur

Peter van Uhm gaat als 'strategisch adviseur' de machocultuur bij de Brandweer
Amsterdam proberen te veranderen. Laat hij dan vooral een paar heteroseksuele
vrouwen, en zo mogelijk nóg belangrijker, een paar homoseksuele mannen in zijn
team opnemen. Niets ten nadele van Van Uhm, maar die groepen prikken veel beter
door machogedrag dan heteromannen.

Johan de Later,

Amsterdam

Weg kwijt

De Europese Unie heeft zich onsterfelijk belachelijk gemaakt om bedrijven in
Europa op te roepen, ondanks de sancties van de Verenigde Staten, handel te
blijven drijven met Iran. Iran, een van de grootste boevenstaten van het
Midden-Oosten, dat zich helemaal niets aantrekt van met de EU gemaakte
afspraken over het atoomprogramma. Juncker toont eens te meer de weg helemaal
kwijt te zijn door zelfs EU-leden te dreigen een boete te geven, als zij zich
aansluiten bij de boycot van de VS.

Bert Osendarp, Herten

Dwangbuis

Britse politie huivert voor No Deal Brexit! Ook voor de EU is goede
samenwerking met de Britten belangrijk in het kader van de veiligheid en
terrorismebestrijding. Maar de EU wil het de Britten zo lastig mogelijk maken,
want de EU houdt niet van democratie en referenda. En de EU is doodsbang dat
meer landen de EU zullen verlaten als de Brexit een succes wordt. Deze angst
geeft aan dat ze in Brussel donders goed weten dat de EU bij vele burgers
totaal niet populair is. En dat is de reden dat gewone burgers wel hun stem
mogen geven maar niet hun mening.

Bram Weijsman,

Amsterdam

Zwembandjes

Het is verschrikkelijk als kleine kinderen verdrinken, maar ik lees nergens
over de verantwoordelijkheid van de ouders. Onze kinderen hebben altijd
zwembandjes gedragen tot ze konden zwemmen. Volgens mij is het bijna onmogelijk
hiermee te verdrinken. Voor de kosten hoef je het niet te laten.

Paul van Hoeven, Vught

Angsthazen

Nu zal blijken wie de angsthazen zijn. De VS met blaaskaak Trump wil uit naam
van de vrede de sancties tegen Iran doorzetten. De angsthazen PSA en Daimler
gaan de handel met Iran op een laag pitje zetten. Europese auto's worden in de
VS geweerd. Europa, China en Rusland moeten een handelsembargo met de VS
instellen.

Roy Snabilié, Marknesse

Sproeien

De boeren hebben een verbod om hun gewassen te besproeien en krijgen zelfs
boetes als ze toch nog wat van hun oogst willen redden. Daar tegenover zie je
overal in de buurt bewoners dagelijks hun tuin sproeien, hele zwembadjes vullen
en zelfs het terras met de hogedrukreiniger te lijf gaan... Aanvullend mogen
autowasstraten nog gewoon op volle toeren onze bolides reinigen. En zo kunnen
we nog wel even doorgaan...

Noëlle Veenen, Amstelveen

Nietig

De ontdekking van een nieuw sterrenstelsel en een bijbehorend zwart gat, laat
weer eens zien hoe ongelofelijk nietig de aarde en haar bewoners is. Wij zijn
slechts als een pluisje van een paardenbloem. Goed om onze arrogantie eens
onder ogen te zien.

Sophie van Dijk

Klimaatverschil

Een Nederlandse inwoner van een tropisch land ergert zich aan zijn landgenoten
in ons kikkerlandje, die klagen over onze tropische zomer (WUZ, 7/8). Hoe dom!
In tropische landen zijn huizen en gebouwen gebouwd, rekening houdend met het
klimaat. In Nederland ook, maar ons klimaat verschilt hemelsbreed met dat van
de tropen. Bovendien zijn de inwoners volkomen gewend aan dit klimaat.

F. Berings, Utrecht

Risico

Als je naar Bali of Lombok gaat, weet je van tevoren dat er een risico in zit,
zegt een lezer (WUZ, 8/7). Oh ja? Dus omdat eens in de zoveel jaren een
aardbeving kan plaatsvinden, moeten we maar niet naar Bali of Lombok?! Dus ook
maar niet naar Zuid-Europa vanwege extreme hitte en bosbranden. Niet naar de
Alpen: misschien wel late sneeuw. Niet naar Afrika, want daar kunnen we worden
aangevallen door een leeuw. Zelfs niet naar Groningen want ook daar kunnen
aardbevingen voorkomen. Je gewoon goed voorbereiden en lekker genieten van al
het moois dat het universum ons biedt.

Ingrid Brussaard,

Ubud (Bali)

Mariniers

Het ministerie van Defensie moet weer om de tafel met het personeel over de
voorgenomen verhuizing van een marinierskazerne naar Vlissingen (Tel. 8/7). Als
militair weet je dat je overgeplaatst kunt worden, dus mariniers: niet lullen
maar plunjebaal vullen.

C.S.A. Dijkstra, Tiel

Wegenbelasting

In Zuid-Afrika is de wegenbelasting afhankelijk van het aantal kilometers dat
men aflegt. Dit doen ze door de belasting aan de benzineprijs te koppelen. Dus
men betaalt die belasting bij de pomp. Wie veel rijdt betaalt dus evenredig
meer. Ik vind dit een eerlijker systeem want als gepensioneerde zit ik veel
minder op de weg dan toen ik nog werkte.

J.P. Meershoek, Zuidlaren

Triest

Een klein berichtje op pagina 9: Man krijgt 12,5 jaar voor het doden van zijn
vriendin, een 22-jarige Bulgaarse prostituee. De straf is ook nog extra hoog,
oordeelde de rechter, omdat hij daarna de flatwoning in brand stak, zonder
enige rekening te houden met andere flatbewoners. Geen grote media-aandacht
zoals bijv. bij Anne Faber. Het is misschien minder erg, maar ze is wel dood.
Denk je het leven eens in van zo'n 22-jarige meisje. Ze had al aangifte gedaan
van mishandeling, verkrachting en diefstal. Wat is haar leven waard? Niet meer
dan 12,5 jaar dus. Bijzonder triest.

G. den Uil, Almere

Ordinair

Wat een ordinaire ruzie tussen volkszanger Mick Harren, zijn ex en de inmiddels
volwassen (stief)kinderen. Alle betrokkenen hebben naar eigen zeggen het belang
van de dochter van 15 voorop staan. De praktijk is, zoals helaas wel vaker,
compleet anders. Namelijk een mix van ruzie, drank, bedreiging met een
(nep)vuurwapen en je verhaal doen bij de pers. Welk deel daarvan is in het
belang van dat meisje?

Pierre van de Leur, Cuijk

LOAD-DATE: 8 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              57 of 148 DOCUMENTS



                                  De Telegraaf

                            6 augustus 2018 maandag
                                 Gehele Oplage

Goed dat percentage overwerkers stijgt

SECTION: BINNENLAND; Blz. 09

LENGTH: 871 woorden


Vorige maand kwam het Centraal Bureau voor de Statistiek met 'alarmerende'
cijfers over de toename van overwerk in ons land. Nu wordt in ons land al snel
iets alarmerend genoemd, dus leest u rustig verder.

Vijf jaar geleden gaf 64% van de werknemers aan dat zij soms of regelmatig
overuren maakten en nu is dat percentage volgens het CBS al bijna 66%. In vijf
jaar tijd. Als ik dit soort minuscule stijgingen zie, vraag ik me altijd af of
het überhaupt de moeite waard is om je onderzoeksresultaten te melden. Die 2%
is toch niet echt iets om je druk over te maken en hoe groot is de foutmarge
van het onderzoek eigenlijk? Was het misschien een bloedhete dag en keken de
ondervraagden niet op een procentje meer of minder omdat ze weer zo snel
mogelijk in de tuin of op het balkon wilden gaan zitten?

Sowieso is de vraag of je wel of niet overwerkt steeds lastiger te
beantwoorden. Veel bedrijven hebben het nieuwe werken inmiddels geïntroduceerd
en dan maakt het niet uit waar of wanneer je je werk doet, zolang je het maar
goed doet en op tijd af hebt. Wanneer ben je dan nog aan het overwerken? Als je
in het weekend een rapport doorleest of je mails checkt tijdens de treinreis?

Verreweg de meeste werknemers kennen deze vrijheid niet en werken nog steeds
volgens vastomschreven uren op vaste plekken.

Persoonlijk vind ik het trouwens een goed teken dat, hoe minuscuul ook, het
percentage overwerkers stijgt. Meer overwerk betekent dat onze economie harder
draait dan de werkgevers hebben ingeschat en dat is goed voor ons land.

Fijn dat er dan werknemers zijn die overuren willen maken als hun baas het
vraagt. Met betaald overwerk kom je wat ruimer bij kas te zitten of je kunt er
je geldtekort mee oplossen. Volgens het Nibud hebben maar liefst 8 van de 10
bedrijven werknemers met financiële problemen. Dát vind ik pas alarmerend en
dat is een probleem dat we niet mogen onderschatten.

Werknemers met geldzorgen kunnen zich slecht concentreren, krijgen door de
geldstress een kort lontje en melden zich vaker ziek op hun werk. Geldzorgen
van een werknemer zijn op de eerste plaats vreselijk voor hem of haar, maar ook
voor het bedrijf waarvoor zij werken. Een werknemer met schulden 'kost' een
bedrijf gemiddeld EUR 11.000 per jaar.

Die geldzorgen van hardwerkende Nederlanders gaan me aan het hart. Alles om ons
heen wordt duurder, prijzen van boodschappen of vakanties stijgen zienderogen
maar de salarissen blijven in veel branches gelijk. Neem bijvoorbeeld de bouw.
Op dit moment zijn wij met een onderkeldering aan een pand bezig en de voorman
die het project leidt is geweldig. Het is zwaar werk en hij sjouwt de hele dag
met loodzware metalen palen of schept hele vrachtwagens aan zand weg. Daarnaast
komt er ook veel kennis bij kijken want de kleinste meetfout kan funest zijn.

Vandaag vertelde hij dat hij al vanaf zijn zestiende werkt en dat al twintig
jaar bij hetzelfde bouwbedrijf doet. Ondanks zijn twintig jaar ervaring is zijn
salaris de laatste tien jaar niet meer verhoogd. Bruto verdient hij EUR 2600
per maand en toen hij daar laatst met zijn baas over wilde praten, reageerde
die: „Wat zei je? Opslag of ontslag? Je weet waar de deur is." Met dit salaris
houd je netto minder over dan een alleenstaande bijstandsmoeder die van
allerlei toeslagen en regelingen kan profiteren. Ik begrijp dat veel werkgevers
de salarissen tijdens de laatste crisis niet verhoogd hebben, maar inmiddels is
de markt behoorlijk aangetrokken, wordt er meer en duurder gebouwd en kan er
echt in veel branches wel een salarisverhoging vanaf.

Tot dat moment biedt overwerken een uitkomst. Onze voorman werkt ook over om
wat extra geld te kunnen verdienen. Alleen is het jammer dat je met overwerk
meestal in een hogere belastingschijf valt en de overheid van die extra
verdiensten maar liefst 52% aan loonbelasting inhoudt.

De overheid zou ook haar duit in het zakje kunnen doen om deze groep
hardwerkende Nederlanders te helpen. Stel je voor dat iedereen bijvoorbeeld
maximaal 10 of 15 uur per maand belastingvrij zou mogen overwerken? Geen
loonbelasting over de extra uren.

Volgens mij krijgen we daar een fijnere samenleving van. De werknemer verdient
belastingvrij wat extra geld. Daarmee kan hij zijn schulden gemakkelijker
afbetalen waardoor hij uiteindelijk geen geldzorgen meer heeft. Het extraatje
zal iedere werknemer goed uitkomen. De werkgever aan de andere kant, krijgt
werknemers die graag een paar uur extra overwerken én werknemers met minder
stress over geld. De overheid loopt alleen wat belastinginkomsten op de
overuren mis, maar dat wordt ruimschoots goedgemaakt door een beter draaiende
economie. Daarnaast zijn de kosten die de overheid bespaart op bijvoorbeeld de
schuldhulpverlening, de schuldsanering en maatschappelijke kosten, enorm. Ieder
gezin met problematische schulden schijnt ons als samenleving meer dan EUR
100.000 per jaar aan hulpverleners en bureaucratie te kosten.

Laat de overheid eens verder kijken dan het Binnenhof en de werkgevers toestaan
om overuren tot een bepaald maximum onbelast uit te betalen. Dat zou alvast een
mooie stap in de goede richting zijn van een schuldenloze maatschappij.

Overheid, kijk eens verder

dan het

Binnenhof

LOAD-DATE: 5 August 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              58 of 148 DOCUMENTS



                                  De Telegraaf

                            1 augustus 2018 woensdag
                                 Gehele Oplage

Schoothondje

SECTION: FINANCIEEL; Blz. 20

LENGTH: 443 woorden


Finanscoop

Het is de Autoriteit Consument en Markt (ACM) door de hitte in de bol geslagen.
Ze heeft PostNL toestemming gegeven om de postzegelprijs voor particulieren
vanaf 1 januari met maximaal 14% te verhogen. Dat betekent dat een brief
versturen elf cent duurder wordt. Hoewel het om een klein bedrag per
individuele klant gaat, is hier sprake van een wonderlijke gang van zaken.

De ACM is in het leven geroepen om de consument te beschermen. PostNL is de
enige partij in Nederland die de post voor particulieren mag bezorgen. In dit
geval geeft ze een monopolist toestemming om de prijzen te verhogen, iets dat
indruist tegen waar de zogeheten consumentenwaakhond voor in het leven is
geroepen.

De autoriteit lijkt meer op een schoothondje, want dit is al het zoveelste jaar
dat de ACM PostNL de ruimte geeft. De postzegelprijs is in de afgelopen jaren
meer dan verdubbeld en kost straks EUR 0,95. In de praktijk betekent dat naar
berekeningen van deze krant ongeveer EUR 18 miljoen extra omzet, uitgaande van
een krimp van 10% in dit jaar. Dat is gratis en voor niks in het handje. Dat
dit de krimp van de post verder kan versnellen, is kennelijk geen probleem.

PostNL heeft geld nodig en snel. Gisteren meldde het postbedrijf dat ze de
pakketchauffeurs extra moet betalen. Officieel mag ze dit postzegelgeld daar
niet voor gebruiken, maar een kniesoor die daar op let bij de presentatie van
de gezamenlijke jaarwinst van volgend jaar. Ondertussen haalt PostNL wel de
helft van alle brievenbussen weg, waardoor de dienstverlening achteruitgaat.

Natuurlijk, de fysieke post krimpt. Er was nou juist een 'postdialoog' onder de
supervisie van het ministerie van Economische Zaken voor ingericht, die eind
juni tot de conclusie was gekomen dat de postbedrijven meer zouden samenwerken.
PostNL's rivaal Sandd heeft in 2016 al een plan ingediend om de consumentenpost
te bezorgen voor EUR 0,55 per brief, waar de ACM geen aandacht aan lijkt te
schenken.

Daarbij lijkt 'de waakhond' nog steeds blind te zijn voor wat zich ten opzichte
van de zakelijke markt voltrekt. Bedrijven betalen rond de EUR 0,20 per brief.
Dat ligt wel heel erg ver af van wat de gewone man voor zijn brief kwijt is.

Er worden nog altijd ruim 2 miljard brieven verstuurd. Daarvan is 90% zakelijke
post, zoals bijvoorbeeld van de Belastingdienst en de Postcodeloterij. Met een
verhoging van één cent van de prijs van deze post wordt dan in één klap het
bedrag binnengehaald dat nu bij de resterende 10% van de post wordt opgehaald.
Dat lijkt niet onredelijk. Zo bijt de waakhond nog eens ten gunste van de
gewone man.

Yteke de Jong

De ACM is blind voor de zakelijke markt

LOAD-DATE: 31 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              59 of 148 DOCUMENTS



                                  De Telegraaf

                            1 augustus 2018 woensdag
                                 Gehele Oplage

Brieven

SECTION: WATUZEGT; Blz. 12

LENGTH: 1062 woorden


Linkse hobby's

Als Amsterdam minder geld aan haar linkse hobby's zou besteden en net als elke
andere gemeente de tering naar de nering zou zetten dan hadden ze geen extra
geld nodig van de rest van Nederland. Dit terwijl de inkomsten uit hun
toeristenindustrie immens groot zijn en met een gezond financieel beleid ze
extra agenten gemakkelijk uit eigen zak zouden moeten kunnen betalen.

E. van de Beek, Roerdalen

Gedogen

Halsema's inzichten niet nieuw voor Grapperhaus. Leest die dame dan nooit een
krant of blijft zij, tegen beter weten in, op haar roze, excuses: groene wolk
zitten ? Dit is nu het resultaat van jaren gedogen en niet (durven) handhaven.

Rien Bos, Velserbroek

Bijstellen

Ik heb nog steeds mijn twijfels bij mevrouw Halsema als burgemeester. Aan de
andere kant heeft ze nu bij haar bezoek aan het centrum van Amsterdam kunnen
zien welke desastreuze gevolgen het beleid van haar linkse vrienden in de
gemeenteraad voor de stad heeft gehad. Wellicht kan zij wat gemakkelijker hen
daarop wijzen en kan er worden bijgesteld...

Kees Rakers, Hoofddorp

Verademing

De 'verkoelende' foto van Thierry Baudet is een verademing in deze hete zomerse
dagen vergeleken bij de grijze pakken mannen die steggelen over boerkini's en
bikini's. 'Well done Thierry, we want more!'

Marijke Uittenbogaard,

Berkel en Rodenrijs

Zege

Vanwege medicijnen mag ik geen alcohol. Maar ik geniet sinds kort van
alcoholvrij bier. Volgens mijn diëtiste is het niet schadelijk voor mijn
gezondheid. Als mijn zoon op bezoek komt met zijn auto drinkt hij nu ook zonder
aarzeling mijn alcoholvrije biervoorraad op. Zelfs mijn vrouw drinkt nu
gezellig alcoholvrij bier. Alcoholvrije bier is een zege voor iedereen, en ik
overdrijf niet.

Danny Lim, Wassenaar

Hypocriet

Het toppunt van hypocrisie van de topman van Heineken: „Het is verheugend dat
jongeren steeds vaker alcoholvrij bier gaan drinken", maar tegelijkertijd gaat
de Californische dochter Lagunitas bier met cannabis aan de man brengen!
Volgens de brouwmeester word je er behoorlijk stoned van, maar het is legaal in
Californië, dus waarom niet wat extra dollars verdienen. Wat dit allemaal aan
ellende gaat veroorzaken speelt geen rol, want pecunia non olet!

E. van Gelderen,

Amsterdam

Trump

De boekhouder van Al Capone wist alles van hem. Dus toen hij werd gearresteerd
en ging praten, was het dé kans voor de Amerikaanse justitie om hem achter de
tralies te krijgen. En dat lukte. Advocaat Cohen weet ook alles, echt alles,
van Donald Trump. Het wordt dus bloedlink voor de Amerikaanse president en zijn
huidige advocaat Giuliani is daarom gelijk maar begonnen met het besmeuren van
zijn voorganger (Tel. 30/7).

Jan Tolsma, Leiden

Dupe

KLM-piloten gaan via hun vakbond nog meer salaris en nog betere
arbeidsvoorwaarden afdwingen. En wie zijn daar dan weer de dupe van? Juist. Wij
als reizigers. Krom gelegen om de vakantiecenten bij elkaar te sparen worden
wij voor de zoveelste keer door deze aircowboys op een ordinaire manier
gechanteerd.

C.N.H. van Dijck

Staking

Dat er steeds meer gestaakt wordt (KLM-personeel, buschauffeurs,
onderwijspersoneel, politie etc.) oké... Maar dat de gewone burger er het
slachtoffer van wordt, nee. Ze bedenken in het vervolg maar iets wat enkel hun
werkgever dupeert, want dat er een conflict tussen de werkgever en werknemer
is, is niet óns probleem. Wij vallen hen ook niet lastig met onze problemen!

R.M. van der Burgt,

Lelystad

Disney Magic

Maandag de 'Disney Magic' (Tel. 31/7) naar zee gebracht als loods. De kapitein
en bemanning benadrukten dat Amsterdam toch een geweldige cruiseterminal heeft
midden in de stad. Jammer dat het college van Amsterdam niet wil inzien dat dit
uniek is.

René van Essen, loods

Sparen

Hoe verzin je het. De burger moet meer gaan sparen om in feite de
energietransitie uit eigen zak te financieren. Hierbij hebben de ouderen met
een hypotheekvrij huis het nakijken. Pensioen dat al jaren niet wordt
geïndexeerd, spaargeld dat met dank aan de ECB weinig oplevert en nu een forse
investering voor de energietransitie. Voor ouderen is het onmogelijk de
investering terug te verdienen dus wederom worden zij gedupeerd.

J.C. Rosmolen, Bleiswijk

ANWB

Het is natuurlijk niet leuk als je op vakantie pech krijgt met je auto. Maar ik
krijg de indruk dat een heleboel mensen in de auto stappen zonder het juiste
onderhoud te hebben laten doen. Daar is natuurlijk de ANWB weer voor. Ja, de
boel kan altijd kapot gaan. Maar zoals nu met die hoge temperaturen moet het
koelsysteem wel goed functioneren. Ook de manier van rijden is van grote
invloed op de temperatuur van de motor.

Bert Zweerink,

Soesterberg

Steunkousen

Iemand schaamt zich voor het feit dat er thuiszorg moet komen om steunkousen
aan en uit te trekken en vraagt zich af waarom familie of kennissen dit niet
kunnen doen (WUZ, 30/7). Wat als je nog werkt of het zelf niet kan? Ouders
worden ouder met het gevolg dat kinderen ook ouder worden en hun eigen
lichamelijke ongemakken krijgen. De zorgvraag wordt steeds meer en meer! Op een
gegeven moment ben je 24/7 mantelzorger. Wie houdt dat vol als je 70 of ouder
bent, je huishouden hebt en op kleinkinderen past!

I. Zingel

Inbraak

Bij justitie in Zutphen zijn wapens gestolen. Wonderlijk. Als jachtaktehouder
ben ik verplicht om mijn wapens in een wapenkluis, met een aparte kluis voor de
patronen, op te bergen. Jaarlijks wordt dat gecontroleerd. Niet meer dan
logisch dat, wanneer niemand aanwezig is op het politiekantoor, alle wapens de
kluis in gaan.

C.K. Wientjes, Delft

Leasen

Een lezer schrijft dat 'het laagste landje de hoogste autoprijzen kent' (Tel.
28/7). Daar wil ik aan toevoegen dat het steeds populairder wordende leasen
daar nog een schep bovenop doet. De leaserente in Nederland is tot vier keer zo
hoog als in Duitsland.

Ing. M. Schmidt,

Driebergen-Rijsenburg

Ezels

Ezels breken hun rug door dikke toerist Santorini (Tel.nl, 30/7). Een maximum
gewicht voor de rug van een ezel zou bijv. door de overheid (EU) vastgesteld
moeten worden tot maximaal 45 kilo. Eigenaren die deze regel overtreden moeten
hun ezel(s) inleveren. Zware personen zouden meer hun verstand moeten gebruiken
om op een ezel te rijden. Wees sportief en ga zelf lopen, is ook nog eens
gezond.

C. Maertzdorf, Veenendaal

Alcoholvrij

Alcoholvrij bier zou geen bier mogen heten. Wijn met 0,0% alcohol heet toch ook
gewoon druivensap?

Rien Stuijfzand,

Zwanenburg

LOAD-DATE: 31 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              60 of 148 DOCUMENTS



                                  De Telegraaf

                             28 juli 2018 zaterdag
                                 Gehele Oplage

Vrijheid

SECTION: REPORTAGE; Blz. 17

LENGTH: 513 woorden


Reizen is de ultieme vorm van vrijheid. Nederlanders trekken bovengemiddeld
vaak naar het buitenland voor een stedentrip of zonvakantie. We realiseren ons
amper hoe bijzonder het is dat we zo mobiel zijn geworden. Reizen is
betaalbaar, voor bijna iedereen.

Dat was vijftig jaar geleden wel anders. Vliegen was voor de gewone man
onbetaalbaar en het was een luxe als het gezin per auto over de Route de Soleil
naar het zuiden kon tuffen.

Eerder deze maand was ik in Kroatië en Hongarije. Het salaris van de gewone man
is soms lager dan de bijstandsuitkering bij ons. Het dagelijkse leven is er een
stuk goedkoper, maar reizen is in deze landen nog een beetje zoals in de jaren
vijftig bij ons. Verwonderd waren de gastvrije obers als ik sprak over het
gemak waarmee welgestelde jonge mensen in Nederland de wereld verkennen. Zij
kunnen daar alleen maar van dromen. Zelfs een autovakantie naar een buurland
zit er niet in.

Het valt me op dat er in Nederland een steeds bredere wens is om terug te keren
naar tijden waarin mobiliteit voor Jan Modaal onbetaalbaar is. Ons kleine
kikkerlandje is namelijk uitverkoren om de aardbol te redden. Zo hebben
politieke jongerenorganisaties van CDA, D66, ChristenUnie, SGP en
vanzelfsprekend GroenLinks deze week de overheid opgeroepen om de luchtvaart
veel zwaarder te belasten.

De politici in de dop, stuk voor stuk hoogopgeleid, zien in hun omgeving
waarschijnlijk de 'generatie reiskampioen'. Los van dat het naïef is om te
denken dat er ook maar één vlucht minder gaat vertrekken vanaf Schiphol, staat
er niemand stil bij de vraag of we hiermee de vrijheid van niet-studiebollen of
pechvogels met een kleine portemonnee afpakken. Kunnen deze generatiegenoten
net als jongeren in Hongarije en Kroatië straks ook nog alleen maar dromen van
een vliegreis?

De politieke jongeren scharen zich in het rijtje van hun volwassen collega's.
Keer op keer wordt er gezocht naar ouderwetse 'oplossingen'. Zo vindt
klimaatridder en voormalig PvdA-leider Diederik Samsom het onvermijdelijk dat
we op termijn rekeningrijden invoeren. De regering van Vlaanderen is inmiddels
al zover. Ik voorspel u: de autovakantie wordt onbetaalbaar.

Internationaal treinverkeer is het veelgenoemde alternatief. Maar deze rijdende
subsidiespons kan niet concurreren met het vliegtuig. Hoe komt het ook alweer
dat vliegen zo goedkoop is geworden? Iets met prijsvechters en concurrentie?
Niemand, ook niet in Den Haag, breekt een lans voor meer internationale
concurrentie op het spoor.

Daar komt wellicht verandering in. Het bedrijf Flixbus, dat in zeer korte tijd
Europa verovert met spotgoedkope busreizen, is sinds kort actief op het spoor
in Duitsland. Flixtrain heeft de ambitie om te opereren als prijsvechter op het
spoor. Maar of het een Ryanair met bovenleiding kan worden is de vraag. Terwijl
politici zich focussen op belastingen, maakt liever niemand zijn handen vuil
aan ruimte op het spoor voor een commerciële deugniet. Staatsbedrijven zijn
hier immers de baas. Lang leve de vrijheid.

Terug naar de tijd dat reizen onbetaalbaar is

LOAD-DATE: 27 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              61 of 148 DOCUMENTS



                                  De Telegraaf

                              27 juli 2018 vrijdag
                                 Gehele Oplage

'Groen' goedkoper maken

SECTION: WATUZEGT; Blz. 12

LENGTH: 548 woorden


'Duurzaam leven niet te betalen voor de gewone man'

Een krappe meerderheid van de stellingdeelnemers vindt het nodig om er een
'groene' levensstijl op na te houden. Dezer dagen proberen prominente
verslaggevers van De Telegraaf 'groen' leven vol te houden en dat valt vaak
toch niet mee.

Nipt de helft van de respondenten denkt dat 'groener' leven een onhaalbare
kaart is voor de gemiddelde Nederlander. „Misschien goed te doen voor de
welgestelden, maar niet voor de mensen met een kleine portemonnee", zegt
iemand. Sommigen denken dat het haalbaar is met meer subsidies 'en medewerking
van alle partijen, ook grote bedrijven en banken'. Anderen zijn wat
fatalistischer ingesteld. „Het zal nooit haalbaar zijn. Mensen en hun gedrag
verander je niet zo maar. Mensen zijn de grootste vervuilers."

Veel respondenten (50%) maken zich geen zorgen over het klimaat en het milieu.
„Waarom je zorgen maken over iets dat je toch niet kunt veranderen", zegt
iemand die dat overduidelijk niet doet. Maar een bijna even grote groep ziet
het somber in. „Als we zo doorgaan geef ik de mens nog 100 jaar voor we massaal
uitsterven."

Stemmers proberen het 'groene' leven veelal wel zelf uit. Energie besparen,
minder vlees eten en minder spullen kopen scoren hoog bij de respondenten. „Als
we allemaal al twee keer per week geen vlees zouden eten, zou dat al heel veel
CO2 schelen", merkt iemand op. Driekwart denkt dat een groene levensstijl
duurder uitpakt.

Twee derde zou zeker biologische producten kopen als ze evenveel zouden kosten
als gewone producten. Toch zetten velen hun vraagtekens bij biologisch.
„Biologische groenten verpakt in plastic. Dat kan toch niet", luidt een van de
reacties. En sommigen vragen zich af in hoeverre je er vanuit kunt gaan dat
biologisch ook echt biologisch is.

Wanneer het prijsverschil tussen autorijden en openbaar vervoer er niet zou
zijn, dan zouden de meesten toch voor de auto kiezen. „Ik ben echt te oud voor
het openbaar vervoer. Je moet in de trein altijd staan", reageert een
respondent. „En twintig uur in een bus zitten naar Spanje. Dat doet echt
niemand meer."

Een meerderheid zou graag zien dat de overheid meer zou doen om 'groener' leven
te stimuleren. „Als de overheid hier echt iets aan zou willen doen, dan zou ze
het betaalbaarder moeten maken." Een ander: „Misschien moet 'groener' maar eens
goedkoper worden. Begin eens met nul procent btw op groenten en fruit." Een
andere respondent oppert de invoering van een vleestaks.

De meesten vinden het goed dat de overheid subsidie geeft op energiebesparende
maatregelen in woningen. Zij zijn minder enthousiast over andere regelingen
zoals het stimuleren van elektrisch rijden en belastingvoordelen bij groen
beleggen. „Die subsidie op elektrisch rijden kostte heel veel en heeft bijna
niks opgeleverd", aldus een respondent.

Een aantal zaken mogen van de respondenten wel duurder worden. Zo zouden
exotische groenten en fruit en vliegen best duurder mogen worden. „Hoe bestaat
het dat je voor nog geen 35 euro naar Barcelona of Londen kunt vliegen terwijl
een retour Maastricht het dubbele kost?" Een ander stelt dat het vliegverkeer
straks vanzelf wel zal afnemen. „Het is nu al een drama met vliegen met al die
vertragingen op Schiphol."

'Vliegen en importfruit duurder'

LOAD-DATE: 26 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              62 of 148 DOCUMENTS



                                  De Telegraaf

                             11 juli 2018 woensdag
                                 Gehele Oplage

De gouden bergen van Barack Obama

SECTION: BINNENLAND; Blz. 02

LENGTH: 729 woorden


Babbelcircuit blij met oud-president, maar er is ook kritiek op dit soort
'zakkenvullerij'

Zijn politieke erfenis wordt langzamerhand met de grond gelijk gemaakt en zijn
persoon bespot door zijn opvolger, maar Barack Obama blijft stoïcijns onder
alle aanvallen van Donald Trump. Intussen roepen zijn lucratieve schnabbels de
vraag op: waar is Obama eigenlijk mee bezig?

Wie hem liefheeft zegt dat Obama aan zijn memoires werkt, wie hem haat stelt
dat hij zijn zakken vult. En voor een stevige duit vliegt hij graag naar
Nederland, waar hij een praatje over leiderschap houdt. De zaal zal vol zitten
met mensen die grif duizend euro betalen om de oud-president te horen.

Praatjes vullen geen gaatjes, maar als je een Amerikaanse ex-president bent dan
vullen ze wel je bankrekening. Het is lang geleden dat Harry Truman uit
principe geld weigerde voor een speech omdat dit de waardigheid van zijn oude
ambt zou aantasten.

Sindsdien dook een reeks Amerikaanse oud-presidenten het lucratieve
schnabbelcircuit in. Van Bill Clinton is bekend dat hij ooit 750.000 dollar
vroeg voor één spreekbeurt (in Hongkong) en het is niet aannemelijk dat de
minstens zo elegant sprekende Obama het voor minder doet.

Obama wordt naar ons land gehaald door DenkProducties en AFAS Software. Die
zijn uiteraard blij dat ze de in hun woorden 'iconische inspiratiebron' hebben
weten te strikken. Gesproken wordt van „de frisse wind van hoop en verandering
die hij bracht in zijn land". De Nederlandse ondernemers zouden erdoor
geprikkeld moeten worden het beter te doen en anders is er de afsluitende
borrel tot troost.

Clinton had een eenvoudige verklaring voor zijn bijverdiensten: „De rekeningen
moeten worden betaald." Dat moet lukken. De Clintons babbelden volgens de New
York Times sinds ze de politieke arena betraden 139 miljoen dollar bij elkaar.
Obama, die al eerder van de 'vijand Wall Street' 400.000 dollar cashte na een
toespraak bij een investeringsbank, doet wat hij goed kan: zwijgen over een
heikel onderwerp.

Ironisch dat hier de zaal vol welwillende zakenlui zal zitten, terwijl het
rechtse Fox News uiterst kritisch is op de schnabbels van de voormalige
president. Fox is zo kapitalistisch als de gouden kranen in de Trump Tower en
zou, als het niet de spreekbuis zou zijn van de eigenaar van dat gebouw, geen
energie verspild hebben aan de bijverdiensten van Obama. Maar nu is het een
schande en dienen de pensioenen van de nog levende presidenten maar gekort te
moeten worden. De vraag is inderdaad of ze dat nog nodig hebben. Obama vangt
jaarlijks 2 ton aan pensioen plus nog een vergoeding voor een kleine staf en
een kantoor.

Het rechtse Fox News kruipt met de kritiek op Obama in dezelfde stuip als de
linkse Britse krant the Guardian die ex-premier Tony Blair bekritiseert over
diens huizenportefeuille van 27 miljoen pond, bijeengesprokkeld na pr-advies
aan een dubieuze dictator in Kazachstan en andere goed betaalde klusjes. 'Tony
Blair maakt er een kunst van te profiteren van de ellende van anderen', kopte
de krant.

Obama, ooit een sociaal betrokken advocaat in de armere wijken van Chicago, zal
erom lachen. Het vermogen van Blair is 'peanuts' bij wat hij en zijn vrouw
Michele de komende jaren op hun bankrekening mogen bijschrijven. Ruim 60
miljoen dollar krijgt het tweetal voor hun memoires. Kortgeleden sloten ze een
waarschijnlijk nog lucratievere deal met Netflix, waar de Obama's series en
documentaires gaan maken. „Voor meer begrip in de wereld." En de eigen
portemonnee waarschijnlijk. Een bedrag is niet bekendgemaakt, maar Netflix
geldt als een grootbetaler.

Algemeen wordt de Republikein Gerald Ford aangewezen als de eerste man die zijn
presidentschap te gelde maakte en is partijgenoot Ronald Reagan degen die het
meeste geld kreeg voor één speech, gerekend naar de huidige maatstaven 4
miljoen dollar, voor een praatje in Japan. De 'Great Communicator' kreeg er
schouderklopjes voor.

Dat ligt moeilijker bij Democraten. Ze worden toch een beetje geacht het
inkomensverschil niet te veel te laten oplopen. Misschien beseft Obama dat dit
een verloren strijd is. In 1950 verdiende de directeur van een onderneming in
de VS gemiddeld twintig keer zo veel als Jan met de Pet, tegenwoordig is dat
200 tegen 1. „If you can't beat them, join them", moeten de Obama's gedacht
hebben.

Clintons kletsten

139 mln. bij elkaar

LOAD-DATE: 10 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              63 of 148 DOCUMENTS



                                  De Telegraaf

                              7 juli 2018 zaterdag
                                 Gehele Oplage

'Flinke imagoschade'

BYLINE: Ertan Basekin

SECTION: FINANCIEEL; Blz. 37

LENGTH: 675 woorden


Beveiligingsbranche hekelt opstelling vakbonden

door Ertan Basekin

AMSTERDAM - De aangekondigde acties en stakingen van beveiligingspersoneel op
luchthaven Schiphol leveren ons land flinke imagoschade op. Dat zegt voorzitter
Laetitia Griffith van de Nederlandse Veiligheidsbranche (NVB) in gesprek met
deze krant.

„De vakbonden hebben Schiphol uitgekozen vanwege de zichtbaarheid en
kwetsbaarheid. Maar de luchthaven heeft al te maken met een enorme druk vanwege
het toenemende aantal passagiers en nu de vakanties beginnen krijgen ze nog
meer reizigers te verwerken. Als er wordt gestaakt door de beveiligers heeft
dat grote gevolgen voor de hardwerkende Nederlander die eindelijk op vakantie
wil. Dat is niet eerlijk."

Griffith benadrukt dat de acties ook negatieve gevolgen hebben voor het imago
van Schiphol en de beveiligingsbranche. „Het moment om over te gaan tot acties
en stakingen ligt voor de hand. De vakantieperiode begint en dat betekent
langere rijen. Publicitair ligt dat zeer gevoelig."

Griffith hekelt de houding van vakbonden FNV en CNV die volgens haar van de
onderhandelingstafel zijn weggelopen. „Er ligt namelijk geen eindbod en wij
willen als branche een goede cao en loonsverhoging voor onze werknemers. Maar
de vakbonden verwachten van ons dat we bewegen, terwijl ze dat zelf helemaal
niet doen. De bonden leggen een looneis neer en eisen dat we maar akkoord
moeten gaan."

De cao-onderhandelingen voor de ruim 30.000 particuliere beveiligers zijn
onlangs stukgelopen. FNV, CNV en de werkgevers kunnen het onder meer niet eens
worden over het loon. De bonden willen een cao met een loonsverhoging van 3%
per 1 juli. Verder willen ze afspraken maken over de loonsverhoging per 1
januari 2019, omdat werkgevers dit najaar de onderhandelingen met hun
opdrachtgevers gaan voeren.

De werkgevers hebben op hun beurt een bod gedaan: 7,5% loonstijging in een
periode van 3,5 jaar. De beveiligingsbedrijven willen verder afspraken maken
voor de lange termijn. „Dat gaat over de gevolgen van de technische
ontwikkelingen in de branche, de roosterproblematiek, zeggenschap over
werktijden, de verhouding tussen vast en flex, pensioenen en hoe we er voor
kunnen zorgen dat werknemers op een gezonde manier hun pensioenleeftijd halen.
Daar hebben de bonden geen oren naar", aldus Griffith.

De werkgevers bekijken daarom ook andere opties om alsnog tot een cao te komen.
Zo sluit vakbond De Unie zich niet aan bij de acties van FNV en CNV.
Onderhandelaar Gertjan Tommel laat weten dat er geen eindbod ligt en er daarom
nog onderhandelingsruimte is. De Unie zal later deze maand opnieuw met de
werkgevers om de tafel gaan.

Griffith zegt dat de werkgevers het liefst een cao afsluiten met alle drie de
vakbonden. „Maar desnoods bekijken we andere opties. Sommige van onze leden
zijn de houding van vooral de FNV behoorlijk zat. Het is niet voor niets dat de
vakbond vaker buitenspel staat bij cao's. De FNV is niet realistisch en blijft
vasthouden aan de looneis van 3,5%, terwijl de gemiddelde loonstijging
momenteel op 2,28% ligt. Als CNV en De Unie wel bereid zijn te bewegen, kunnen
we afspraken maken."

De NVB-voorzitter merkt verder op dat de marges in de beveiligingsbranche flink
onder druk staan vanwege de hevige concurrentie. „Opdrachtgevers moeten ook hun
verantwoordelijkheid nemen. Zij kijken niet meer naar kwaliteit, maar puur naar
de prijs. Het moet allemaal zo goedkoop mogelijk en dat komt de beveiligers ook
niet ten goede. Het knelt dus van twee kanten."

De beveiligingsbranche heeft bovendien, net als tal van andere sectoren, te
maken met een flink tekort aan personeel. Door de aantrekkende economie komen
er steeds meer opdrachten binnen en zijn er veel meer evenementen en festivals.
„Maar de vergrijzing speelt natuurlijk ook een rol. Verder vissen we uit
dezelfde vijver als defensie en de politie en daar kiezen jongeren eerder voor.
Daarom is het van groot belang dat we aantrekkelijk blijven als sector", aldus
Griffith.

'Er ligt nog geen eindbod'

'De FNV is niet realistisch'

LOAD-DATE: 6 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              64 of 148 DOCUMENTS



                                  De Telegraaf

                              6 juli 2018 vrijdag
                                 Gehele Oplage

Alleen voor rijken

SECTION: BINNENLAND; Blz. 02

LENGTH: 210 woorden


Amsterdam wil de komende jaren geen nieuwe plannen maken voor de bouw van
koophuizen. De hoofdstad zet alleen in op huurwoningen.

Dit woningbeleid is een onverantwoorde keuze van het kersverse, links
georiënteerde college van burgemeester en wethouders. De vraag naar huur- én
koopwoningen in de hoofdstad is groot. De prijzen voor koophuizen rijzen de pan
uit. Alles pleit ervoor om veel te bouwen, ook koophuizen.

Maar het college stelt doodleuk dat er in de komende jaren al genoeg concrete
projecten zijn voor nieuwe koophuizen en dat verdere planvorming niet nodig is.
„Mensen met een dikke portemonnee krijgen de ruimte", verdedigt SP-wethouder
Ivens het nieuwe Amsterdamse beleid.

Maar dat is juist het grote probleem: door het gebrek aan nieuwbouw zijn
koopwoningen alleen bereikbaar voor mensen met een dikke portemonnee. Gewone,
hardwerkende burgers die een fatsoenlijk huis willen kopen voor hun gezin,
kunnen barsten als het aan het linkse stadsbestuur ligt.

Bovendien vergeet het college dat de bouw van huurhuizen financieel makkelijker
wordt als er ook koopwoningen worden gebouwd in hetzelfde project. Dit
woningbeleid is onredelijk tegenover huizenkopers en dom omdat het de bouw van
huurhuizen moeilijker maakt. Oftewel, onverantwoord.

LOAD-DATE: 5 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              65 of 148 DOCUMENTS



                                  De Telegraaf

                              3 juli 2018 dinsdag
                                 Gehele Oplage

Brieven

SECTION: WATUZEGT; Blz. 14

LENGTH: 1046 woorden


Leefklimaat

Terugkijkend op de raketaanslag op het kantoor van Panorama, de aanslag op het
Telegraaf-hoofdkantoor, het 'grapje' dat schrijver Tommy Wieringa daarover
tijdens het congres van de VNG wist te maken, met instemming van Twan Huys,
inclusief al die instemmende, klappende burgemeesters, dan heeft ons
leefklimaat ook aanpassing nodig, evenals het klimaat met het terugdringen van
de CO2-uitstoot.

Henk Mulder, Hasselt (Ov)

Sint-juttemis

'Waar blijven excuses van Indonesië?' (WUZ. 30/6). Dat is wachten tot
sint-juttemis. Na de val van Soekarno joegen het leger van Soeharto en de
aanhangers van de 'Orde Baru' (nieuwe orde) op gewone burgers die verdacht
werden van betrokkenheid bij de communistische partij. Een kleine verdenking
van je buurman was al genoeg voor je dood, zonder enige berechting. Het aantal
slachtoffers werd geschat op een à twee miljoen, genocide dus. Ook de
nabestaanden mogen tot sint-juttemis wachten op excuses van de regering c.q.
het Indonesische leger.

Danny Lim, Wassenaar

Dwaas

Het is duidelijk dat het besluit geen woningen meer aan te sluiten op het
gasnet ondoordacht en dwaas is. Eerst een besluit nemen en daarna nadenken over
de gevolgen is kennelijk de nieuwe norm in Den Haag. Het Chinese spreekwoord
'als u graag dood wilt dan moet u veel artsen aan uw bed uitnodigen' is al te
waar. De vele partijen die het klimaatakkoord steunen, brengen met elkaar het
gezonde verstand om zeep.

Oane Jansen, Feanwâlden

Verstappen

Zondag was een mooie dag voor de sponsors van Max Verstappen. Hij behaalde
onverwachts een geweldige zege bij de F1-race in Oostenrijk. Ook de duizenden
aanwezige Oranje-fans konden hun geluk niet op. Tranen in mijn ogen bij het
volkslied.

Hans Vlaming, Eemnes

Strafsysteem

Nederland heeft bij monde van Buitenlandse Zaken kritiek op het strafsysteem in
Marokko en geeft het advies aan de Nederlandse Marokkanen om uit te kijken
wanneer men naar het thuisland gaat. Dat Marokko dit niet pikt, lijkt me
logisch en als gevolg daarvan wordt de Nederlandse ambassadrice opgeroepen om
uitleg te geven. In plaats van te klagen kan men er beter iets van leren om
vervolgens de Marokkaanse straffen in Nederland in te voeren.

Peter Borst, Beverwijk

Slavernijverleden

Natuurlijk was en is iedere vorm van slavernij verwerpelijk. Indien er echter
sprake zou zijn van een aansprakelijkheid kunnen we ons natuurlijk ook afvragen
of wij die niet al ruimschoots hebben betaald. In het verleden - voor hun
onafhankelijkheid en deels nu nog - zijn er honderden miljoenen overgemaakt
naar de Antillen en Suriname om daar de bevolking en de economie te
ondersteunen.

Johan van de Put

Gasloos

Met angst en beven volg ik de ontwikkelingen om Nederland onverantwoord snel
'gasloos' te maken. Ronduit schandalig hoe er met de zorgen en belangen van
huiseigenaren wordt omgegaan. Rutte c.s. mag zich aanrekenen dat hij veel te
weinig aan de grote maatschappelijke onrust hierover doet! De rapportage
'Gasloze woning is gekkenwerk' in uw krant (Tel.2/7) is een verademing.

B. Hoogendoorn,

Woerden

Rusland

Het Russische voetbalelftal heeft zich naar de kwartfinales geknokt door het
superieure Spanje af te troeven. Dit elftal bestaat niet uit louter
multimiljonairs die van gekkigheid niet meer weten hoe zich uit te dossen. Maar
merendeels uit vastberaden vaderlanders. De wilskracht heeft het hier gewonnen
van de arrogantie.

Bert Osendarp, Herten

Bravo

Applaus voor CU-leider Gert-Jan Segers met zijn standpunt over Navo-lid
Turkije. Zo'n premier hebben we nodig. Hij is duidelijk en draait nergens
omheen. De volgende verkiezingen is hij m'n man!

M. Dirken,

Etten-Leur

Gay Pride

'Turkse politie verhindert Gay Pride in Istanbul'. De demonstratie voor gelijke
rechten voor lesbiennes, homo's, biseksuelen en transgenders ( LGBT ) werd voor
het vierde opeenvolgende jaar verboden. De politie blokkeerde straten met
waterkanonnen. De parade was verboden omdat de veiligheid in het geding zou
zijn. Ik 'Denk' dat de veiligheid in gevaar is met de Turkse president Erdogan
die steeds minder tolerant geworden is ten opzichte van de LGBT-gemeenschap.

J. Wallenburg

Zonnepanelen

Onbegrijpelijk dat zonnepanelen op velden liggen, terwijl er zoveel platte
daken beschikbaar zijn. Naast extra inkomsten voor de eigenaar houden deze ook
de hitte tegen en wordt de eronder gelegen ruimte daardoor minder warm.

A.E.M. van de Laar,

Eindhoven

Blind

Ajax werkt aan de terugkeer van Daley Blind. Dit is de man van het 'achteruit-
voetbal, tikkie terug'; de keeper van Ajax zal het druk krijgen.

J.H. Kruiger, Oosthuzen

Trump

Onze premier gaat op bezoek bij de Amerikaanse president Trump. Als er één ding
is waar zakenmensen van houden is het wel van een betrouwbare partner. Als
Rutte net zulke fabeltjes gaat verkopen zoals hij die aan de bevolking heeft
verkocht, vrees ik dat Trump de Nederlandse delegatie net zo snel laat gaan als
dat ze gekomen is.

Peter de Quaack,

Vlissingen

Vliegtaks

Buiten het kabinet om is er geen enkel draagvlak voor de vliegtaks. Verder
levert het geen vliegbeweging minder op en komt de opbrengst niet ten goede van
het milieu. Het geld van de vliegtaks vloeit regelrecht de staatskas in. Gewoon
een ordinaire, extra taks.

Ton van der Wurff

Walking Football

Een wandelvoetbalteam is een prima alternatief voor 60-plussers na hun
voetbalcarrière. Afgelopen vrijdag waren bij VI Oranje blijft thuis Sjaak Swart
en Hans Kraay te gast. Na 10 seconden beelden van Walking Football wist de
betweterige Kraay het al: „Dat is toch niets voor jou, Sjaak. Het ziet er niet
uit!" Waar haalt deze 'kenner' de moed vandaan om zo denigrerend te doen over
een sport waar zoveel ouderen plezier aan beleven?

Kees Rakers, Hoofddorp

Parasiteren

'Rutte op bezoek bij onvoorspelbare Trump' (Tel. 2/7). Ook al sta je niet
achter alles wat Trump doet en zegt, van onvoorspelbaarheid is absoluut geen
sprake. Trump voert zoveel mogelijk uit wat hij voor zijn uitverkiezing
beloofde. De president wil het sinds 1945 parasiteren op de VS beëindigen.

Cees Oosterbaan,

Monnickendam

Wiebes

De Mijnraad heeft minister Wiebes geadviseerd om 1500 huizen snel te repareren
en/of te verstevigen. Dat klinkt als muziek in de oren van de Groningers, maar
waarschijnlijk zal de bewindsman er geen gehoor aan zal geven.

Cees Sneek, Amsterdam

LOAD-DATE: 2 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              66 of 148 DOCUMENTS



                                  De Telegraaf

                              2 juli 2018 maandag
                                 Gehele Oplage

'Besteed liever aandacht aan de huidige slavernij'

SECTION: BINNENLAND; Blz. 07

LENGTH: 621 woorden


Nu is het weer Aboutaleb die excuses eist voor 'ons' slavernijverleden. Ik wil
nog niet verantwoordelijk worden gehouden voor daden van mijn vader of opa,
laat staan van voorouders van tien generaties geleden. Laten we liever aandacht
besteden aan de huidige slavernij, die niet alleen in Aziatische landen en
Afrika speelt, maar ook nog in Nederland plaatsvindt. Maar daar schijnen we
onze ogen voor te sluiten.

Paul Hogerheide, Roden

Vmbo-debacle

Gezien het aantal landelijke missers aangaande de examens lijkt het wel of het
onderwijs in het Slob zit!

C.C. van Westerloo,

Amsterdam

Hulde

Nederland moet zich harder uitspreken tegen Turkije, zegt CU-leider Gert-Jan
Segers. Eindelijk een politicus die man en paard durft te noemen. Hij zegt wat
veel Nederlanders denken. Benieuwd of andere partijen nu ook zeggen wat zij
denken in deze kwestie. Mag ik hopen op een 'wordt vervolgd' zonder thee
drinken?

A. Bulten, Warnsveld

Moedig

Wat moedig van Gert-Jan Segers. Heldere taal. Als je wegkijkt van onze
rechtsstaat ben je twee paspoorten onwaardig. Duizenden mensen worden in
Turkije opgesloten, oppositie monddood gemaakt, Koerden vervolgd op Syrisch
grondgebied. Dit is bepaald niet democratisch. Zoals de heer Segers prima
verwoordde. Durf te kiezen.

J.M. Zwemmer

Opportunistisch

Gert-Jan Segers, waar bent u mee bezig? Turkije was en is nog steeds een loyaal
lid van de NAVO. En de Turkse mensen in ons land ken ik als hardwerkende
Nederlanders; zij verdienen het niet om nu zo massaal te worden
gediskwalificeerd! Als leidinggevende bij de voormalige PTT weet ik dat deze
mensen hardwerkende en loyale medewerkers waren. Ook toen al was er sprake van
pesterijen. Nu dus door een opportunistische politicus die uit de bocht vliegt.

Hugo Pronk

Migrantenakkoord

Landen kunnen op basis van vrijwilligheid weigeren om mensen op te vangen. (Kon
al, deden al landen). Wat is dat voor akkoord? We kunnen een land als Italië
toch niet opzadelen met ook ons probleem? Waar staat EU eigenlijk voor?! Niet
voor 'help elkaar' in ieder geval. Schande!

Ria Wijntjes, Tiel

Doping

Nu mag Chris Froome wellicht niet meedoen aan de Tour de France wegens een nog
lopend onderzoek naar vermeend dopinggebruik tijdens de Vuelta. Laten we eens
ophouden over dopinggebruik tijdens grote wielerrondes, want vrijwel alle
winnaars hebben gebruikt tijdens hun carrière. Want zeg nou zelf, wie kan er
ruim 3000 km in drie weken fietsend zo'n topprestatie leveren zónder doping?

R.M. van der Burgt,

Lelystad

Vliegtaks

Bij invoering van de vliegtaks stroomt er zo'n 200 miljoen in de staatskas. Wat
beoogt onze regering met zo'n maatregel? Beperking van het vliegverkeer?
Schiphol wil toch uitbreiden...? Het doet mij denken aan 'het kwartje van Kok'.
Het autoverkeer is sindsdien explosief gestegen en ga er maar vanuit dat het
vliegverkeer boven mijn huis ook verder gaat toenemen.

A. Koppers,

Amstelveen

Van het gas af

We moeten van het gas af, niet alleen voor het milieu, maar ook voor de mensen
in Groningen. Ik heb zelf 18 zonnepanelen en neem binnenkort een warmtepomp op
lucht en water. De overheid speelt verstoppertje door de bewoners van
koopwoningen niet te helpen Zij moet juist eigenaren adviseren en steunen om
over te stappen en de regels versoepelen.

John Meere

Kolder

Het is kolder dat we in een overdreven tempo van het gas af moeten. Er zijn
andere maatregelen die echt CO2-uitstoot verlagen. Denk aan afschaffen van
verkoop van dieselbrandstof voor auto's en vrachtauto's. Er wordt nog
onvoldoende gewerkt met zonnepanelen op fabrieken, gebouwen en woningen.
Burgers worden onnodig op hoge kosten gejaagd met het afschaffen van het gas.
De discussie is puur een links getint speeltje. Populisme van de eerste orde.

B. Huisman

LOAD-DATE: 1 July 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              67 of 148 DOCUMENTS



                                  De Telegraaf

                             30 juni 2018 zaterdag
                                 Gehele Oplage

'Laat die kinderen gewoon'

BYLINE: Mark Mensink

SECTION: BINNENLAND; Blz. 05

LENGTH: 487 woorden


Geliefd zwembadje in woonwijk Deventer moet wijken

door Mark Mensink

Deventer - Een mooi zwembad bij huis, dat is toch de droom van iedereen?
Bewoners van de Landstraat in Deventer hebben dat al vele zomers op een
creatieve manier geregeld, maar de gemeente en inmiddels ook de
woningcorporatie willen het niet langer toestaan. Dit tot groot verdriet van
alle kinderen, die bij goed weer er meermaals dagelijks een frisse duik nemen.

Zo'n negen jaar geleden ontstond het idee om een vrij toegankelijk zwembadje
voor buurtkinderen te realiseren, vertelt bewoner Wesley de Vries. Nooit was
het een probleem, tot mei dit jaar. „Iemand van de gemeente kwam vertellen dat
het bad niet meer op de stoep mocht staan, omdat ze bang zijn voor de gevolgen
zodra er een lek ontstaat", aldus De Vries. „Maar dan nog. En het is toch zeker
geen zwembad van een paar tientjes..."

Bezwaren

Het bad is ook al sinds april 'in bedrijf'. Afgelopen zondag werd het vanwege
de bezwaren van de gemeente verplaatst naar de voortuin van twee woningen, maar
dat bleek vervolgens weer tegen het zere been van woningcorporatie Rentree. Er
volgde een brief op hoge poten met de eis het ongeveer vijf bij tweeënhalf
meter grote waterreservoir te verwijderen en het tuinhekje, dat de
buurtbewoners weg hebben gehaald en waarvoor de gemeente vanuit een wijkbudget
de kosten zal betalen, opnieuw op te bouwen. Uiterlijk aanstaande vrijdag moet
alles weer in oude staat hersteld zijn. „Het zwembad is te groot en van een
dergelijk gewicht dat het niet in de voortuin, kort op de voorgevel, geplaatst
mag worden", schrijft een zogenoemde woonmakelaar van Rentree.

Het zwembad ergens anders plaatsen is volgens Wesley de Vries echter geen
optie. „Dan kunnen we de kinderen niet meer in de gaten houden", benadrukt hij.
En over de aanleiding: „Veel mensen kunnen die openbare baden gewoon niet
betalen, zeker niet als je drie of vier kinderen hebt." Zijn vriendin Wendy
Meyer verzucht: „Het is constant 'als'; als er dit gebeurt of als er dat gaat
gebeuren. Ik heb het idee dat ze ons gewoon geen gelijk willen geven dat het
wel oké is. Het is net alsof ze zoeken naar iets om het af te keuren."

Liesbeth van Asten, directeur van Rentree, laat weten nog altijd vierkant
achter de kritiek op de populaire kindertrekpleister te staan. Wel zegt ze
aankomende week met de betrokkenen in gesprek te willen gaan. Een afspraak is
hiervoor nog niet gemaakt. „We willen het initiatief wel ondersteunen, in die
zin dat de gemeente en de woningcorporatie gezamenlijk gaan kijken wat een
goede plek is in de wijk. Dus waar het bad dan wel kan staan."

Wat de inmiddels boze Deventenaren betreft kunnen de officiële instanties de
boom in. Wesley: „Het lijkt wel net alsof er steeds meer regels bijkomen om de
gewone man klein te houden. Zo jammer is dit. Strijk over je hart en laat de
kinderen gewoon spelen in het water."

Hitte, maar jeugd staat in de kou

LOAD-DATE: 29 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              68 of 148 DOCUMENTS



                                  De Telegraaf

                             30 juni 2018 zaterdag
                                 Gehele Oplage

Handelsoorlogen

BYLINE: Jaap van Duijn

SECTION: FINANCIEEL; Blz. 38

LENGTH: 486 woorden


Gewapende conflicten tussen landen bestaan uit acties en tegenacties, en
hetzelfde geldt voor economische conflicten. In de handelsoorlog tussen de VS
en de rest van de wereld legt Trump eerst importheffingen op, de aangevallen
landen komen vervolgens met vergeldingsmaatregelen, waarop Amerika weer een
pakket nieuwe heffingen aankondigt. Zo escaleert het conflict.

Er zijn verschillende manieren waarop landen kunnen proberen hun eigen
economieën via internationale handel te begunstigen. Het laten verzwakken van
de eigen valuta is misschien wel de meest toegepaste. Toen de gouden standaard
nog bestond en valuta's in vaste verhoudingen aan het goud waren gekoppeld,
gebeurde dit via officiële devaluaties. Landen als Frankrijk en Italië hebben
zich in de 20ste eeuw zo op de been gehouden. Tijdens de depressie van de jaren
dertig waren devaluaties veruit het belangrijkste wapen. In Nederland duurde de
crisis veel langer dan elders omdat wij tot september 1936 aan de gouden
standaard bleven vasthouden. Onmiddellijk na het loslaten ervan veerde de
economie op.

Het valutawapen is de meeste EU-landen met de introductie van de euro ontnomen.
Alleen via een verzwakking van de gemeenschappelijke munt kan nu nog
concurrentievoordeel worden behaald. Daar heeft de ECB met zijn extreem ruime
monetaire beleid dan ook flink zijn best voor gedaan. Voor de crisis in 2008
uitbrak moest voor één euro $1,60 worden betaald, begin 2017 was het nog maar
$1,05. De euro was tegenover de dollar in negen jaar tijd dus 35% goedkoper
geworden. Een soort Europese importheffing, alleen heette die niet zo.

Handelsoorlogen kunnen dus ook sluipenderwijs worden uitgevochten. De heffing
van 25% op Amerikaanse whisky is een leuke pesterij voor de bühne, maar een
goedkopere munt is een veel effectiever wapen. Trump zou ook wel een zwakkere
dollar willen, maar dan moet hij de Federal Reserve zover zien te krijgen dat
deze met renteverhogingen stopt. Dat zal pas gebeuren als zich een recessie
aankondigt.

In oorlogstermen zou men importheffingen als conventionele wapens kunnen
aanduiden. Ze passen bij de tijd toen producten nog als regel in één land
werden gemaakt en vervolgens konden worden uitgevoerd omdat het land dat ze
invoerde, niet de capaciteit had om ze te maken, dan wel dit alleen tegen
hogere kosten kon. Maar in onze tijd zijn producten samengesteld uit onderdelen
die uit alle delen van de wereld komen. Als je onderdelen (zoals bijzondere
soorten staal) met heffingen gaat belasten, is het effect dat de eigen
industrie nog het meest wordt geraakt.

De bottomline van handelsbeperkende maatregelen is altijd dat het leven duurder
wordt en de welvaart afneemt. Net zoals grote militaire conflicten uiteindelijk
alleen maar verliezers kennen, geldt dat ook voor handelsoorlogen. Niemand
wordt er beter van en de gewone burger betaalt de prijs.

Importheffing is een conventioneel wapen

LOAD-DATE: 29 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              69 of 148 DOCUMENTS



                                  De Telegraaf

                             28 juni 2018 donderdag
                                 Gehele Oplage

Van Amsterdam naar New York in twee uur

BYLINE: Paul Eldering

SECTION: BINNENLAND; Blz. 09

LENGTH: 404 woorden


Boeing is bezig met ontwerp 'hypersonisch' vliegtuig

door Paul Eldering

Delft - 'Hypersonisch vliegen' met vijf keer de snelheid van het geluid is
volgens Boeing over twintig jaar realiteit. Volgende maand wordt op een Britse
luchtvaartshow het eerste ontwerpplan gepresenteerd. „In twee uur van Schiphol
naar New York."

Het zal volgens Boeing-techneuten geen groot vliegtuig worden. Het biedt plaats
aan circa vijftig passagiers in een luxe businessclass, die flink in de buidel
moeten tasten om zo snel op de bestemming te zijn.

„Wij denken dat supersonische vluchten van anderhalf tot twee keer de snelheid
van het geluid vanaf medio jaren twintig realistischer zijn. Daar zijn
verschillende fabrikanten al druk mee bezig. Je moet dan in eerste instantie
denken aan zakelijke privéjets met hooguit tien tot twintig zitplaatsen. Voor
de elite", zegt luchtvaartdeskundige Joris Melkert (TU Delft).

Concorde

Volgens hem zijn er allerlei plannen om eindelijk een moderne opvolger van de
Concorde te maken. Dat dure Brits-Franse 'Mach 2'-prestigevliegtuig, dat met
honderd stoelen in feite onbetaalbaar was en ook nog onveilig bleek, was tot
2003 in de lucht. Daarna gingen de achttien toestellen naar de schroothoop of
naar musea.

„Met de huidige technieken kun je het gewicht en brandstofverbruik flink omlaag
brengen, maar dan nog is het de vraag of zo'n snel vliegtuig wel tegemoetkomt
aan de duurzaamheidseisen in de luchtvaart met minder CO2-uitstoot en zuinigere
en stillere vluchten. Ook is de supersonische knal van de geluidsbarrière boven
land verboden. Er wordt wel hard gewerkt aan oplossingen", aldus Melkert.

De Amerikaanse bouwer Boom Supersonic zegt ver te zijn met een Mach 2,5-toestel
voor vijftig passagiers en twee piloten, dat vanaf 2025 operationeel kan zijn.
Er zijn volgens een woordvoerder al honderd bestellingen, ook van een vijftal
gevestigde vliegmaatschappijen die er goede sier mee willen maken.

„De ticketprijs voor vluchten tussen Amerika en Europa kan in vergelijking met
de Concorde gehalveerd worden. Reken op gemiddeld 5000 euro", verwachten
experts rondom Boom.

„Voor de gewone man met budgettickets is supersonisch vliegen voorlopig dus
niet weggelegd. Die moet genoegen nemen met de zogenoemde veeklasse, waarin de
stoelen steeds dichter op elkaar worden geperst. Maar dan kun je ook voor een
paar honderd euro of minder op reis", stelt Melkert.

Verwachte

ticketprijs:

5000 euro

LOAD-DATE: 27 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              70 of 148 DOCUMENTS



                                  De Telegraaf

                             23 juni 2018 zaterdag
                                 Gehele Oplage

Brieven

SECTION: WATUZEGT; Blz. 14

LENGTH: 827 woorden


Anders

Elke dag kom ik het tegen in de krant, hoog en laag opgeleide werkenden in
Nederland. Ik vind dit een zeer onterechte aanduiding die afbreuk doet aan een
groep fantastische, kundige en onmisbare vakmensen in de maatschappij. Niet
lager opgeleid, maar anders opgeleid.

Herman Brinkman,

Purmerend

Advies

Het advies van koningin Máxima om al jong met geld te leren omgaan, komt helaas
te laat voor onze regeringsleden.

Marja van der Graaf,

Tuitjenhorn

Weerstand

Dus omdat het gemeentebestuur in o.a. Amsterdam last heeft van scootertuig,
scheren we iedereen maar over één kam. Ik heb een snorscooter gekocht omdat ik
geen helm wil dragen. Wat voor situatie gaan we krijgen met snorscooters op de
rijbaan waar 50 wordt gereden en een scooter die 25 rijdt? Hebben de gemeente
en Tweede Kamer over de veiligheid van deze groep bestuurders nagedacht? Nee,
de weg van de minste weerstand. Pak scootertuig aan en laat de snorscooter voor
wat het is.

Jan Berkhof

Misdrijf

Er lopen nog 10.000 personen rond in Nederland die een gevangenisstraf hebben
openstaan. Gewoon negeren en laten rondlopen tot ze weer een misdrijf plegen!
Zo kan ik ook vier gevangenissen sluiten. Mooie baan minister van
Rechtsbescherming...

R.J. Verhaar, Sassenheim

Hoge muur

Ik wil het niet, maar voel vaak een hoge muur tussen 'wij' en 'zij'. Neem nou
het verkrachte meisje wat volgens familie zelf schuldig is aan het leed dat
haar is aangedaan. Of het achtjarige jongetje dat doodleuk recht in mijn
gezicht liegt en zegt dat hij niet op de auto stond waar ik hem zojuist zelf
vanaf haalde. Wat een verschil in normen en waarden.

L. de Koning, Lelystad

Noodrem

Begrijpt u het nog? Er is gas genoeg in en op deze wereld. Ook zonder het
Groningse gas kunnen we nog wel een eeuw door met deze schone energiebron. Wie
gaat er bij die doorgedraaide politici aan de noodrem trekken?

Kees van den Burg,

Oosterwolde

Syndroom

Natuurlijk moet de griepprik er snel verplicht komen, om te beginnen in de
Tweede Kamer. Het klimaatvirus moet worden bestreden en het Alexander- en
Jesse-syndroom moet worden voorkomen.

Nico Willemse Uithoorn

Busstaking

Deze week heb ik weer een mooi kijkje gekregen in de Nederlandse volksaard. Met
een draconische busstaking op komst doen veel reizigers, de bejaarden voorop,
overdreven vriendelijk tegen de dames en heren buschauffeurs. Wellicht in de
hoop dat ze dan van deze chantage afzien. Stockholm-syndroom ten top.

A.H.J. van Gool,

Eindhoven

Rekening

Er wordt ons weer een loer gedraaid in de 'stoppen met aardgas'-affaire. De
uitgerangeerde politici die in allerlei dikbetaalde commissies zitten, vallen
over elkaar heen met plannen waarvan niemand weet of ze werken of niet. De
rekening komt in ieder geval bij jan met de pet terecht, dat is wel duidelijk.

R. van Rookhuizen

Vuurwerk

Brandweerlieden en ambulancepersoneel en dokters vragen om maatregelen bij het
afvuren van vuurwerk tijdens de jaarwisseling. Maar dat stelletje halskoppen in
het kabinet lijkt te genieten van afgerukte vingers en beschadigde ogen. Laat
alle ministers en staatssecretarissen op een eerstehulppost zien wat er
werkelijk gebeurt op oudejaarsavond en dat het waanzin is om al die
verwondingen toe te laten.

Gerard Lefeber,

Oegstgeest

Aangeschoten

In Amsterdam moeten binnenkort snorbrommers en scooters van het fietspad naar
de autoweg worden verplaatst ondanks het verschil in snelheid. Hierdoor wordt
ik als oudere aangeschoten wild, omdat mijn onlangs aangeschafte scooter niet
harder kan dan 25 km/u.

Louis Hofman,

Amsterdam

Steunfonds

Griekenland op eigen benen met miljardenbuffer (Tel. 21/6). Op eigen benen? Het
is slechts schijn, het zijn prothesen die hen staande houden. Binnen een jaar
kloppen zij weer aan, want ze weten dat zij toch weer geholpen worden. Zeker
als het steunfonds van Macron en Merkel gestalte krijgt. En wie betalen er dan?
Juist de rijke EU-landen. Uiteraard met Nederland voorop.

K.A.Gaemers,  Roosendaal

Diederik

Diederik Samsom wil iedereen extra gaan belasten op gasgebruik en dit ter
faveure van meer gebruik van elektriciteit. Dit alles om een schonere lucht te
krijgen. Wat onze Diederik er niet bij zegt is dat elektriciteit ook voor een
groot gedeelte wordt opgewekt met fossiele brandstoffen zoals olie, gas en
steenkool. Dus of de rook nu uit mijn schoorsteen komt of uit die van de
elektriciteitscentrale maakt volgens mij niet zo veel uit.

Johan van de Put

Samsom

Ik raad Diederik Samsom aan zijn energierekening te bekijken. Dan ziet hij dat
het bedrag aan gas driekwart van de rekening bedraagt en elektra nauwelijks een
rol speelt. Hoe kan hij met droge ogen vertellen dat in zijn plan om de
belasting op gas met 75% te verhogen de klant er niet op achteruit gaat?

Gerard Rood, Stede Broec

Bloemen

Ik verstout mij niet mij te mengen in de discussie auto en milieu omdat ik
gedegen kennis van feiten ontbeer. Maar ik zie wel dat nu vlak naast en tussen
de autosnelwegen de mooiste bloemen en planten groeien en bloeien.

R.F. Meihuizen

LOAD-DATE: 22 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              71 of 148 DOCUMENTS



                                  De Telegraaf

                              22 juni 2018 vrijdag
                                 Gehele Oplage

Jan Modaal dupe vliegtaks

SECTION: WATUZEGT; Blz. 16

LENGTH: 554 woorden


'Waarom moet nederland weer zo nodig voorop lopen?'

Maar een kwart van de stemmers op de Stelling van de Dag vindt dat vliegtickets
best duurder kunnen worden. Staatssecretaris Menno Snel (Financiën) wil, nu het
niet lukt om dat Europees te regelen, nationaal een vliegtaks invoeren.

De meeste stemmers vinden niet dat Nederland hierin een voortrekkersrol moet
vervullen. „Typisch Nederland. Het lukt niet om iets Europees te regelen en wij
moeten weer voorop lopen."

Een meerderheid voelt er dan ook meer voor dat het invoeren van duurdere
vliegtickets wereldwijd geregeld moet worden. „Er is veel nodig om het milieu
te redden. Maar waarom moet een land als Nederland - een speldenknop op de
kaart - hier nou maatregelen voor nemen? Er gaat meer en meer gevlogen worden,
straks ook door India en China. Dit moet wereldwijd geregeld worden." Eerst
gaat staatssecretaris Snel kijken of de vliegtaks voor luchtvaartmaatschappijen
gaat gelden, voor lawaaiige en vervuilende vliegtuigen. Twee derde van de
stemmers gelooft niet dat hij dit voor elkaar gaat krijgen. Een respondent ziet
een andere oplossing. „Ik zou lawaaiige en vervuilende toestellen gewoon geen
landingsrechten meer geven." Ook denken respondenten niet dat
luchtvaartmaatschappijen onder druk van meer belastingen sneller
energiezuiniger en stillere toestellen gaan aanschaffen. Een respondent
voorspelt: „Luchtvaartmaatschappijen zullen vertrekken uit Nederland en er
minder op gaan vliegen."

Veruit de meeste stemmers geloven er ook niks van dat het geld benut wordt voor
milieumaatregelen. Een stemmer noemt het 'flauwekulbelasting': „Gewoon een
ordinaire belastingmaatregel. Hier wordt het milieu echt niet beter van." Een
ander: „Het is gewoon een smoes om de mensen nog meer geld uit de zakken te
kloppen."

Bijna driekwart van de respondenten (71%) gelooft dat de 'vliegtaks' vooral
schadelijk gaat zijn voor de luchtvaartsector. Sterker nog, ze denken ook dat
het de Nederlandse economie remt. De helft (50%) denkt dat de reisbranche in de
problemen komt. Desondanks: „Iedereen moet bijdragen aan een beter milieu.
Eigenlijk is het absurd dat de reisbranche achterblijft." Een beter idee vinden
de meesten het heffen van accijns op kerosine, zodat luchtvaartmaatschappijen
er wel toe worden gedwongen zuiniger te gaan vliegen. Een voorstander: „Het is
net als met het gas. De grootverbruikers betalen niks en de burger betaalt de
rekening." Als er belasting komt op vliegtickets, dan betalen reizigers straks
7 euro meer voor een Europese en 22 euro meer voor een intercontinentale
vlucht. Een meerderheid vindt dit best veel geld. „Straks is vliegen alleen nog
maar weggelegd voor de rijken." Een ander vreest dat 'de gewone man' straks
niet meer met zijn gezinnetje naar de zon kan vliegen. Toch zijn er ook
respondenten met een compleet andere visie: „Vliegen kan me niet duur genoeg
zijn", stelt iemand. „Het is en blijft een luxe, laat men er maar voor
betalen." 'Slechts' drie op de tien zegt als gevolg van de vliegtaks te
overwegen minder vaak het vliegtuig te pakken. Wel zou twee derde er over
nadenken de vliegtaks te ontlopen en van een luchthaven net over de grens te
vertrekken. „Belgen en Duitsers staan al handenwrijvend te wachten tot de
Nederlanders komen."

Met gezinnetje naar de zon fors duurder...

LOAD-DATE: 21 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              72 of 148 DOCUMENTS



                                  De Telegraaf

                             21 juni 2018 donderdag
                                 Gehele Oplage

Shell

BYLINE: Martin Visser

SECTION: FINANCIEEL; Blz. 22

LENGTH: 486 woorden


De geur van paniek hangt in Den Haag. Op het Binnenhof, maar ook rond het
hoofdkantoor van Shell. Als directeur Marjan van Loon van het olieconcern
berichtgeving in die brave krant Trouw 'stemmingmakerij' en 'tendentieus'
noemt, dan weet je dat men beet heeft. Stevig beet.

Bij de fusie van het Britse en het Nederlandse deel van Shell in 2005 heeft het
oliebedrijf het op een akkoordje gegooid met de Belastingdienst. De Britse
aandeelhouders zouden de fusie blokkeren als zij plotseling de Nederlandse
dividendbelasting hadden moeten betalen. En dus mag Shell deze beleggers
winstuitkering geven via belastingparadijs Jersey. En zo ontlopen die Britse
aandeelhouders de dividendtaks. Met de hartelijke groeten van de fiscus.

Trouw onthulde deze  ruling, zoals een achterkamertjesafspraak met grote
bedrijven wordt genoemd. Een echte onthulling was het niet, zo reageerde Shell,
want de constructie staat netjes in de jaarverslagen. Dat klopt. Dat de route
via Jersey loopt, wordt er zelfs expliciet bij vermeld. Maar niet iedereen
leest het Shell-proza even aandachtig.

Het had bekend kunnen zijn, de fiscus stemde ermee in, dus er is niks aan de
hand. Aldus de redenering van Shell. Dat is al te gemakkelijk. Om te beginnen
betwijfelt een gerenommeerde hoogleraar Fiscale economie of deze  ruling  wel
wettig is. En dan nog: moeten we alles willen wat mag?

Shell-directeur Van Loon begrijpt -hopelijk- heel goed dat de context enorm is
veranderd. Je kunt niet anders dan deze afspraak zien in het licht van de lobby
die het olieconcern voert om helemaal van de dividendbelasting af te komen.

Eerst heeft de Shell-top in 2005 deze structuur met twee soorten aandelen
opgetuigd en via de fiscus belastingontwijking geregeld. Daarna werd
onverdroten lobby gevoerd tegen de dividendbelasting, met als argument dat die
belasting onwerkbaar is met zo'n ingewikkelde duale aandeelhoudersstructuur.

Na onvermoeibaar lobbyen had Shell vorig jaar eindelijk beet. Mark Rutte hapte
tijdens de kabinetsformatie, wellicht omdat ook duurzaamheidslievelingetje
Unilever in de lobby meedeed. De achterkamertjes hebben de grote concerns al
veel gebracht.

Maar de tijden zijn veranderd. We zijn zoveel topsalarissen verder, zoveel
mooie beloftes over klimaat, zoveel belastingdealtjes, zoveel ontslagen, zoveel
verplaatsingen van fabrieken, zoveel magere cao's. Onvrede stapelde zich op
onvrede, met de crisis als katalysator. Bankiers weten er alles van. Maar ook
de tolerantie jegens de rest van de  corporate elite is opgebruikt.

Gefoefel met belastingontwijkende maar 'o zo belangrijke' multinationals is
niet meer uit te leggen. Voortrekken van de grote jongens ten nadele van kleine
ondernemers en andere hardwerkende Nederlanders is niet meer acceptabel. Heel
verontwaardigd 'tendentieus' in de microfoon roepen, wakkert dat sentiment
alleen maar verder aan.

Heel hard 'tendentieus' roepen maakt het erger

LOAD-DATE: 20 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              73 of 148 DOCUMENTS



                                  De Telegraaf

                             21 juni 2018 donderdag
                                 Gehele Oplage

Brieven

SECTION: WATUZEGT; Blz. 16

LENGTH: 1027 woorden


Spookfietsers

Enkele jaren geleden zijn er op de fietspaden van de Dordtselaan in Rotterdam
gebod- en verbodsborden geplaatst dat men in de rechtse rijrichting van de
straat moet fietsen. Na een paar jaar zijn de borden weer verwijderd omdat deze
borden gewoon werden genegeerd. Deze toestanden krijg je als er geen sancties
volgen en er geen bekeuringen worden uitgedeeld. Als ik nu van het Zuidplein
naar de Maashaven fiets, kom ik gemiddeld vier spookfietsers tegen.

O. Brink,

Barendrecht

Klimaatkoorts

De aarde kan geen koorts krijgen zegt Telegraaf-columnist Leon de Winter.
Helaas heeft een te groot deel van de wereld wel hoge koorts. Klimaatkoorts
veroorzaakt een aantasting van het gezonde verstand en een onvermogen om te
luisteren naar anderen. 'Mensen met koorts' zeggen dat de zeespiegel stijgt
terwijl het peil van onze Waddenzee gedurende de laatste 40 jaar niet met een
millimeter is gestegen. Kijk de getijdentafels maar na. En windenergie draagt
op dit moment in de wereld slechts 0,00087% bij aan onze energiebehoefte,
terwijl deze windmolens ons landschap verpesten.

Oane Jansen,

Feanwâlden

Europees fonds

Merkel en Macron zijn het eens over een Europees fonds om de economie te
versterken. Met andere woorden: weer een aanslag op mijn loon waar ik of mijn
kinderen helemaal niks van terug zien. En welke democratische grond heeft dit
zo langzamerhand nog? Hoe vaak moet je 'nee' zeggen?

A. Kramer

Slachthuizen

De wijze waarop in slachthuizen vee wordt gedood is stuitend. En wat doen de
regering en toezichthouders? Ons natuurlijk vertellen dat het allemaal wel
meevalt. In Nederland is het toezicht namelijk uitstekend geregeld.

Herman Brinkman,

Purmerend

Pensioen

Het is gewoon schandalig dat lageropgeleiden pas veel later met pensioen kunnen
omdat dit onbetaalbaar wordt. Dit is wel de groep die het hardste werkt en de
zwaarste beroepen heeft. Ik moet er als trucker niet aan denken langer dan mijn
65e te moeten werken. Ik en vele collega's hebben werkweken gedraaid met meer
dan 40 uur en dat ruim 45 jaar lang! Wij worden geleefd door de Haagse heren
die voor ons bepalen dat we moeten werken tot we erbij neervallen.

J. de Vries, Ter Aar

Langer

'Vroegpensioen luxe?'(Tel. 20/6). Lageropgeleiden zouden een jaar langer werken
dan hoogopgeleiden. Er wordt voorbijgegaan aan het feit dat lageropgeleiden
jaren eerder beginnen met werken terwijl hogeropgeleiden dan nog op kosten van
allen op de scholen en universiteiten studeren. Het is mij volstrekt
onduidelijk waarom lageropgeleiden vele jaren langer moeten werken ten opzichte
van hoogopgeleiden. Geef ze allemaal na bijvoorbeeld na 45 jaar AOW en
pensioen, zodat de lageropgeleiden niet voortijdig op zijn.

Rob Prins, Zeist

China

'Hopeloos achter met pin en cash' (Tel. 20/6). Een lezer beweert dat het Westen
in de digitalisering achterloopt op China. De Chinese overheid streeft echter
naar volledige digitalisering van de samenleving mede omdat ze via de
smartphones haar burgers nog beter in de gaten kan houden. Ben benieuwd hoe de
Chinese AVG eruit ziet - als die al bestaat. Hoog tijd voor een nieuw recht van
de mens: het recht om (tijdelijk) offline te zijn in een wifi-vrije omgeving.

K. Teplá,  Voorburg

Moeder

Critici tekenen bezwaar aan tegen het boekenweekthema De moeder, de vrouw. Nu
wil het geval dat deze critici zelf een moeder hebben gehad. Deze critici
willen ons doen geloven dat het moederschap iets minderwaardigs is. Stel je
eens voor dat moeders tijdens de boekenweek in het zonnetje gezet worden.

Joost de Boer,

Amersfoort

Managers

Waarom is er gebrek aan personeel voor tbs-klinieken? Dit komt door de vele
managers die in de klinieken worden aangesteld. Voor al het geld dat aan deze
mensen wordt besteed, kunnen honderden mensen worden aangesteld.

W.A. Tax

Tbs

Voor de tbs-klinieken is slechts één oplossing en dat is het tbs-systeem
afschaffen. Al die moordenaars moeten levenslang de gevangenis in, dan wordt
het meteen een stukje veiliger in Nederland.

Theo Joren,  Haarlem

Oerol

Van een gezellig en bescheiden theaterfestival is Oerol (Overal) op
Terschelling in ruim een kwart eeuw uitgegroeid tot een mega-evenement. Dat
Oerol kennelijk een 'must' is voor cultuurminnende mensen het mooie
waddeneiland elk jaar in juni te overspoelen, kan ik nog wel billijken. Maar
dat de laatste jaren steeds meer zogeheten BN'ers en de publieke omroep de show
proberen te kapen is mij een doorn in het oog. Dat stond Joop Mulder, cafébaas
in Midsland, nooit voor ogen toen hij Oerol in 1981 oprichtte.

Peter ten Cate,

Deventer

Asscher

PvdA-leider Asscher kwam ongeloofwaardig en verward over toen
Nieuwsuur-presentatrice Mariëlle Tweebeeke hem uitstekend ondervroeg over de
migrantenoplossing van Deense sociaaldemocraten. Overigens wordt dit probleem
nu Europees aangepakt. Dus, actie van Asscher op dit gebied is mosterd na de
maaltijd.

R. Brouwer,

Alkmaar

Riskant

Beleggen voor de gewone burger is veel te riskant. Je moet er verstand van
hebben dus moet er iemand voor het advies betaald worden. Op het moment dat je
het geld nodig hebt en de koersen staan laag ben je de pineut en verlies je
zwaar op je spaargeld. Beleggen kan alleen als je echt geld over hebt.

I. Zingel

Fiscus

'Gouden kranen nekken Friese drugsbaron' (Tel. 20/6). Dat de Belastingdienst
het moeilijk heeft, na de laatste onbegrijpelijke opschoningsmaatregelen van
personeel, is te begrijpen. Dat er 2,5 jaar onderzoek gedaan werd naar
misstanden is wel verbazingwekkend. Volgens mij kom je daar al veel eerder
achter met dit soort extravagante uitgaven. Dan moet er toch al héél snel een
lichtje gaan branden. Tonnen, misschien wel miljoenen uitgeven zonder een
inkomstenbron? Terwijl de kleine man/vrouw tot op de draad alles moet
verantwoorden!

Bert de Jong,

Ermelo

Melania

President Trump weet steeds weer te verbazen in negatieve zin. Het scheiden van
vrouwen en kinderen bij de asielaanvraag is mensonterend. Ook het verlaten van
de VN Mensenrechtenraad door de VS past perfect in dit plaatje. Er schittert
gelukkig nog één ster in al deze ellende en dat is first lady Melania die zich
heeft uitgesproken tegen het Amerikaanse immigratiebeleid.

Bas Overmars,

Amsterdam

LOAD-DATE: 20 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              74 of 148 DOCUMENTS



                                  De Telegraaf

                             20 juni 2018 woensdag
                                 Gehele Oplage

'Celstraf werkt preventief'

SECTION: WATUZEGT; Blz. 16

LENGTH: 545 woorden


Deelnemers: Geweld tegen agent harder aanpakken

Bijna alle deelnemers aan de Stelling van de Dag (97 procent) vinden dat
vandalen die een agent of hulpverlener mishandelen, er niet meer vanaf komen
met een taakstraf. De VVD wil een dergelijk taakstrafverbod instellen voor dit
soort misdrijven.

Dit voorstel kwam nadat een verdachte van het 'kopschoppen' van een agent werd
veroordeeld tot een taakstraf van 180 uur, terwijl zeven maanden cel was
geëist. Hierover heerst grote verontwaardiging. Dat vinden ook bijna alle
respondenten begrijpelijk.

Een van hen noemt het kopschoppen van de agent een 'bewuste actie'. „Dit vraagt
om een correctie die recht doet aan de maatschappelijke verontwaardiging die
dit heeft veroorzaakt."

Maar een kleine minderheid ziet deze in hun ogen te lichte straf als een
eenmalige, gerechterlijke dwaling. De meerderheid denkt dat rechters vaker dit
soort te lichte straffen opleggen voor in hun ogen grote vergrijpen. Over hoe
dit kan, meent een respondent: „Rechters zijn weliswaar onafhankelijk, maar ze
zijn blijkbaar blind voor wat zich afspeelt in de samenleving."

In politiek Den Haag is het eigenlijk 'not' done dat politici zich bemoeien met
rechterlijke uitspraken. Dat de politici het in dit geval toch doen, vindt twee
derde van de deelnemers toch goed. Een van hen noemt het echter 'geleuter voor
de bühne' van de VVD. „Dat de gevangenissen zijn gesloten, hebben we toch echt
te danken aan de VVD en nu zitten we er maar mooi mee."

In het Nederlandse rechtsysteem zijn straffen gemaximaliseerd. Een kleine
meerderheid zou dit graag omgekeerd zien, zodat er voor vergrijpen
minimumstraffen komen in plaats van maximumstraffen. Twee derde van de
respondenten ziet de taakstraffen dan ook het liefste helemaal verdwenen.
„Enkelbanden en taakstraffen, allemaal afschaffen", zo schrijft iemand. „Zelfs
voor het stelen van een deo'tje drie dagen de lik in. Zo leren ze het wel af."

Een enkeling noemt de taakstraf 'helemaal geen slechte straf'. „Laat zo'n
kopschopper maar eens 180 uur meelopen met een hulpverlener. Dan laat deze het
de volgende keer wel uit zijn hoofd."

Velen geloven niet zo in de preventieve werking van taakstraffen. Maar drie
procent denkt dat een crimineel niet meer de fout in gaat als hij een taakstraf
krijgt opgelegd. Een van de respondenten: „Een paar uurtjes schoffelen, dat is
toch niet meer dan bezigheidstherapie." Een ander noemt de taakstraf
'lachwekkend'. „Zeker als je weet dat die vaak niet voor de helft wordt
utigevoerd."

Meer deelnemers geloven wel dat de cel helpt. De helft denkt dat een
gevangenisstraf zorgt dat een crimineel niet nog eens strafbare feiten gaat
plegen. „Als je een paar jaar achter slot en grendel hebt gezeten, laat je het
volgende keer wel uit je hoofd een gezagsdrager te mishandelen."

Geweld tegen politiemensen of 'gewone burgers' is allebei even erg. Wel vinden
de meesten het kwalijker als hulpverleners als brandweerlieden en
ambulancepersoneel worden aangevallen. „Zij die mensen aanvallen die anderen
helpen, hebben geen enkel excuus voor hun gedrag", zo meent iemand. Een
respondent vindt het erg selectief dat politici zich druk maken over geweld
tegen agenten en niet over geweld tegen burgers.

'Rechter staat vaak buiten maatschappij'

LOAD-DATE: 19 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              75 of 148 DOCUMENTS



                                  De Telegraaf

                              18 juni 2018 maandag
                                 Gehele Oplage

Het is weer Federertijd

SECTION: SPORT; Blz. 14

LENGTH: 637 woorden


Koning van het grastennis is winnend op weg naar Wimbledon

AMSTERDAM - Bijna drie maanden was hij uit de roulatie, want voor dat zwoegen
op gravelbanen voelt Roger Federer zich tegenwoordig te oud. Voor tennissen op
gras is het 36 jaar oude fenomeen nog wel te porren. Op die ondergrond is hij
nog steeds de beste van allemaal.

Dat bleek de afgelopen week maar weer eens. Op meesterlijke wijze sloeg Federer
zichzelf naar zijn eerste titel op het grastoernooi in Stuttgart. Dat was de
koning van het grastennis gek genoeg nog nooit gelukt, want vorig jaar werd hij
bij dit drie jaar oude evenement al vroeg verrast door Tommy Haas. Een jaar
eerder sneuvelde Federer in de halve finale tegen Dominic Thiem.

Dit keer was Federer wel fris en fruitig bij de start van het grasseizoen. Niet
dat hij de titel cadeau kreeg, want met name Nick Kyrgios maakte het hem in de
halve finale knap lastig. Pas bij de tiebreak van de derde set moest de
grillige Australiër zaterdag het hoofd buigen: 6-7 (2), 6-2, 7-6 (5). Gisteren
in de finale tegen Milos Raonic regeerde Federer op de belangrijke momenten:
6-4, 7-6 (2). De grote Canadees had tot de eindstrijd nog geen servicegame
verloren. Dat gebeurde wel in de openingsset door een paar fenomenale returns
van de Zwitser.

De laatste klap in de tiebreak betekende de 98e toernooiwinst in het twintigste
jaar van Federer als prof. Deze week is hij als eerste geplaatst bij het
grastoernooi van Halle, dat hij voor de tiende keer kan winnen. De Zwitser zal
bijzonder gemotiveerd zijn om dat ook te doen, want dat zou zijn 99e titel uit
zijn loopbaan betekenen.

In dat laatste geval kan een droomscenario in vervulling gaan. Als Federer over
een kleine maand voor de negende keer Wimbledon wint, betekent dat zijn
honderdste toernooioverwinning. Dat is dan wellicht een perfect moment om een
punt achter zijn loopbaan te zetten, al lijkt het er niet op dat de beste
tennisser aller tijden hiertoe zal besluiten. Als parttimer is hij nog
bijzonder succesvol en ook vanwege zijn grote liefde voor het spel zal hij zijn
afscheid zo lang mogelijk willen uitstellen.

Ondertussen blijft Federer stuivertje wisselen met Rafael Nadal als het gaat om
de koppositie van de wereldranglijst. De Zwitser is nu weer de nummer één, maar
kan die plek snel weer verspelen. Hij won vorig jaar immers Halle en Wimbledon
en moet in de komende weken hetzelfde doen om geen punten te verliezen.

Met de vorm van Federer zit het wel goed. De grote vraag is waar Nadal op
Wimbledon toe in staat is. Gek genoeg speelt de Spanjaard geen enkel
voorbereidingstoernooi op gras. Dat wil niet zeggen dat hij niet kan gaan
schitteren in Zuid-West Londen. Hij won het toernooi der toernooien in 2008 en
2010, dus niemand moet beweren dat Nadal niet op gras uit de voeten kan.

Toch is en blijft Federer de kloppen man in de komende weken, want alleen door
verschijning op grasbanen heeft deze baltovenaar al een voorsprong. In
Stuttgart was de spreekstalmeester echter niet zo doordrongen van zijn
grootheid. „Wat doet deze titel met je zelfvertrouwen?" vroeg hij aan de beste
tennisser aller tijden. „Heel veel", antwoordde de altijd beleefde Zwitser.
„Geloof me, met mijn zelfvertrouwen zit het echt wel goed."

Glimlachend nam hij een cheque ter waarde van 117.000 euro in ontvangst. Het is
een fooi voor de man die in zijn loopbaan alleen al aan prijzengeld zo'n
honderd miljoen bij elkaar sloeg. Omdat de sponsor van de Mercedes Cup ook nog
van zich wilde laten horen, kreeg de winnaar ook nog een auto waarvan de gewone
man alleen maar kan dromen. Aangezien Federer ook persoonlijk wordt gesponsord
door dit merk, zal ook deze prijs hem niet bijzonder opwinden. Minimaal nog één
keer Wimbledon winnen, dat is hem allemaal veel meer waard.

'Met mijn zelfvertrouwen zit het echt wel goed'

LOAD-DATE: 17 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              76 of 148 DOCUMENTS



                                  De Telegraaf

                             16 juni 2018 zaterdag
                                 Gehele Oplage

MAN VAN DE WERELD

SECTION: SPORT; Blz. 08

LENGTH: 1525 woorden


Guus Hiddink Rusland, Zuid-Korea of Australië, overal voelde de bondscoach zich
als een vis in het water

Bert van Marwijk begint vandaag met de nationale ploeg van Australië aan zijn
tweede WK-eindronde. Recordhouder in Nederland is nog altijd Guus Hiddink, die
driemaal een team mocht leiden op het grootste mondiale toernooi. Hiddink, in
Rusland actief als analyticus van FOX Sports Amerika, volgt op het toernooi met
extra belangstelling de prestaties van Rusland, Zuid-Korea en Australië, drie
landen die hij in het verleden onder zijn hoede had. Voor Telesport laat hij
zijn licht schijnen op gastland Rusland en het ditmaal door Bert van Marwijk
gecoachte Australië, landen waar Hiddink goede herinneringen aan heeft.

Guus Hiddink (71) had nog even de kans om deze zomer een vierde WK-eindronde
aan zijn lange en succesrijke trainerscarrière toe te voegen, maar besloot toch
niet toe te happen. „Er is geïnformeerd. Je moet alleen wel een goed gevoel
hebben bij een land en dat had ik niet. Ik heb drie eindrondes mogen doen en
driemaal zijn we ook nog wat rondes verder gekomen. Dat is allemaal prachtig
geweest."

Moskou is de komende periode de uitvalsbasis voor Hiddink. „Vorig jaar heb ik
voor FOX Sports al de Confederations Cup gedaan als analyticus. Dat is me goed
bevallen. Daarom heb ik ervoor gekozen om het nu weer te doen. Ik vind het leuk
om op deze manier toch bij het WK betrokken te zijn. Het is het mooiste
voetbalevenement dat er is. Ik doe het analyseren samen met mannen als Alexi
Lalas en Ian Wright en dat is hartstikke leuk. De passie en energie spatten
ervan af."

Als Hiddink in Moskou over straat gaat, wordt hij nog vaak aangesproken. De
Nederlander is de laatste bondscoach geweest die succes heeft geboekt met de
Russische nationale ploeg, die inmiddels zelfs is afgezakt naar de 70e plaats
op de FIFA-ranking, het laagst van alle WK-deelnemers. Op het EK 2008 wist
Rusland ten koste van Nederland door te stoten naar de halve finales, waarin
Spanje te sterk was.

„Vier spelers in de huidige selectie waren er toen ook al bij. Eén van hen,
Sergej Ignasjevitsj, had me uitgenodigd om tijdens mijn verblijf in Moskou met
hem te eten in het restaurantje dat hij heeft. Die afspraak moest hij afzeggen,
omdat hij op het laatste moment werd opgeroepen. Leuk voor hem, maar als je
moet terugvallen op een speler van 38 jaar zegt dat ook wel iets over het
Russische voetbal."

„Er is iets misgegaan in de opleiding en doorstroming van jeugdig talent. Acht
jaar geleden wisten ze al dat ze het toernooi mochten organiseren. Als je dan
van alle clubs de meest getalenteerde 15- en 16-jarigen had samengebracht en
met die groep gericht was gaan werken, had je daar nu de vruchten van geplukt.
Dat was blijkbaar te ver vooruit gedacht. Je hebt te maken met clubs die voor
hun eigen belang gaan en opleidingen waarin alleen naar het resultaat op korte
termijn wordt gekeken, waardoor er veel talent verloren gaat."

Evenals Hiddink in 2002 bij Zuid-Korea had gedaan, moest hij bij de Russen door
barrières heen. „Het was belangrijk om het vertrouwen van de spelers te winnen.
Daarbij heb ik veel gehad aan mijn Russische assistenten Alexander Borodjuk en
Igor Korneev. Ik ben er nooit een voorstander van geweest om een grote groep
Nederlandse assistenten mee te nemen. Ik werkte altijd liever met assistenten
die het land goed kenden en me de cultuur duidelijk konden maken, zoals bij de
Australische ploeg ook het geval was met Graham Arnold."

„Iemand als Borodjuk kon me alles vertellen over de Russische ziel en hoe het
Russische voetbal in elkaar zit. Het lastige met de Russische spelers was dat
er van nature een soort van wantrouwen was dat je moest doorbreken. Je moest
hun vertrouwen zien te winnen. Dat kon je doen door de confrontatie te zoeken
met de officials, die er altijd in overvloed om zo'n ploeg heen liepen. En dat
deed je dan door zo'n official uit de kleedkamer weg te sturen of op een andere
manier voor de ploeg op te komen."

Zijn vier jaar durende periode als bondscoach van Rusland, die in mineur
eindigde toen Slovenië de Russen in de play-off voor het WK 2010 wist te
verrassen, heeft Hiddink een voorliefde voor de Russische landsaard bezorgd.
„Je moet altijd een onderscheid maken tussen de gouvernementele mensen en de
gewone man in de straat. De gewone Russen heb ik leren kennen als vriendelijk,
behulpzaam en gastvrij. Dat ervaar ik nu weer als ik hier in Moskou over straat
loop, waar een gezellige voetbalsfeer heerst en alles door elkaar heen loopt."

Hiddink verwacht ondanks de geweldige aftrap van de Russen tegen Saoedi-Arabië
niet dat ze heel ver gaan komen in het toernooi. „Dat ze het laagst
gerangschikte land zijn op de FIFA-ranking zegt natuurlijk wel iets. Ze hebben
geluk gehad met Saoedi-Arabië als tegenstander in de openingswedstrijd. Maar
nog zal het niet gemakkelijk worden voor Rusland om de groepsfase te overleven
met Egypte en Uruguay als de andere landen in de groep."

De ambitie van Rusland, de knock-outfase bereiken, komt overeen met die van
Australië, dat bij de vier voorgaande WK-deelnames alleen in 2006 onder leiding
van Hiddink de groepsfase wist te overleven. „Dat was een goede prestatie. En
in de achtste finale waren we dicht bij een enorme stunt. Het stond tegen
Italië, de latere wereldkampioen, 0-0. We speelden tegen tien man, omdat
Materazzi vroeg in de tweede helft rood had gekregen. Ik had nog twee wissels
achter de hand en die wilde ik in de verlenging uitspelen. Zij stonden met tien
man en hadden al hun wissels al gebruikt. Ik dacht: 'Dit wordt heel kansrijk in
de verlenging.' Maar ver in de blessuretijd liet Grosso zich over de op de
grond liggende Lucas Neill heen vallen. Een echte schwalbe. Totti schoot de bal
goed in. Bam. Klaar."

Ondanks de teleurstellende afloop kijkt Hiddink met veel plezier terug op zijn
avontuur Down Under. „Ik stapte toen al wat eerder in. We speelden nog een
kwalificatieduel op de Salomonseilanden, waar we landden op een strip in het
oerwoud. En moesten via Uruguay in de play-offs naar het WK, wat lukte doordat
John Aloisi de beslissende penalty erin schoot. Dat was een schitterend feest.
Een uur na de wedstrijd zaten de Australische supporters nog steeds het nummer
Down Under van Men at Work te zingen. Een heel mooie herinnering."

Hiddink voelde zich in Australië als een vis in het water. „Het is heerlijk om
om te gaan met die mensen. Daar heb ik nooit problemen mee gehad. Met sommige
culturen moet je echt leren omgaan. Of je nu in Zuid-Europa bent, Zuid-Amerika,
Oost-Europa of Azië, je moet altijd uitzoeken hoe de voetbalcultuur en de
gewone cultuur in elkaar zitten. In Australië hoef je je daar geen zorgen over
te maken. Je hoeft niet voorzichtig te zijn en te denken: 'Kan ik die wel zo
benaderen?' Je kunt gewoon zeggen wat je vindt. Dat past heel goed bij de
Nederlandse cultuur."

De impact die Hiddink heeft gehad op het voetbal in Australië, Zuid-Korea en
Rusland is groot geweest. Bij de Socceroos wordt nog altijd vol respect
gesproken over de trainer die de grondlegger is geweest van de
Nederlands-Australische connectie. „Nederlanders en Australiërs liggen elkaar
gewoon heel goed. Sinds die tijd heeft Nederland daar een positieve reputatie.
Bondsvoorzitter Frank Lowy heeft me toen ook gevraagd of ze in Australië niet
wat meer op de Nederlandse toer door konden. Er zijn toen wat mensen naar voren
geschoven, onder anderen Han Berger, om daar iets op te zetten."

Met Van Marwijk als bondscoach probeert Australië het succes van 2006 te
evenaren. „Ik denk dat ze met Bert een goede keuze hebben gemaakt. Een
internationaal ervaren coach, die weet wat het is om op een WK te staan. De
samenstelling van de selectie is nu wel wat anders dan toen. Er zijn nu minder
ervaren spelers die al op het hoogste niveau spelen. Als je ziet waar de
jongens nu allemaal spelen, is dat wel een aanwijzing dat het wat minder is. We
hadden destijds Harry Kewell, wat een fenomeen was. Een fantastische
voetballer. Maar ook spelers als Mark Viduka, Lucas Neill, Mark Bresciano.
Allemaal jongens die in Europa in grote competities speelden. Die hadden dat
grote voordeel van ervaring op dat hoge niveau."

Met Frankrijk, Denemarken en Peru als tegenstanders heeft Australië een zware
poule getroffen, vindt Hiddink. „Het is een moeilijke groep, maar het zijn van
nature vechters. Ik denk dat ze hun huid heel duur gaan verkopen. Je moet je
alleen wel aanpassen als je wat beperkingen hebt in je kwaliteiten. Wanneer je
dan tegen een ploeg speelt waarvan je niet kunt winnen, moet je in ieder geval
zorgen dat je niet verliest. Dat zal gelden tegen Frankrijk. Dan moeten ze een
zege proberen te behalen tegen Denemarken of Peru. Op een toernooi is het
belangrijk om in je eerste wedstrijd een resultaat te pakken. Als ze tegen
Frankrijk nu een punt kunnen pakken, dan doen ze het fantastisch en hebben ze
een kans. Het zou echt een geweldige prestatie zijn als ze door de groepsfase
heen komen."

'Ik won vertrouwen van spelers door officials uit de kleedkamer te sturen'

'Met sommige culturen moet je leren omgaan'

LOAD-DATE: 15 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              77 of 148 DOCUMENTS



                                  De Telegraaf

                             13 juni 2018 woensdag
                                 Gehele Oplage

Brieven

SECTION: WATUZEGT; Blz. 14

LENGTH: 1053 woorden


Ongelukken

Verkeersregels toepassen en uitvoeren volgens de wet, dát voorkomt ongelukken.
Niet uit beleefdheid voorrang of vrije doorgang verlenen aan bejaarden,
kinderen en mindervaliden. Want juist dat kan tot onzekerheid, verwarring en
ongelukken leiden. Veel kinderen kennen de regels wel, maar willen ze graag
ontlopen. Hier ligt nog een duidelijke taak voor de ouders en/of opvoeders.

J. Olthof, Ommen

Symbool

D66-minister van Onderwijs, Ingrid van Engelshoven wil meer vrouwen in de Canon
van Nederland. Wij hebben al Aletta Jacobs en Anne Frank en hier kan nog een
vrouw toegevoegd worden: Anne Faber. Anne Faber is het symbool geworden van het
falende rechtssysteem in ons land.

Danny Lim, Wassenaar

Haring

Er is bijna niets Hollandser dan haringhappen. Zou de soap rond 'the Seafood
Shop' in de Leidsestraat in Amsterdam niet snel afgelopen zijn als ze de zaak
gewoon 'viswinkel' zouden noemen?

Ankie Visser, De Rijp

Fietspaden

Nergens zoveel fietspaden als bij ons! Ja, ja, maar hoeveel zijn er die er goed
bijliggen. En waarom heten ze eigenlijk zo? Je kan er op wandelen, skeeleren,
joggen, paardrijden, de hond uitlaten, met de trekker erop om het gras te
maaien, je auto even neerzetten om te laden/lossen en pakketjes af te geven en
o ja, je kunt er natuurlijk ook nog op fietsen.

Josephine Könst

Niqaabverbod

Mooi dat de Eerste kamer het verbod op gezichtsbedekkende kleding in
overheidsgebouwen, onderwijs, zorg en openbaar vervoer behandelt, maar zou het
voor de verkeersveiligheid niet beter zijn dit uit te breiden met het besturen
van voertuigen? Hoe kan je nou overzicht op de weg houden als je uitzicht
beperkt wordt door een niqaab?

R. den Hartog, Utrecht

Michael P.

De eis van 28 jaar cel tegen Michael P. lijkt heel wat. Maar waarom niet op
zijn minst 28 jaar zonder mogelijkheid op vervroegde vrijlating. Waarom niet
meteen levenslang want deze man zal nooit stoppen. En gekwalificeerde doodslag?
Is enigermate planmatig te werk gegaan. Dat heet met voorbedachten rade. Of
rijdt u ook altijd met een mes in uw tas rond en tiewraps? Dat alleen al moet
alle bellen laten rinkelen. Deze man mag nooit meer vrij rondlopen, ook niet
onder begeleiding. Want over 28 jaar zal of kan het jouw dochter of
kleindochter zijn die per ongeluk zijn pad kruist.

Anneke van Groningen,

Mijdrecht

Kopstuk

Wat mij iedere keer weer opvalt, zijn de ronduit slechte foto's van gezochte
criminelen. Nu ook weer van dit meest gezochte kopstuk van de Mocro-maffia.
Meest gezocht? Dan zal hij heus wel vaker op een politiebureau zijn geweest en
hadden ze toch een goede foto kunnen maken? In Duitsland, België en Oostenrijk
hebben ze altijd haarscherpe foto's, die ook nog eens direct verspreid worden.

H. Kastelein

Succes

Nu al boekt Trump succes in de onderhandelingen met Noord-Korea. Zijn politiek
heeft dus effect. Kan de EU nog wat van leren, gezien het atoomprogramma van
Iran.

Ronald van Rookhuizen

Thuisonderwijs

Een aantal landen om ons heen (o.a. ook de VS) heeft een wet betreffende het
thuisonderwijs. Ons land heeft zo'n wet niet. Het hangt nu van de
leerplichtambtenaar af, of een kind gedwongen is naar school te gaan of niet.
Thuisonderwijs is bij ons niet wettelijk geregeld. Geen vrije
keuzemogelijkheid. Voor pestslachtoffers (4%) kan school een marteling
betekenen. Het is misdadig om dat tienduizenden kinderen aan te doen.

T. R. P. Bijlsma, Avenhorn

Zwart-wit

Kleurige foto's in de krant en vrolijke NOS-beelden uit Moskou van het WK dat
in Rusland begint. Nu is Rusland bepaald geen kleurig en vrolijk land. Het is
een land dat verantwoordelijk is voor 298 doden die op vlucht MH17 zaten. De
media zouden minder kleurig en vrolijk verslag kunnen doen. Alles in zwart-wit
verslaan, past beter bij dit leugenachtige land.

Herman Sterken,

Castricum

Schamen

Bizar dat kinderen naar een moskee gaan, daar bidden en halal eten krijgen
voorgeschoteld. Ik zat vroeger op een katholieke school en wij gingen ook niet
kijken bij de protestanten. De leraren en leraressen moeten zich diep schamen.
Goed dat er ouders zijn die dit verbieden.

Y. Meijer, Bergen

Knarsetanden

Als redenen om toch maar niet naar het WK te hoeven kijken, geven onze
voetbalmiljonairtjes op dat ze te moe zijn, meer tijd willen besteden aan hun
gezin of tot rust willen komen op een dure, verre bestemming. Als je van je vak
houdt, volg je het WK! Knarsetandend op de bank omdat je er niet bij bent. Dan
geef je toe dat je hebt gefaald en dat je wilt leren van wat er op het WK wordt
vertoond. Nu zorgt onze aanvoerder Van Dijk voor een zeer negatief sentiment.

Kees Rakers, Hoofddorp

Asielschip

'Dolend asielschip kan in Valencia terecht' (Tel. 12/6). Dat Spanje een boot
met vluchtelingen opneemt, was te verwachten van deze nieuwe, uiterst linkse
regering. Wij zijn momenteel in Spanje maar daar barst de bom binnenkort,
gezien alle overlast op de stranden en in de grote steden. De volkswoede komt
op stoom en ook hier gaat men straks voor eigen rechter spelen.

J. v. Reenen

Giller

Topfuncties, 30% voor vrouwen, anders geen regeringsopdrachten. Mogen we dit
scharen onder de giller van het jaar. Dacht u nou werkelijk dat het Rijk orders
aan Nederlandse bedrijven zou gunnen omdat er zoveel vrouwen in de top zitten?
Nee, na de Europese aanbesteding gaan de orders naar het buitenland, zoals al
zo vaak is bewezen.

W. Zelders, Eindhoven

Verfrissend

Wat een man, die Trump! Krijgt het toch maar voor elkaar met Kim. Geen
kernoorlog, geen bombardement van Seoel, geen inval van Noord-Korea. Gewoon
praten met elkaar en zakendoen. Kom daar eens om in Europa. Hier wordt alles in
achterkamertjes bedisseld. Alles in het voordeel van de banken en de elites,
maar ten koste van het gewone volk. Het is in de linkse media bon ton om Trump
als onbehouwen en primitief af te schilderen, maar ik vind hem verfrissend. Hij
is de juiste president voor Amerika en daarmee ook voor de wereld.

Tom de Boer, Leeuwarden

Jaren tellen

Rekenen volgens de methode-Paay: 70 is het nieuwe 50 en 30 is ook het nieuwe
50. Voilà, een match!

Robert Snelder, Blaricum

Hakenkruis

Ik zag dat op de brug aan het Bougainvillepad in Almere graffiti van een
hakenkruis. Ik belde de politie Almere-Buiten maar die liet me lang hangen en
voor dat nummer van de politie moet je flink betalen. Dus na een tijdje wachten
maar opgehangen...

A. de Vries

LOAD-DATE: 12 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              78 of 148 DOCUMENTS



                                  De Telegraaf

                              9 juni 2018 zaterdag
                                 Gehele Oplage

Innovatief

SECTION: LIFESTYLE; Blz. 49

LENGTH: 196 woorden


Elk jaar buigen we ons met zo'n tien collega-watersportjournalisten over de
vraag welke boten moeten tot Hiswa Motor- en Zeilboot van het Jaar worden
gekroond. In deze discussies vragen we ons telkens af wat de beste criteria
zijn om deze prestigieuze prijs toe te kennen. Een vergelijking met die voor de
Auto's van het Jaar is snel gemaakt. Daar maken alleen producten voor de gewone
man kans.

Gelukkig is dat bij boten anders. Wordt het criterium 'innovatie' leidend, dan
hebben degelijke consumentenproducten minder kans. Kies je voor criteria die
vooral de kwaliteit benadrukken, dan loop je kans dat alleen gemiddeld goede
producten hoog scoren. De boot van het jaar-prijs is dan vaak een oeuvreprijs
voor de bouwer.

Ik ben voorstander van nominatie van innovatieve producten. Als jury van
deskundigen moeten we een scherp oog voor trends hebben. Zo kunnen we
voorspellen welke innovaties de komende jaren op grote schaal zullen worden
toegepast. Misschien spijtig voor de werven die al jaren degelijke producten op
de markt brengen. Maar misschien kan het een stimulans zijn om innovatief te
bouwen, wat Nederlandse werven eigenlijk aan hun stand verplicht zijn.

LOAD-DATE: 8 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              79 of 148 DOCUMENTS



                                  De Telegraaf

                              8 juni 2018 vrijdag
                                 Gehele Oplage

Affaire op werk splijtzwam

SECTION: WATUZEGT; Blz. 16

LENGTH: 555 woorden


Deelnemers: liegen over verhouding op werk is fout

De meningen van de stellingdeelnemers zijn sterk verdeeld of een stiekeme
relatie op je werk mag: 47 procent vindt van wel en 48 procent is er tegen. De
affaire tussen GroenLinks-partijvoorzitter Marjolein Meijer en Kamerlid Rik
Grashoff is de aanleiding.

Zij hadden vóór de Tweede Kamerverkiezingen van 2017 al een relatie met elkaar
en hadden dit verzwegen voor de partijtop.

De meeste deelnemers vinden niet dat dit verzwijgen de geliefden extra zwaar
aangerekend moet worden omdat zij publieke figuren zijn. Wel vinden ze het
ethisch onjuist, omdat Meijer hiërarchisch gezien als partijvoorzitter 'boven'
Grashoff zou staan. Ze zou hem bijvoorbeeld hebben kunnen bevoordelen door hem
hoger op de lijst te zetten.

Een respondent: „Een relatie op de werkvloer moet kunnen, maar in de politiek
ligt het nou eenmaal een stuk gevoeliger, vooral als de een over de ander moet
oordelen. En op liegen staat natuurlijk de doodstraf." Een stemmer, die er de
humor er wel van inziet. „Dat Grashoff op plek 5 is gekomen, lag natuurlijk aan
zijn prestaties tussen de lakens."

Binnen GroenLinks-gelederen was de relatie weliswaar bekend, maar het tweetal
had - na zoenend te zijn betrapt - gelogen over de start van hun affaire. Dat
vinden de meesten onvergeeflijk. „Het probleem is niet de verhouding, maar dat
ze erover hebben gelogen", vindt een deelnemer. „Ik snap dat je zoiets geheim
houdt, maar als je er direct naar wordt gevraagd, kom dan wel met de waarheid."

Aan de andere kant hadden beiden al relaties toen ze samen iets kregen.
Driekwart van de stemmers vindt het dan wel voorstelbaar dat je een affaire
verzwijgt. Bijna iedereen kan zich voorstellen dat mensen op het werk verliefd
worden op elkaar. Respondenten denken echter niet dat de vonk in politiek Den
Haag sneller overslaat dan in andere werkomgevingen. „Relaties op de werkvloer
leveren altijd problemen op", meent iemand die werkzaam is in HRM. „Je moet dit
altijd direct aanpakken, het verziekt de werksfeer. Dus één van de twee
geliefden moet vertrekken."

Een krappe meerderheid vindt het goed dat Grashoff de politiek verlaat na het
uitkomen van deze affaire. Meer stemmers vinden het verstandig dat Meijer
aftreedt als voorzitter. De meesten menen dat de GroenLinks-politicus moet
afzien van wachtgeld omdat zijn vertrek aan hemzelf is te wijten.

Velen vinden dit een typisch geval van 'eigen schuld, dikke bult'. „Het is niet
geoorloofd, dus dan weet je dat je de klos bent als het uitkomt", vindt iemand.
„Gewoon naar de UWV en solliciteren, net als iedere andere gewone burger",
aldus een ander. „Als je wordt betrapt, dan moet je niet janken, een grote
jongen zijn en zelf de consequenties dragen."

Of de affaire schadelijk is voor GroenLinks, daarover zijn de respondenten het
onderling niet eens. De ene helft denkt van wel, de andere helft juist van
niet. Eén van hen vindt deze affaire tekenend voor het gebrek aan openheid in
de partij. „Iedereen wist het, maar durfde niks te zeggen. Daaruit blijkt wel
dat mensen zich binnen GroenLinks mensen zich niet veilig voelen." Anderen
denken dat het leiderschap van Klaver wankelt. „Als Meijer en Grashoff zich zo
gedragen, betekent het dat Klaver toch niet het overwicht heeft van een leider."

'Jesse Klaver heeft geen leidersgezag'

LOAD-DATE: 7 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              80 of 148 DOCUMENTS



                                  De Telegraaf

                              2 juni 2018 zaterdag
                                 Gehele Oplage

Ode aan 't Feyenoord van Moskou

SECTION: LIFESTYLE; Blz. 27

LENGTH: 548 woorden


Nog even en dan begint het WK voetbal in Rusland. Onlangs vertoefde ik een paar
dagen in de Russische provincie, onder meer in de stad Niznij Novgorod aan de
Wolga. Daar kreeg ik van een voetbalminnende hoogleraar biologie te horen: „We
vinden het zo jammer dat Nederland niet meedoet. Hoe is het mogelijk dat een
team met zoveel historie zich niet wist te kwalificeren?"

Het antwoord moest ik schuldig blijven. Ik ben kenner noch enorm liefhebber van
voetbal, hoewel ik destijds bij de pupillen wel degelijk keeper was in het team
van Zandvoortmeeuwen waarin ook Piet Keur voetbalde, de latere prof bij Haarlem
en Feyenoord.

Zijn bijnaam was 'Pietje Likeur'. Nog levendig staat me bij hoe de spits met de
legendarische duivelse draaiingen voor het goal op een zaterdagavond in de
kroeg stond, toen iemand opmerkte: „Jongens, ik ga weg, morgen ga ik naar het
voetbal." Waarop Keur zei: „Hoezo, nu al? Ik moet morgen verdomme voetballen."

Hieraan moest ik denken toen ik het bij uitgeverij Douane verschenen boek Er
zijn belangrijker dingen dan voetbal van de Russische schrijver Dmitri Danilov
las, een roman als een liefdesverklaring voor zijn club Dynamo Moskou.

In driehonderd pagina's geeft de auteur een minutieus verslag van zijn
'supporter-zijn' gedurende een voetbalseizoen, met alle ups en downs. Een
ietwat vreemde, maar fascinerende roman over hoe het eraan toegaat in en om de
arena van Dynamo dat weliswaar altijd de steun van de KGB had, maar door de
jaren heen steeds de mindere bleef van Spartak, de andere grote club die Moskou
rijk is.

De eeuwige rivaliteit tussen Dynamo en Spartak is te vergelijken met die tussen
Ajax en Feyenoord, met Dynamo in de rol van de laatste.

Door het prisma van de voetbalfan geeft Danilov tevens prachtige inkijkjes in
en beschrijvingen van het dagelijkse leven in Rusland, dat veel meer lijkt op
Nederland dan men doorgaans denkt. Zoals wanneer hij het heeft over de
'koezjmitsj', zeg maar de Russische Jan met de pet.

'De klassieke koezjmitsj is een supporter met een proletarisch
Sovjet-voorkomen, pet op, peuk. (...) Dit slag is nog steeds niet uitgestorven,
maar je hebt nu andere soorten: intellectuelen, straatschoffies,
witteboordenproletariërs die graag in de open lucht mogen brullen, hipsters.'

Rotterdammers zullen blij zijn dat de auteur, tevens dichter, een fervent
liefhebber is van de stad aan de Maas waar ook zijn vertaler Arie van der Ent
woont: „Fantastisch modern, met wolkenkrabbers, brede boulevards en een
eindeloze, ongelooflijke zee- en rivierhaven." Toen hij optekende dat Dynamo
wel een beetje op Feyenoord lijkt („Ook een grote schlemiel met een grote
geschiedenis") wist Danilov nog niet dat de club kort daarop landskampioen zou
worden.

Sinds de komst van het blad Hard gras zijn voetbal en literatuur in de lage
landen een vruchtbaar huwelijk aangegaan. Maar bij mijn weten heeft nog niemand
zich gewaagd aan een project als dat van Danilov.

Hup Henk Spaan, Janneke van der Horst! Hup Nico Dijkshoorn, F.P. Tomése en
andere literair begaafde voetbalschrijvers. Volg het voorbeeld van Danilov en
schrijf de grote Nederlands supportersroman die over meer gaat dan over voetbal
alleen.

In Skylines berichten onze correspondenten in Parijs, Moskou, New York en
Londen over wat hen opvalt.

LOAD-DATE: 1 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              81 of 148 DOCUMENTS



                                  De Telegraaf

                              2 juni 2018 zaterdag
                                 Gehele Oplage

Architect voor mij betaalbaar?

SECTION: LIFESTYLE; Blz. 63

LENGTH: 254 woorden


Woonvraag

Kunnen wij ons als Jan Modaal een architect veroorloven die met ons meedenkt
over aanpassing van ons huis?

Een architect kan met u meedenken van eerste droom tot de laatste lik verf. Dat
betekent ideeën spuien, schetsen, (interieur)ontwerp, bouwkundig tekenen en
detailleren, budgetbeslissingen nemen, de aannemer aansturen en controle van de
uitvoering.

(Ver)bouwen is een heel proces. Daartoe huurt u een architect in óf u kiest
ervoor een deel zelf te doen. Dat heeft natuurlijk effect op het honorarium,
maar ook op de kwaliteit van de aanpassing. De architect is de professional.
Als u een deel weglaat, verdwijnt ook een navenant deel van zijn/haar expertise
en het overzicht op het proces. Om niet te spreken over minder architectonische
kwaliteit.

Maar 'meedenken' kost uiteraard veel minder dan totaal ontzorgen. Overigens
komen er vaak ook nog kosten bij voor een constructeur, bouwleges en
asbestonderzoeken of andere onderzoeken. Gemiddeld kost een architect,
exclusief die bijkomende kosten, zo'n 10-15% van de bouwkosten (mits u die
toereikend heeft ingeschat). Hoe kleiner de opgave, des te hoger het
percentage. Bij nieuwbouw komt CPO steeds vaker voor. Misschien kunt u ook
samen met uw buren kiezen voor dit 'Collectief Particulier Opdrachtgeverschap'?
Dan deelt u vanwege groter inkopen samen de kosten en maakt u gebruik van
elkaars ervaringen.

Daniëlle Segers - architect

en stedenbouwkundige bij

Équipe Amsterdam BNA

De woonvraag wordt beantwoord door een makelaar, architect of VEH.

LOAD-DATE: 1 June 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              82 of 148 DOCUMENTS



                                  De Telegraaf

                             24 mei 2018 donderdag
                                 Gehele Oplage

Gaan we weer...

SECTION: BINNENLAND; Blz. 02

LENGTH: 224 woorden


Rijden op drukke wegen moet duurder en de overheid moet terughoudend zijn met
investeringen in nieuwe snel- en spoorwegen. Deze adviezen van de Raad voor de
leefomgeving en infrastructuur (Rli) roepen vooral één reactie op: daar gaan we
weer... De principieel verkeerde spitsheffing is weer van stal gehaald.

De Rli vindt een spitsheffing redelijk want „als het druk is betaal je meer.
Dat is bij hotels al ingeburgerd." Dat is een flauw argument. Voor een hotel
kies je vrijwillig. Een hardwerkende burger die in spitstijd naar het werk
moet, heeft geen keuze; die moet veelal met de auto.

Trouwens, wie auto rijdt betaalt in ruime mate voor het gebruik van de weg via
accijns en belasting. In ruil daarvoor mag de autorijder verwachten dat hij
redelijk filevrij kan rijden.

De Rli wil ook terughoudend zijn met investeren in meer snel- en spoorwegen.
Gebruik de bestaande wegen flexibeler en slimmer, zo is het pleidooi.
Natuurlijk is dat een mooi streven, maar de groeiende vraag naar transport
wordt daarmee niet beantwoord.

Hoe het wel kan, is bewezen in Maastricht. De nieuwe tunnel in de A2 onder de
stad is een succes, zo blijkt uit onderzoek van het Centraal Planbureau. Het
leefmilieu in de stad is beter en de woningen zijn fors in prijs gestegen. Het
beste bewijs dat geld steken in wegen wel degelijk nuttig is én blijft.

LOAD-DATE: 23 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              83 of 148 DOCUMENTS



                                  De Telegraaf

                              19 mei 2018 zaterdag
                                 Gehele Oplage

Smerige praktijken in de scheepvaart

SECTION: REPORTAGE; Blz. 26

LENGTH: 1398 woorden


Onder de noemer 'even zeezwaaien' lozen talloze chemietankers ongestraft zwaar
vervuilende stoffen voor de kust

Een afgedankt boekenkastje een dag te vroeg aan de stoeprand, of een stapeltje
oude kranten in de vuilcontainer. Het kan de gewone burger al gauw boetes van
honderden euro's opleveren. Maar chemietankers die de Rotterdamse haven aandoen
mogen ongestraft hun schadelijke lading dumpen in de Noordzee, pal voor de
Nederlandse kust.

Wie kent het niet: tijdens een zonnige dag op het Noordzeestrand loom turen
naar grote zeeschepen die in de verte aan de horizon voorbijschuiven. Vaak
lijken de schepen doelloos rond te dobberen. Maar dat is schijn. Terwijl
peuters zich gillend en spartelend vermaken in de schuimende branding, zetten
de reusachtige chemietankers net buiten de twaalfmijlszone hun tanks onder de
waterlijn open. Rustig varend pompen zij daar stilletjes hectoliters met
verontreinigende restanten van stoffen als cyclohexanon (grondstof voor verf),
dichloromethaan (grondstof voor verfafbijtmiddel) en trychlorethyleen
(oplosmiddel voor lijm) de Noordzee in. Op andere momenten lozen ze resten van
minder ernstig klinkende stoffen zoals palmolie en paraffine, waar kaarsen van
gemaakt worden.

'Even zeezwaaien' noemen de bemanningen het in jargon. Tankschepen die in
Europoort liggen, varen doodleuk een dagje de zee op om giftig afval
buitengaats te dumpen en keren dan weer met schone tanks terug in de haven voor
een nieuwe lading.

Alleen de overboord gepompte paraffine vinden we af en toe terug op het strand,
omdat die direct na lozing in het koude zeewater stolt en door de golven als
witte brokken op de Noordzeekust wordt achtergelaten. Om zulke
paraffinelozingen in de toekomst te voorkomen, maakte minister Cora van
Nieuwenhuizen van Milieu afgelopen week nog afspraken met enkele vervoerders,
maar deze afspraken zijn niet afdwingbaar en gelden niet voor alle schepen.
Bovendien blijven andere giftige stoffen die de chemietankers lozen, gewoon in
de Noordzee gedumpt worden. Daar lost de troep op, spoelt op het strand, of
drijft richting de Atlantische Oceaan.

Kankerverwekkend

Volgens regels van de Internationale Maritieme Organisatie (IMO) mogen
chemietankers hun ruimen schoonspoelen op zee. Uitsluitend voor zéér
gevaarlijke en kankerverwekkende stoffen geldt hiervoor een verbod. Deze
stoffen moeten afgegeven worden aan een zogeheten 'havenontvangstvoorziening',
die het gif vervolgens laat vernietigen.

„Het is een bizarre regel. De meest smerige troep mag gewoon overboord gezet
worden. Je zal maar een vis op je bord krijgen die net onder zo'n lozende
chemietanker door zwom", zegt de directeur van een internationaal bedrijf dat
wereldwijd chemisch afval opruimt, die niet met zijn naam in de krant wil.

De Nederlandse overheid kondigde ruim twintig jaar geleden al aan een eind te
willen maken aan dit soort ongewenste lozingen op zee, maar slaagde daar tot op
de dag van vandaag niet in. Op Duitsland en Zweden na zijn de meeste landen die
deelnemen aan de IMO namelijk tegen aanscherping van de huidige regels. Dat
komt doordat verreweg de meeste schepen die de wereld over varen geregistreerd
staan in landen als Panama en Liberia; staten die nou niet bepaald bekendstaan
om hun strenge milieuwetgeving.

Plannen om de lozingsregels iets aan te scherpen, werden afgelopen februari
door de IMO voor de zoveelste keer op de lange baan geschoven.

Ondertussen worden de instructies van het Openbaar Ministerie aan de hiervoor
verantwoordelijke Inspectie Leefomgeving en Transport om op te treden tegen
geconstateerde lozingen jarenlang consequent genegeerd. „Wij hebben geen actie
ondernomen, omdat deze lozingen niet verboden zijn", laat een woordvoerder van
de inspectie droogjes weten als we vragen waarom er niet is opgetreden.

Strafzaak

Het Openbaar Ministerie besloot daarop diverse rederijen strafrechtelijk te
vervolgen wegens het „willens en wetens" illegaal lozen van bovengenoemde
schadelijke stoffen in de Noordzee. Justitie richtte zich daarbij nadrukkelijk
op tankschepen die aantoonbaar een rondje voor de kust hadden gevaren, met als
enige doel om op open zee hun ladingrestanten gratis te kunnen dumpen. „Dit
komt veelvuldig voor en is eigenlijk voor een groot aantal chemietankers een
standaardprocedure. U kunt zich voorstellen dat dit op een heel erg druk
bevaren Noordzee, zoals dat voor onze kust is, tot een ongewenst niveau van
vervuiling van de zee kan leiden", stelde officier van justitie Anita van Dis
tijdens haar requisitoir in de strafzaak tegen een van de betrokken rederijen.
Maar omdat de internationale regelgeving de lozingen toestaat, zelfs als deze
tijdens een haastig rondje over de Noordzee plaatsvinden, werden alle gedaagde
rederijen afgelopen jaren tot aan de Hoge Raad vrijgesproken.

Uit onderzoek van De Telegraaf naar de bewuste lozingen en de rechtszaken die
hierover gevoerd werden, blijkt dat een ambtenaar van het ministerie van
Infrastructuur en Waterstaat (IenW) die namens Nederland onderhandelde over
internationale scheepvaartregels, naast haar werk voor de overheid
tegelijkertijd de scheepvaartindustrie op dit gebied adviseerde met haar eigen
adviesbureau. Nog vreemder is dat dezelfde ambtenaar de rederijen die
strafrechtelijk vervolgd werden wegens afvallozingen tijdens een 'rondje
Noordzee' assisteerde in de rechtbank.

Tot verbijstering van de officier van justitie trad de bewuste medewerkster van
het ministerie bij meerdere strafzaken in haar functie als ambtenaar op als
getuige-deskundige voor de lozende rederijen, die door het Openbaar Ministerie
voor de rechter werden gesleept. Mede dankzij haar getuigenverklaringen werden
de rederijen vrijgesproken en gaan zij tot op de dag van vandaag door met hun
lozingen. Terwijl de Duitse justitie met succes rederijen die hun giftige
restantlading voor de Duitse kust lozen vervolgt en beboet, staat het OM in
Nederland nu met lege handen.

Zelf zit de ambtenaar daar niet mee. „Ik heb tijdens die rechtszaken niets
anders gedaan dan de internationale regelgeving toelichten. Bovendien had ik
toestemming van het ministerie om naast mijn werk als ambtenaar een
adviesbureau te runnen", verklaart Marja Tiemens-Idzinga, die afgelopen jaar
met pensioen ging maar het ministerie blijft adviseren op het vlak van
IMO-regelgeving. Volgens mevrouw Tiemens is er juridisch helemaal niks mis met
het overboord gooien van chemische ladingrestanten. En dat geldt ook voor
tankers die uitsluitend een rondje op de Noordzee varen om hun troep te lozen.
„De schepen houden zich aan de afspraken die we hierover internationaal hebben
gemaakt. Er is geen verschil tussen een lozing op weg naar Engeland en een
lozing tijdens een rondje zeezwaaien", stelt zij. Wel geeft ze toe dat de
Rotterdamse haven nauwelijks controleert of rederijen zich überhaupt houden aan
de lozingsregels: „De inspectie van chemietankers zou verbeterd kunnen worden."

De precieze schade aan de natuur als gevolg van de afvallozingen is niet vast
te stellen, zegt Tina Murk, hoogleraar eco-toxicologie aan de Wageningen
Universiteit. „Maar de voortdurende stapeling van dit soort schadelijke stoffen
is vanzelfsprekend niet goed voor het milieu. Op het land zouden we het dumpen
van deze spullen ook nooit toestaan. Bovendien weet geen enkele autoriteit wat
er nu precies geloosd wordt en in welke hoeveelheden. Zolang het niet verboden
is, zal er geloosd worden en ontbreekt er toezicht. De schadelijkheid is
eigenlijk alleen vast te stellen als de geloosde stof niet met water mengt,
zoals bij paraffine en olieachtige stoffen. Duizenden zeevogels zijn jaarlijks
het slachtoffer van geloosde palmolie. Door de vettige substantie plakken hun
veren aan elkaar, waardoor ze sterven aan onderkoeling of verdrinking."

Havenbedrijf Rotterdam, milieudienst DCMR en de Kustwacht zeggen geen van alle
informatie te hebben over het aantal 'zeezwaaiers' op de Noordzee en de
hoeveelheid restantladingen die zij daarbij overboord pompen. Wel weet het
Havenbedrijf te melden dat er afgelopen tijd jaarlijks ongeveer 1500
chemietanks in Rotterdam zijn gelost. Daarvan werden er 373 restantladingen ter
vernietiging aangeboden. Wat er met de rest is gebeurd, laat zich raden. Dat u
het even weet als u straks op het strand naar de schepen in de verte ligt te
staren.

Duizenden vogels zijn slachtoffer

LOAD-DATE: 18 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              84 of 148 DOCUMENTS



                                  De Telegraaf

                              16 mei 2018 woensdag
                                 Gehele Oplage

Brieven

SECTION: WATUZEGT; Blz. 14

LENGTH: 1032 woorden


Fondsen

Waarom moeten in ons kleine landje toch zoveel pensioenfondsen zijn? Als we nu
eens 90% wegdoen en die onderbrengen bij andere, scheelt dat 90% minder
directeuren, onderdirecteuren etc. etc. En dat betekent dat er veel meer geld
overblijft voor gepensioneerden.

Nico Rits

Straling

Het bevreemdt mij dat ik nooit wat hoor over de gevolgen van straling van
hoogspannings- en zendmasten die misschien ook wel de oorzaak kunnen zijn van
de teruggang van het aantal insecten in de natuur. We leven immers in een ware
magnetron de laatste jaren.

Louis Hofman,

Amsterdam

Opjutten

Niet enkel in moslimlanden maar eigenlijk overal laten moslims, indien er iets
plaatsvindt waarover zijzelf vaak nog niet eens een mening hebben, zich altijd
bijzonder snel opjutten door allerhande religieuze slimmeriken. Die
aanstichters/opstokers zie je daarna niet meer terug. Zij zitten thuis voldaan
naar het journaal te kijken.

Wim Everwijn,

Capelle aan den IJssel

Verstand

'50Plussers gingen op de vuist voordat bestuur opstapte' (Tel.nl, 15/5).
Verstand komt ook bij 50Plus niet met de jaren!

Pauline v.d. Tol-De Weert

Meghan

'Vader Meghan niet naar bruiloft' (Tel.nl, 14/5). De ziekte van Thomas Markle
komt wel erg gelegen. Een groot schandaal wordt zorgvuldig vermeden.

P. Cammaart

Brood

Eurocommissaris Oettinger vindt over de nieuwe begroting voor de EU dat 'wie
meer geld heeft, meer betaalt'. Wat zou hij raar staan te kijken bij de bakker
als de gewone man voor een brood 3 euro mag betalen en hij met zijn riante
salaris 150 euro.

P. v.d. Logt,

Dedemsvaart

Waarschuwing

In Indonesië wordt de niet-islamitische bevolking nu geïntimideerd,
gemanipuleerd en uitgesloten van bijv. scholen, werk, woongelegenheid en
landbouwcoöperaties. Vrouwen en kleine meisjes lopen plots met hoofddoeken.
Zonde van zo'n prachtig land waar de vriendelijke bevolking jarenlang met
diverse religies vredig naast elkaar kon wonen. Laat het een waarschuwing zijn
voor westerse landen, sluipenderwijs wordt zo een andere manier van leven
opgedrongen.

Marijke Uittenbogaard,

Lansingerland

'M'

Eerst had je De Wereld Draait Door, nu hebben we 'M'. Heb het gehele programma
bezien/beluisterd. Toch de knop niet omgedraaid, wilde alles 'meemaken'.
Conclusie: linkse programma's blijven links en houden zich veelal bezig met
onderbroekenlol. Ik begin voortaan pas na achten met televisiekijken.

J. de Winter, Zwolle

Weidegebied

Niet verwonderlijk dat er steeds minder insecten, vlinders en weidevogels zijn.
Afgelopen week ben ik kriskras door Brabant gefietst en nagenoeg overal wordt
er mest uitgereden of wordt er zeer vroeg gemaaid waardoor geen enkel dier kans
maakt om in een weidegebied te overleven. De miljoenensubsidie voor het behoud
van weidevogels is gewoon weggegooid geld.

Huub van Veen,

Raamsdonksveer

Doordraaien

Dagelijks worden we geconfronteerd met berichten over terroristische aanslagen,
oorlogen, narcistische wereldleiders en politici die er niks van bakken. In
veel gevallen kunnen we alleen maar lijdzaam toekijken. We leven in een wereld
van 'ikke en de rest mag stikken' dan wel het dagelijks opvoeren van een
ver-van- mijn-bedshow. Toch moeten we onszelf wijsmaken dat we niet mogen
klagen, omdat we het 'zo goed' hebben. De wereld moet immers doordraaien,
nietwaar?

Rens Kuijten, Nuenen

Protest

Zojuist op het tv-journaal, een Palestijn die verklaart dat hij niet snapt dat
de Israëliërs met zoveel geweld reageren op hun geweldloze protest bij de
grens. Op de achtergrond, tientallen Palestijnen met slingers die stenen naar
de Israëliërs gooien. Ik heb geen idee of de stenen over de grens komen, maar
geweldloos is in mijn beleving toch heel iets anders.

Peter Vooges,

Kudelstaart

Terugkeer

Ik sta op zich positief tegen (goed begeleide) terugkeer van kinderen uit
IS-gebied. Gezien de aanslagen in Indonesië zullen we echter zeer kritisch
moeten kijken naar de gezinshereniging die ongetwijfeld volgt.

Kees Rakers, Hoofddorp

Veilig thuis

Wat voor een land is India? Nederland heeft hier totaal geen idee van. Want al
jaren vecht moeder Nadia om haar ontvoerde dochtertje Insiya thuis te krijgen.
De familie Oonk uit Oldenzaal moet al maanden wachten op de thuiskomst van hun
vader, zeeman Gerrit. Hij zit al maandenlang vast op een schip en mag in India
de haven niet in. Het wordt de hoogste tijd dat onze regering maatregelen neemt
om allen veilig thuis te krijgen.

Cas Heijenk-Caspers,

Sleeuwijk

Energiebehoefte

In het tv-programma Radar Extra een nogal opgeheven vingertje over hoe slecht
wij in Nederland zijn met het terugdringen van de CO2-uitstoot. We moeten
vooral snel 'van het gas af'. Nogal simplistisch werden de alternatieven
belicht. Een interview met een 'energiedeskundige' vond onder parapluutjes
plaats op een grijze regenachtige dag (waarbij zonnepanelen nul opleveren) op
een polderdijk met op de achtergrond tientallen windturbines. Er draaide er
niet één! Geen woord over hoe we onder zulke omstandigheden in onze
energiebehoefte moeten voorzien...

Paul Evers

Sufgestudeerd

Ook de schrijver van de brief 'Professor' (WUZ, 14/5) zal het ongetwijfeld eens
zijn met de uitspraak: gezondheid is het allerbelangrijkste in het leven! Mocht
hij onverhoopt iets gaan mankeren, zal hij toch een 'sufgestudeerde professor'
op moeten zoeken. Of het moet natuurlijk zo zijn dat zijn broer, die loodgieter
is, hem via zijn connecties ook aan gespecialiseerde artsen kan helpen.

A. Klooster, Budel

Onbalans

Zolang alle asociale appende bestuurders niet willen begrijpen dat hun
appgedrag in het verkeer verandert in een potentiële dodenrit, blijven ze de
pakkans trotseren! Bovendien behoren ook asociale appende fietsers tot de
risicogroep in het verkeer vanwege o.a. onbalans door één hand aan het stuur.

Bart Wagenaar, Uden

Achterwege

Als Volkert van der G. zou kiezen voor een verblijf ergens in België of
Duitsland, dan is er geen reden om zich niet op de afgesproken momenten te
melden bij de reclassering. Maar als hij naar Timboektoe verdwijnt met de
'never comeback line' dan kan dat wat mij betreft achterwege blijven.

Jelle Wieling, Den Helder

Vertrek

Geen berouw, geen mededogen, geen bescheidenheid. Vertrek Volkert en kom nooit
meer terug!

Joost Eerdmans,

Rotterdam

LOAD-DATE: 15 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              85 of 148 DOCUMENTS



                                  De Telegraaf

                              15 mei 2018 dinsdag
                                 Gehele Oplage

Wijs worden bij een biertje

BYLINE: Roy Klopper

SECTION: BINNENLAND; Blz. 09

LENGTH: 511 woorden


Wetenschappers praten met kroeggasten over hun vakgebied

door Roy Klopper

Wageningen - Het café is doorgaans de ideale plek om slap te ouwehoeren over
voetbal, partners en domme politici. Deze week is er meer hoogwaardige
gespreksstof: wetenschappers praten vanachter een biertje met stamgasten over
onder meer genetische modificatie en nieuwe antibiotica.

De verfrissende onderwerpen aan de toog zijn te danken aan de Nederlandse
primeur van het evenement 'Pint of Science', een internationale traditie die in
2013 werd geboren uit een idee van twee Londense wetenschappers. Ze achtten het
hoog tijd hun diepere hersenspinsels toegankelijk te maken voor het grote
publiek en besloten ermee de kroeg in te gaan.

De presentaties trokken overal volle kroegen en kregen sindsdien navolging in
22 landen. Deze week is het de beurt aan Amsterdam, Utrecht en Wageningen, waar
vier 'collegekroegen' zijn ingericht. Beurtelings houden vier tot zes
wetenschappers van Nederlandse universiteiten er een toegankelijk verhaaltje
van een ruim kwartier over hun vakgebied. Na afloop kan aan de bar volop
gediscussieerd en gevraagd worden.

Ivoren toren

Initiatiefnemer Marijn Kroes (35), zelf neurowetenschapper aan de Radboud
Universiteit in Nijmegen, is blij met de poldervariant van 'Pint of Science':
„Wetenschap bevindt zich veelal in een ivoren toren. Instituten zijn moeilijk
toegankelijk, publicaties meestal in onbegrijpelijke taal geschreven. Toch is
wetenschap van ons allemaal: we betalen het met ons belastinggeld en het
verandert ieders leven."

Om 'Jan met de pet' deelgenoot te maken van al dat gepeins, wordt het legertje
hoog-geleerden op het hart gedrukt vooral begrijpelijke toespraken te houden.
„Als we alleen studenten trekken, schieten we ons doel voorbij. De wetenschap
moet juist met alle lagen van de bevolking worden gedeeld. Deze week zijn de
meeste sprekers nog Engelstalig, in de toekomst willen we voornamelijk
Nederlandse toespraken die voor iedereen te volgen zijn."

De Nederlandse première was gisteravond in het Wageningse café Loburg. Het
bouwvakkersgehalte was er laag, de veertig aanwezigen waren voornamelijk
internationale studenten. Die met hun 20 minuten te late aankomst bewezen dat
klokkijken ook voor de geleerden geen sinecure is.

Wereldbevolking

Thema van de bijeenkomst was de groeiende wereldbevolking, waarbij dr. Justin
van der Hooft (34) het spits afbeet. De moleculen-expert bij de bio-informatica
groep van de Universiteit Wageningen vroeg zich vooraf af of hij ver genoeg
door de knieën kon voor leken. „Leg de buurman maar eens uit wat een molecuul
is." Hij slaagde in zijn missie, de meeste aanwezigen verklaarden 'een leerzame
avond' te hebben.

Vanavond kan een 'intelligent biertje' worden gedronken bij café Checkpoint
Charlie in Amsterdam, waar onder meer de sterrenstelsels worden besproken. Bij
Louis Hartlooper in Utrecht is het sociale leven van moleculen in het menselijk
lichaam aan de orde. Zeker verhelderend voor bezoekers die te lang met de
professoren napraten en morgen een kater hebben.

LOAD-DATE: 14 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              86 of 148 DOCUMENTS



                                  De Telegraaf

                              11 mei 2018 vrijdag
                                 Gehele Oplage

Brieven

SECTION: WATUZEGT; Blz. 16

LENGTH: 1072 woorden


Iran-deal

Minister Blok over het opzeggen van het nucleair verdrag: „Het akkoord is niet
perfect. We moeten de zorgen over het Iraanse ballistische raketprogramma en de
Iraanse rol in de regio blijven adresseren". Vertaald: „We laten Iran zijn gang
gaan, ook al gaat dat ten koste van Israël. Als onze bedrijven hun omzetten
maar uit Iran kunnen blijven halen."

Kees Rakers, Hoofddorp

Sancties

De EU lijkt tot nu toe een positief saldo over te houden aan de handel met
Iran. Nu Trump de sancties herinvoert is het wachten op de importheffingen op
staal uit Europa door de VS indien de EU zich niet aansluit bij de sancties.

Guido Bramervaer

Krampachtig

Waarom zo krampachtig over het opzeggen van de Iran-deal? Ieder weldenkend mens
weet toch dat er met deze islamitische landen geen akkoord kan worden gesloten?
Ondanks het huidige akkoord wordt Amerika nog steeds weggezet als de grote
Satan en moet Israël worden vernietigd. Wij zouden achter Trump moeten staan in
plaats van deals te maken met Rouhani en Erdogan, onze potentiële vijanden.
Maar nee, de EU houdt zich liever bezig met het verbieden van wattenstaafjes en
plastic zakjes.

Ben Tetteroo, Biggekerke

Samenwerking

Al vele jaren volg ik het wel en wee van 'onze' KLM. Jaren geleden werd
verkondigd dat de samenwerking met Air France het enige juiste is, met de
klemtoon op samenwerking. Wat wij toen al wisten geeft onze regering eindelijk
toe; het bedrijf is verkocht! Pfff, nu kunnen we aan deze bizarre situatie
gelukkig niets meer doen; zelfs een 10% belang levert te weinig stemrecht op,
is een uitspraak van onze regering. Liever geen dividendbelasting voor
buitenlandse bedrijven dan een helpende hand aan onze KLM. Waar verdienen wij
dit kabinet aan?

E. de Keijzer

Vergismoord

De rechtbank heeft celstraffen opgelegd tot 30 jaar voor de vergismoord op
Djordy Latumahina. Na de veelal twijfelachtig lage straffen die over het
algemeen worden uitgesproken, kan ik hier toch weer enigszins hoop uit putten
voor de toekomst. Ik hoop dan ook dat deze rechter geen uitzondering is en er
eindelijk weer eens serieuze straffen voor serieuze misdadigers worden
uitgesproken. Dat laffe gedoe met enkelbandjes, taakstraffen en
gevangenisstraffen waar iedereen om moet lachen, moet maar eens afgelopen zijn.

Rob de Jonge, Westervoort

Balkje

Wederom met grote bewondering gekeken naar de weergaloos knappe
rechtbanktekeningen van Petra Urban. Wat een geweldige kunstenaar is dat toch.
De portretten zijn zo levensecht en zo knap weergegeven, dat je er niet van
moet opkijken als er binnenkort een advocaat opstaat, die eist dat er een zwart
balkje over zijn/haar cliënt heen moet.

Gabriël de Leeuw, Houten

Vanuit het niets

Ik woon zelf aan water en zie dagelijks boten varen zonder verlichting en
speedboten met hoge snelheid van links naar rechts knallen. Zowel het een als
het ander is levensgevaarlijk! Overdag gezellig naar elkaar zwaaien en zodra
het donker wordt de regels aan je laars lappen. Hou toch meer rekening met
elkaar... Boten zijn ook 'verkeer' met daarbij geldende regels!

Gemma Martin, Leiden

Dankbaar

Een lezer vraagt wanneer het doek voor Mark Rutte eindelijk eens valt (WUZ,
8/5). Wees blij dat men in een land woont waar je om de vier jaar kunt stemmen
en iemand anders kunt kiezen. Of je nu voor of anti Rutte bent, hebben we het
nu echt zo slecht in ons landje? Ook economisch hebben we niet te klagen, als
ik de rijen bij Schiphol met de kerst-/krokus-/zomervakanties zie en bij lekker
weer de terrassen en stranden uitpuilen. Stap maar even de grens over en je
weet hoe dankbaar je mag zijn. En ik weet heus dat niet iedereen het even goed
heeft!

W. Kalverboer, Dordrecht

Songfestival

Zou het een idee zijn om het Eurovisie Songfestival slechts nog op de radio uit
te zenden, zodat het optreden kan worden beoordeeld op de muziek en
zangkwaliteit en niet op de 'randverschijnselen'?

Bé Thalen, Noordscheschut

De Punt

Er wordt weer een smak gemeenschapsgeld aan deze rechtszaak gespendeerd.
Wanneer wordt het nou eindelijk eens wettelijk vastgelegd dat een crimineel
tijdens de daad risico's loopt, die hij zelf over zich afroept. Daaronder
vallen verwondingen en eventueel erger. Dat is beroepsrisico!

R. Hak, Harmelen

Uitbreiding

Mochten de vergaande stakingsacties van het Air France personeel uitmonden in
een eventueel failliet van Air France - KLM dan is een uitbreiding van Schiphol
en Lelystad wellicht overbodig, tot rust van de vele omwonenden.

L. van Dobben, Wassenaar

Tweedeling

De Telegraaf bevestigde het bekende beeld dat de Rabobank al vastgesteld had:
namelijk dat door de gestage fiscale voordelen van met name multinationals de
economische groei alleen maar in de zakken van de welgestelden, en voor een
derde deel in de zakken van de overheid verdwijnt en dat de gewone burger van
die groei nauwelijks iets merkt. Netto verdienen 'we' 5% meer dan aan het begin
van de eeuw, terwijl de economie met meer dan 15% is gegroeid. Gecorrigeerd
voor de inflatie stegen de cao-lonen vorig jaar met slechts 0,1%. Alle ons zo
geroemde volkvertegenwoordigers werken (door onkunde of onwetenheid?) aan deze
gestaag toenemende uitbuiting en tweedeling mee.

Ger Lemmens, Valkenburg

Overgeplaatst

Meeste 'lastpakken' azc Weert overgeplaatst (Tel.nl, 8/5). Het gaat hier om
kansloze asielzoekers. Hoezo overgeplaatst? Uitzetten die lui. Of achter slot
en grendel zetten: moet je kijken hoe snel ze aan uitzetting willen meewerken.
Het zoveelste bewijs van onvermogen van onze overheid en het 'niet durven
handhaven'.

Rien Bos, Velserbroek

Benzine

De prijs van benzine loopt op nu de olie duurder wordt. Ruim een jaar geleden
kelderde de prijs van olie, toen zei men dat de benzineprijs aan de pomp er wel
een jaar over zou doen om verlaagd te worden! Tot mijn verbazing geldt dit niet
als de olieprijs omhoog gaat. Zijn wij nou zo gek of worden wij in de maling
genomen?

P.A. Helmers,

Nieuw-Vennep

Argument

Het argument dat er ook wetenschappers zijn die de opwinding over
klimaatverandering zwaar overtrokken vinden (WUZ, 8/5), is niet sterk. Er zijn
ook nog steeds wetenschappers die menen dat de Holocaust nooit heeft bestaan.
Gelukkig nemen we deze enkelingen ook niet serieus.

Frans Smeur

Megastallen

Bij een stalbrand in Ospel kwamen 23.000 kippen om. Zeg niet dat dieren niets
voelen, als ex-slachter weet ik dat zij ook stress hebben. Maar de verzekering
kan er wat aan doen. Hogere premie, minder branden.

Cor Magendans

LOAD-DATE: 10 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              87 of 148 DOCUMENTS



                                  De Telegraaf

                              9 mei 2018 woensdag
                                 Gehele Oplage

Hernieuwde hoop voor Hema

SECTION: BINNENLAND; Blz. 02

LENGTH: 830 woorden


Nieuwe Belgische investeerder zegt voor langetermijnstrategie te kiezen

Eindelijk lijkt de Hema dan toch te worden verkocht. De Britse eigenaar Lion
Capital leurde jaren met de winkel. Een koopovereenkomst met de Belgische
investeerder Core Equity lijkt een kwestie van de laatste punten en komma's.

Er moet nog wel een slag om de arm worden gehouden: een verkoop van Hema leek
in 2010 immers ook al zover toen het bedrijf voor een goede prijs aan
supermarktketen Ahold zou worden overgedaan. Topman Dick Boer van Ahold zag de
aankoop helemaal zitten. In de Hema-winkels zouden AH to Go's komen en Ahold
zou met zijn bevoorrading, netwerken en financiën de internationale ambitie van
Hema kunnen waarmaken. De deal ketste echter af op enkele tientallen miljoenen
euro's, weet een destijds betrokken bankier. Ahold droop af en besloot zijn
oorlogskas dan maar aan te wenden voor de koop van Bol.com, achteraf niet
onverstandig.

In 2014 poogde Lion Capital het opnieuw, maar ook de tweede verkooppoging liep
spaak op verschillen tussen de vraag- en biedprijs. Lion wilde altijd de
hoofdprijs voor Hema, maar lijkt nu te beseffen dat het een derde keer niet
opnieuw mis kan gaan. En zo komt de oer-Hollandse winkelketen, bekend van de
verkoop van rookworsten en tompoezen, hoogstwaarschijnlijk in handen van Belgen.

De zuiderburen zeggen dat ze niet voor het snelle geld gaan, maar voor langere
tijd in hun investeringen willen zitten. „Waarschijnlijk willen ze van Hema een
platform als Bol.com of Zalando maken, waar talloze andere bedrijven ook hun
waar kunnen verkopen", zegt hoogleraar Kitty Koelemeijer van Business
Universiteit Nyenrode. Makkelijk wordt dat niet, waarschuwt de professor, „want
dan moet er veel geld in de ict worden gestoken."

Die investering moet dan uit de zakken van de Belgen zelf komen, want alle
financiële trucs, zoals het verkopen van vastgoed en het bedrijf in de schulden
steken, zijn al uitgehaald.

Op 4 november 1926 opende de Hema de deuren in de Amsterdamse Kalverstraat. De
topmannen van De Bijenkorf, Leo Meyer en Arthur Isaac, maakten naast De
Bijenkorf ruimte voor een warenhuis voor de gewone man, met eenheidsprijzen van
10, 25 en 50 cent per artikel. Betaalbare producten van eigen merk vormen tot
vandaag de dag het dna van Hema. Het concept was afgekeken van het Amerikaanse
Woolworths en bleek een doorslaggevend succes.

De crisis van de jaren '30 deerde Hema totaal niet. Integendeel. De gegoede
burgerij, die tot dan de neus had opgehaald voor de armeluiswinkel, kwam nu
zelf naar het warenhuis. Maar het duurde tot 1969 voor de psychologische
barrière van 100 gulden voor één artikel werd doorbroken met de verkoop van de
Reactor Boormachine. Opmerkelijk was toen dat de kassa's moesten worden
aangepast, omdat op de machines niet meer dan 99 gulden kon worden aangeslagen.

De grote verkoopsuccessen van de rookworsten en de tompoezen waren
toevalstreffers. In 1936 had een filiaalhouder in Amsterdam te veel rookworsten
ingeslagen. Hij wist niets beter te bedenken dan ze op te warmen en te
verkopen. Geen slecht idee. Tegenwoordig gaan er tien miljoen stuks per jaar
van de inmiddels beroemde worsten over de toonbank. Met het gebak gebeurde
hetzelfde. Op een dag had een lunchroom zoveel gebak over dat werd besloten de
taart in de winkel te gaan verkopen. Sindsdien is het gebak van de Hema een
begrip, tegenwoordig worden er elk jaar 13 miljoen tompoezen verkocht.

In de jaren tachtig gaat Hema voor het eerst de grens over: naar België. In
1999 worden Hema en De Bijenkorf gekocht door Vendex KBB, moederbedrijf van de
inmiddels failliete V&D. Ook dat bleek geen gelukkig huwelijk. In 2004 werd
Vendex KBB - herdoopt tot Maxeda - verkocht aan investeerder KKR, dat het
bedrijf opknipte. En zo kon Lion Capital Hema in 2007 kopen, pal voor de
kredietcrisis en in een tijd dat moordende concurrentie van online verkopen
zich pas net aankondigde.

Lion telde inclusief een forse lening 1,1 miljard euro neer voor Hema en was
van plan om daar na een paar jaar met een flinke winst uit te stappen. Maar
door die houding klapten de latere verkooponderhandelingen. Ondertussen
betaalde Hema zich scheel aan rente.

De buitenlandse strategie neemt in deze eeuw pas echt een vlucht als in 2015 de
huidige topman Tjeerd Jegen aantreedt. Jegen verkoopt de voorraden met korting
en zet een concept van kleinere winkels op, een concept dat hij makkelijker in
de wereld kan uitrollen. Ook verhoogt hij de prijzen, wat hem op kritiek van de
klanten komt te staan.

Hema zal pas de tweede aankoop van de Belgische investeringsmaatschappij Core
Equity Holding zijn. Het is dus nog onduidelijk wat voor aandeelhouder de
investeerder daadwerkelijk is. Op hun website schrijven de Belgen, die sinds
oktober 2017 bestaan en sindsdien ruim 1 miljard euro ophaalden, dat ze in
vergelijking met andere investeerders liever voor de langere termijn kiezen.
Hema mag weer hopen.

Alle financiële

trucs al uitgehaald

LOAD-DATE: 8 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              88 of 148 DOCUMENTS



                                  De Telegraaf

                              5 mei 2018 zaterdag
                                 Gehele Oplage

Minister Financiën moet streng zijn

BYLINE: Hans Wiegel

SECTION: BINNENLAND; Blz. 11

LENGTH: 875 woorden


Het werd tijd. Eindelijk komt nu helder op tafel dat de zorgkosten exploderen.
Een aantal weken terug luidden enkele zorgverzekeraars de noodklok.
Verzekeraars CZ en Achmea maakten bekend dat, vanwege de verdere stijging van
de zorgkosten, de premies volgend jaar fors zullen stijgen.

Dat betekent druk op de koopkracht van de mensen in ons land. Die koopkracht
staat verder onder druk door de oplopende energiekosten. De plannen van het
kabinet om het gebruik van gas door bedrijven, maar vooral door de gewone
burgers terug te brengen, zal al tot grote kostenstijgingen leiden. Hoeveel is
nog niet bekend. Zijn daar geen ramingen over? Of zijn die er wel, maar worden
ze nog geheimgehouden?

Het kabinet biedt over de kosten van de zorg nu wel helderheid. De ministers De
Jonge en Bruins hebben een conceptwetsontwerp gemaakt, dat de uit de pan
rijzende zorgkosten in toom moet houden. Het werd ook tijd.

Tot schrik van de politiek kwam naar buiten dat het Zorginstituut, aangespoord
door de Tweede Kamer, de kwaliteitseisen had vernieuwd. Zo'n 2 miljard aan
extra uitgaven. De echte schrik van de politiek zat hem in het feit dat de
politiek buitenspel stond, want het Zorginstituut besliste.

De enige die daarvoor had gewaarschuwd, was toenmalig staatssecretaris Martin
van Rijn.

De Tweede Kamer deed eerder alsof ze geen notie van deze realiteit had. Dat is
toch al te gek. Het kan toch niet zo zijn dat het kabinet en de Tweede Kamer
dit niet wisten. Zijn er op de departementen en in het parlement dan geen
doorgewinterde wetgevingsjuristen?

Of heeft de politiek, vanwege de heisa over enkele incidenten in sommige
verpleegtehuizen, eerst de ogen dichtgedaan? Het nieuws van nu is opgewarmd oud
nieuws.

De ministers hebben nu laten weten dat de macht van het Zorginstituut wordt
ingeperkt. Het kabinet gaat nu zelf de beslissing nemen over de uitgaven. „Het
kabinet wil een ongewenste stijging van de collectieve uitgaven, van de
collectieve lastendruk, of van verdringing van andere publieke uitgaven
tegenhouden", citeert de Volkskrant.

De Telegraaf heeft enkele Kamerleden gevraagd wat zij daarvan vinden.
VVD-Kamerlid Aukje de Vries zei: „Natuurlijk maak ik me zorgen." Verder geen
nieuws. Zij verwees naar het regeerakkoord. D66-Kamerlid Vera Bergkamp liet
weten dat ze „geen oplossingen" ziet. Dat schiet op.

Het regeerakkoord er maar even op nagekeken. Een dik pak papier. Daar word je
niet wijzer van.

De fractievoorzitters Buma en Segers (CDA en ChristenUnie) zeggen dat het
vorige kabinet al een forse stelselwijziging heeft doorgevoerd. De
onderhandelaars over het huidige regeerakkoord melden aan De Telegraaf dat zij
bij de formatie het erover eens werden nu even geen grote veranderingen in de
zorg door te voeren. Dat is nu niet meer vol te houden.

Ik schreef al over de financiële gevolgen van het dichtdraaien van de
gaswinning in Groningen. Ook andere plannen van de coalitie kunnen worden
ingeslikt. Of nog scherper geformuleerd: er zullen bezuinigingen moeten worden
afgesproken. Allerlei wensen om de overheidsuitgaven te verhogen, zullen door
de minister van Financiën moeten worden afgewezen. Hij moet streng en sober
zijn.

Ook de zorggelden kunnen niet buitenspel blijven. Dit zal nog heel wat politiek
gedoe verschaffen.

Interessant is op dit moment de duidelijke taal van de zorgverzekeraars.
Oud-minister van Volksgezondheid, Ab Klink, zegt dat de zorgkosten met
miljarden gedrukt kunnen worden. Hij is nu bestuurder van verzekeraar VGZ. Ik
ken hem uit de tijd dat hij minister was en ik voorzitter van Zorgverzekeraars
Nederland. Ik sprak hem kortgeleden. Dat idee van Klink moet concreet worden
gemaakt. De ministers hebben de verzekeraars en de aanbieders bij zich geroepen
om met elkaar langjarige en heldere afspraken te maken over de nodige
besparingen. Dat heeft oud-minister Edith Schippers indertijd ook gedaan. Zij
slaagde erin een besparing van een miljard tot stand te brengen. De
zorgverzekeraars hebben in die tijd de premiestijging beperkt kunnen houden.

Dat zit er - denk ik - nu niet in, want hun marge is verkrapt.

De huidige ministers wilden een' hoofdlijnenakkoord' om de zorgkosten in de
hand te houden. Dat staat ook in het regeerakkoord. Dat beoogde akkoord moet
zo'n 2 miljard aan mindere groei van de zorguitgaven opleveren. Wordt dat wat?
Ik hoop het. Maar eerst zien, dan geloven. Oud-minister Wouter Bos, die
indertijd probeerde de ziektekostenpremies inkomensafhankelijk te maken - wat
net op tijd, onder meer door acties van deze krant, werd verhinderd - had
eerder zijn oude ideeën uit de kast gehaald. Hij is nu een belangrijk man in de
ziekenhuiswereld.

De ziekenhuizen willen de garantie krijgen dat de zorgkosten mogen toenemen. Zo
zouden de goedkoper werkende ziekenhuizen opdraaien voor hun duurdere broeders.
Ook hoorde ik dat er per regio maar één zorgverzekeraar moet komen die met de
ziekenhuizen zaken kan doen.

Zo zouden de verzekeraars tot een uitvoerend kantoor worden gedegradeerd. Ligt
dat plan nog op tafel? Het wordt spannend. Ook nog vanwege de verkiezingen
volgend jaar.

Nu aan de slag. Het doel is helder: de stijging van de zorgkosten moet in 2020
tot staan zijn gebracht.

Never a dull moment!

Uitgaven-

wensen

overheid

afwijzen

LOAD-DATE: 4 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              89 of 148 DOCUMENTS



                                  De Telegraaf

                              3 mei 2018 donderdag
                                 Gehele Oplage

'Kunst vaak linkse kitsch'

SECTION: BINNENLAND; Blz. 09

LENGTH: 950 woorden


Waar Stefan Ruitenbeek en Kate Sinha verschijnen ontstaat rumoer. De twee
kunstcritici stellen simpele vragen als: 'Waarom vindt u dit eigenlijk goede
kunst?' Hun cultuurkritiek leidt bij de gevestigde orde tot paniek.

Geen wereld zo politiek correct als die van de beeldende kunsten. Vraag aan een
galeriehoudster waarom een aantal zwart geschilderde doeken een 'kritiek' is op
de oorlog in Vietnam - en waarom dit werk uit de jaren '60 nog betekenisvol zou
moeten zijn - en ze staat met de mond vol tanden. Omdat die vraag haar nooit
wordt gesteld.

Stefan Ruitenbeek (35) en Kate Sinha (28), die samen optrekken onder de naam
Keeping It Real Art Critics (KIRAC), doen het wel in hun video 'The Tears of
Mara McCarthy'. McCarthy is de galeriehoudster, die onder de lastige en brutale
vragen van KIRAC uiteindelijk bezwijkt en in tranen uitbarst. Ze heeft geen
antwoorden.

In korte tijd, sinds 2016, heeft KIRAC met dit soort kritische filmpjes op
Youtube een geduchte - en beruchte - reputatie opgebouwd. Ruitenbeek, opgeleid
als beeldend kunstenaar aan de Amsterdamse Rietveld Academie, en Sinha,
archeologe, demonteren laag voor laag allerlei heilige huisjes in de beeldende
kunst. Soms op het botte af. Totdat er van alle pretenties weinig meer
overblijft.

Ze doen niet veel anders dan de voor de hand liggende vragen stellen, zeggen de
twee. Vragen die 'gewone burgers' misschien niet meer dúrven te stellen wanneer
zij in aanraking komen met eigentijdse kunst. Omdat je vanuit dat gesloten,
internationale kunstbastion, waarbinnen allerlei ongeschreven regels en wetten
gelden, vaak zo intimiderend wordt toegesproken. „Wat wij ontdekken is dat er
bij heel veel mensen die ons leuk vinden, een grote behoefte bestaat aan
kunst", zegt Sinha. „Maar veel eigentijdse kunst komt daar helemaal niet aan
tegemoet. Dat leidt tot de onvrede die wij onder woorden brengen."

Dit laatste deed Sinha heel stellig, toen zij het werk van een zwarte
kunstenares affakkelde. 'Luie spinsels van een verwende snol, waarin de kijker
geïnteresseerd moet zijn alleen omdat de kunstenares uit Zuid-Afrika komt,
lesbisch is en zwart', schreef Kate over de politiek geëngageerde foto's van
Zahele Muholi. Toen Sinha bovendien in een andere videobijdrage de intenties
van Metoo-activistes ter discussie stelde, was het hek van de dam. KIRAC werd
verweten 'narcistisch, racistisch en seksistisch' te zijn.

De geschrokken Rietveld Academie annuleerde een geplande debatavond met
Ruitenbeek en Sinha. De schoolleiding wilde voor de studenten een 'veilige
leeromgeving waarborgen'. Op Angelsaksische onderwijsinstellingen zijn
dergelijke 'safe spaces' voor snel gekwetste leerlingen tegenwoordig populair.

Toen het tóch tot een publiek gesprek kwam - wat door KIRAC op video werd
vastgelegd - leidde dit tot bevreemdende taferelen. Zo noemt de zichtbaar
geërgerde gespreksleider Kate Sinha enkele malen 'snol'.

'Domkop'

Wat we zien, zegt Stefan Ruitenbeek, is de paniek van de gevestigde orde die
zich bedreigd voelt, maar geen antwoorden heeft en daarom
autoriteits-argumenten inzet. Kijk hoe Mondriaan-kenner Hans Janssen in een
ander filmpje woedend reageert als Kate hem vraagt om zijn analyse te
onderbouwen. „Je bent gewoon een domkop!", bijt Janssen haar toe.

„Hetzelfde gebeurt in de reacties op Donald Trump", zegt Ruitenbeek. „Trump
doet feitelijk hetzelfde als Kate met haar opmerking over die 'luie spinsels':
hij gaat net zo achteloos om met vaststaande conventies. Trump is eigenlijk een
fantastische kunstenaar. Hij dropt de hele tijd een soort kleine kernbommen en
je ziet zijn tegenstanders vervolgens spartelen. Die kunnen daar helemaal niet
mee omgaan." KIRAC voelt zich verwant aan de Amerikaanse beweging die Trump in
het zadel hielp en in Nederland aan een anarchistische website als GeenStijl.
Dit laat zich zo verklaren: vijftig jaar na mei '68 zijn linkse babyboomers de
voornaamste poortwachters van het politiek correcte establishment, waar KIRAC
zich tegen afzet. Hun kinderen zijn niet zelden de jonge pleitbezorgers van
'multiculturalisme', 'diversiteit', 'antiracisme' en 'safe spaces'.

Politiek wordt die linkse ideologie internationaal uitgedaagd door onaangepaste
persoonlijkheden als Trump, Nigel Farage en Thierry Baudet. In media en cultuur
door podcasts, blogs en Youtube-shows met cultuurcritici als de Canadees Jordan
Peterson, denkers als Sam Harris en de Brit Douglas Murray, de
feminisme-critica Christina Sommers en islamcriticus Maajid Nawaz. En in de
beeldende kunst door een initiatief als KIRAC.

Het gaat om een heuse tegencultuur, die zeer actief is op internet, constateert
Stefan Ruitenbeek, en die door tegenstanders te makkelijk als 'extreem-rechts'
wordt weggezet. In de kern betreft het een soortgelijke reactie op het
vastgeroeste establishment als het studentenprotest van mei '68. Ruitenbeek:
„Ik denk dat de behoefte van veel mensen aan het speelse van kunst tegenwoordig
wordt bevredigd in die rechtse subcultuur op het internet. In dat spel met
symbolen en betekenissen. In het extravagante van hoofdrolspelers als de
conservatieve homoseksueel Milo Yiannopoulos. En in de humor waarmee regressief
links wordt weggeblazen. Dat is beeldschoon om naar te kijken."

Vernietiging

KIRAC's uitdagende video's vallen hier eveneens onder. Is het kunst omdat het
provocerend is? Ruitenbeek: „Het is helemaal niet zo provocerend. We laten
slechts zien hoe simplistisch en niet representatief veel geaccepteerde
cultuur-uitingen zijn." Kate Sinha: „Wij reageren op het soort kunst dat naar
een vastgelegde conclusie toewerkt. Dat is vaak politieke kitsch, die de lust
tot vernietiging prikkelt. "

Heilige huisjes gedemonteerd

LOAD-DATE: 2 May 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              90 of 148 DOCUMENTS



                                  De Telegraaf

                               1 mei 2018 dinsdag
                                 Gehele Oplage

GEACHTE LEZER

SECTION: WATUZEGT; Blz. 14

LENGTH: 152 woorden


Grote woede over de geldstromen vanuit Koeweit richting de Haagse
As-Soennah-moskee. „De miljarden die aan integratie zijn besteed, blijken
weggegooid geld als haatimams met oliedollars uit de Golfstaten hun gif kunnen
spuien", stelt Frans Boomer. „De politiek spreek zich veel te gematigd uit",
vindt Lilly Booms. „Iedereen is als de dood om uitgemaakt te worden voor racist
of beschuldigd te worden van discriminatie."

Vooral dat de Belastingdienst de moskee beschouwt als 'goed doel', waardoor
giften aftrekbaar zijn, stuit velen tegen de borst. „Hardwerkende burgers,
ouderen en verkeersovertreders durven ze wél aan te pakken", hoont P. Cammaart.
Cees Sneek hekelt de Kamerleden die „nu wel roeptoeteren over de verderfelijke
financiering van moskeeën in ons land, terwijl het probleem zo langzamerhand
niet meer is in te dammen." Bert Osendarp: „Wilders waarschuwt hier al jaren
voor."

Patrick Loonen

LOAD-DATE: 30 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              91 of 148 DOCUMENTS



                                  De Telegraaf

                             27 april 2018 vrijdag
                                    Den Haag

Vrees voor dure Koningskermis

BYLINE: Germa Graveland

SECTION: REGIO; Blz. 12

LENGTH: 270 woorden


Organisatie moet op de schop

door Germa Graveland

DEN HAAG - De Haagse Koningskermis dreigt te duur te worden voor het gewone
volk. Dat is de vrees van exploitanten nu er plannen zijn om de organisatie van
het vertier vanaf 2019 met een openbare aanbesteding te regelen.

„De hoogste bieder mag het dan doen. Een kind kan bedenken dat de bezoekers
duurder uit zullen zijn", stelt Sebastiaan Vonk van Bureau De Kermisgids, de
huidige organisator. De schrik was groot toen The Hague Marketing recent in een
brief meldde het systeem op de schop te willen gooien.

Exploitanten zien het nut niet en merken juist op dat de afgelopen jaren de
kermis minder elitair is geworden, zeker nadat in 2015 uitgeweken werd van het
'dure' Lange Voorhout naar het Malieveld. „De verhuizing heeft de kermis
goedkoper gemaakt. De kermis is het oudste volksvermaak en we willen niks
liever dan dat dat zo blijft", vertelt kermisexploitant Jan Vermolen in zijn
poffertjeskraam. Ook Hans van Tol van branchevereniging BOVAK sluit zich
hierbij aan.

Raadslid Ralf Sluijs van Groep de Mos / Hart voor Den Haag denkt dat de
gemeente en The Hague Marketing van een koude kermis zullen thuiskomen. „Het
kan de doodsteek betekenen voor de Koningskermis. De huidige organisatie heeft
alles prima geregeld met publiekstrekkers en investeert al twee ton in de
infrastructuur van de kermis. Daarnaast doen ze ook iets terug voor de stad,
met bijvoorbeeld de prikkelarme kermisdag voor mensen met epilepsie en autisme.
Al hun goede werk wordt nu afgestraft." Ook vraagt hij zich af of aanbesteden
kan, omdat het gaat om grond van Staatsbosbeheer.

LOAD-DATE: 26 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              92 of 148 DOCUMENTS



                                  De Telegraaf

                             27 april 2018 vrijdag
                                 Gehele Oplage

Brieven

SECTION: WATUZEGT; Blz. 14

LENGTH: 1012 woorden


Geheugenverlies

Ontluisterend was het memo-debat in de Tweede Kamer. Zowel het kabinet als de
leiders van de coalitiepartijen leiden aan geheugenverlies. Zowel het
langetermijngeheugen als het kortetermijngeheugen is ernstig aangetast. Niemand
wist dat er memo's waren, maar er lagen wel degelijk notities. Zeer slecht voor
het imago van de politiek.

A. Luermans,

Maastricht

Rijken

Robin Hood stal van de rijken en gaf het aan de armen en Rutte III steelt van
de gewone man en geeft het aan de rijken.

Leo ten Hout,

Maassluis

Herdenking

En weer zijn er activisten die menen door het verstoren van de dodenherdenking
aandacht te moeten vragen voor hun zaak. In dit geval betreft het een oproep op
Facebook. De verontwaardiging hierover, zowel van ouderen die de gruwelijkheden
van de oorlog aan den lijve hebben ondervonden, als van mensen zoals ik die
dankzij het grootst denkbare offer dat velen voor onze vrijheid gaven vandaag
in vrijheid kunnen leven, is dan ook volkomen terecht.

M. van Zeist,

Apeldoorn

Staking

Weer staken de streekbuschauffeurs, opgestookt door FNV, vanaf maandag. Deze
keer het liefst twee dagen. Ik ben geen vakbondslid maar was ik het wel dan zou
ik deze keuze heroverwegen. Andere arbeiders kunnen niet naar hun werk en hun
kinderen niet naar school of college. Hoe ze hiermee de sympathie van de
reiziger willen winnen is me een raadsel.

A.H.J. van Gool,

Eindhoven

De Lach

Tegenwoordig praat men over wraakporno op internet. We waren in het verleden al
blij dat we een blad als De Lach mochten lezen. Tijden veranderen!

Lucas Meijer,

Nieuwe Pekela

Vechtersbazen

Niet alleen Praag is woedend over de Nederlandse vechtersbazen. In de krant
staan foto's van de zeven 'stoere' mannen die zo heldhaftig waren om een kelner
in Praag in elkaar te slaan. Jammer genoeg waren ze afgebeeld met een balkje
voor de ogen. Voor mij had dit niet gehoeven. Ze hadden met naam en toenaam in
de krant gemogen, zodat heel Nederland gewaarschuwd is als men met een van deze
mannen in aanraking komt of zaken doet.

M.A. Gerits, Elsloo

ArenA

Eindelijk is de kogel door de kerk. De Amsterdam ArenA heet voortaan de Johan
Cruijff ArenA. Een eerbetoon aan 's lands beste voetballer aller tijden. Als
Feyenoord-aanhanger feliciteer ik de familie Cruijff en alle supporters van
Ajax met deze prachtige naamsverandering, die hopelijk tot veel successen zal
leiden.

Rob Koelewijn, Lisse

Vlees

Wat gaat er gebeuren met het vlees van de afgeschoten herten uit de
Oostvaardersplassen? Het is goed eetbaar en zou via 'de slager' voor consumptie
verkocht moeten worden. Gaat het niet doelloos verloren.

C.K. Wientjes,

Delft

Mobieltje

Bij het bericht over het hoge aantal fietsslachtoffers in het verkeer mis ik
als oorzaak 'het mobieltje'. Ik zie heel veel mensen fietsen met een mobieltje
in hun hand. En ik zie ook op heel veel elektrische fietsen een routeplanner,
die leidt ook af.

A. Bulten,

Warnsveld

Mariniers

De commandant van het Korps Mariniers, Mac Mootry, vindt dat de kazerne niet
mag verhuizen van Doorn naar Vlissingen. Bij de mariniers hebben ze nog echte
commandanten, mannen die voor de troepen gaan staan, wat de gevolgen ook mogen
zijn.

Jan Lemsom,

Heemstede

Wegpiraten

'Mens is boosdoener' (WUZ, 25/4). Dat klopt als een bus. Ik ben regelmatig
onderweg en wordt op snelwegen vaak door wegpiraten ingehaald. Of ik rijd
achter een over de weg slingerende chauffeur die druk bezig is met z'n of haar
smartphone. En in mijn woonwijk, waar 50 km/u mag worden gereden, rijden
automobilisten in de helft van de gevallen harder dan de toegestane
maximumsnelheid.

Henk Tingen

Voetbal Inside

Het programma Voetbal Inside is z'n glans kwijt en is verworden tot een
vervelend kletsprogramma zonder inhoud. Vooral de commerciële 'onderbroekenlol'
stoort mij zeer. Ik kijk er niet meer naar.

Jack Keybets,

Eindhoven

KLM

Topman Pieter Elbers van KLM veroordeelt de stakingen bij Air France. In een
brief aan medewerkers zegt hij dat de impact van de stakingen 'destastreus' is.
Gisteren was de elfde staking in een paar weken tijd bij Air France, de
zustermaatschappij van KLM. De KLM werkt keihard om weer een winstgevend
bedrijf te worden. Ook ik heb daar zo'n 40 jaar met hart en ziel aan mogen
meewerken. En wat doet Air France? Zij schromen niet met al haar stakingen
inmiddels alweer zo'n 300 miljoen euro 'door het putje te spoelen'. Het wordt
hoog tijd dat de KLM afscheid neemt Air France!

Erwin Deelder, Olst

Defensie

Regelmatig berichten media over schandalen bij Defensie i.v.m. ontbreken van
adequate zorg voor veiligheid, gezondheid en welzijn van de medewerkers. Recent
werd melding gemaakt van een clustergranaat die ontplofte tijdens het openzagen
(februari 2017). Daarnaast een weggewuifde bijna-helikoptercrash in Afghanistan
(2009) met voor bepaalde inzittenden PTSS tot gevolg. Telkens tracht Defensie
dit soort ongewenste gebeurtenissen weg te moffelen. Het lijkt de hoogste tijd
om de Nationale ombudsman in te schakelen om zijn oordeel te geven over dit
soort gedrag bij de overheid.

Ton Halderit, Echt

Schaamte

De beschaving van een samenleving valt af te meten aan de wijze waarop ze
omgaat met dieren. Verwijzend naar het dierenleed in de Oostvaardersplassen
schaam ik me deel uit te maken van deze samenleving.

J. Kuijer,

Velserbroek

Kleine huizen

Een lezer laat weten dat kleine huizen bouwen voor ouderen geen goed idee is
omdat zij geworteld zijn in hun eigen vertrouwde omgeving. Daar ben ik het niet
mee eens. Bouw voor mij en alle andere singles, die nu een eengezinswoning
bezet houden een leuke kleine woning en ik stap morgen over. Dit zou jaren
geleden al beleid worden van woningstichtingen. Ik zie nu beperkte
mogelijkheden, zeker als je betaalbaar wilt wonen.

Anny van Gend, Boxmeer

Loterij

Ik ben blij dat het Koningsdag is, ook omdat ik dan die irritante reclame van
de Staatsloterij niet meer hoeft te zien; de hoofdprijs, 20 jaar lang 250.000
euro, is overdreven. Waarom niet in één keer 20 personen gelukkig maken met dit
bedrag? Ik kan me niet voorstellen dat ik de enige ben die er zo over denkt.

J.G.M. Brakkee,

Haaksbergen

LOAD-DATE: 26 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              93 of 148 DOCUMENTS



                                  De Telegraaf

                            19 april 2018 donderdag
                                 Gehele Oplage

Granaten bij de voordeur

BYLINE: Mick van Wely

SECTION: BINNENLAND; Blz. 08

LENGTH: 500 woorden


Steeds vaker oorlog tussen criminelen midden in een woonwijk

door Mick van Wely

Amsterdam - En weer moest gisteren de Explosieven Opruimingsdienst Defensie
(EOD) uitrukken voor een levensgevaarlijke granaat midden in een woonwijk.
Ditmaal was het raak in Nieuwegein. De politie heeft de handen vol aan
criminelen, die in het publieke domein conflicten uitvechten.

Vijf keer binnen een jaar een handgranaat bij de deur van een bedrijf in
Amsterdam en zeven handgranaten in de afgelopen twee maanden op straten in
Utrecht en Nieuwegein. Het plaatsen van oorlogstuig bij woningen en bedrijven
is een steeds frequenter opduikend intimidatiemiddel. Zorgwekkend is het gemak
waarmee criminelen kennelijk kunnen beschikken over de explosieven.

Gisterochtend stapte een bewoonster van een woning aan de Margrietstraat 's
ochtends rond acht uur bijna op een 'eitje', zoals de granaten in het criminele
circuit worden genoemd. Ze alarmeerde de politie, die even later bewoners van
de betreffende straat evacueerde. Onder de auto werd nog een granaat ontdekt.

Twee maanden geleden liet de politie de EOD ook al optrommelen in de
nabijgelegen Beaxtrixstraat. Ook hier lagen granaten en was een woning onder
vuur genomen. In maart doken drie granaten op in Utrecht.

Het is voor de politie vaak gissen naar de reden voor het plaatsen van de
explosieven. Er kan sprake zijn van afpersing, van een persoonlijk conflict of
een ruzie tussen criminelen. Als het niet lukt om rechtstreeks doelwitten uit
het criminele circuit te pakken, richten gangsters zich op eigendommen van
opponenten of familieleden van doelwitten.

Signaal

Daarom is het voor de politie lastig om te ontdekken voor wie de explosieven
bedoeld zijn. Zoals drie weken geleden de volstrekt onschuldige broer van een
kroongetuige werd geliquideerd in Amsterdam, kunnen criminelen zich ook richten
op een verre neef of zelfs een vriendinnetje ervan. Als het signaal maar
duidelijk is.

„Er gebeuren gekke dingen. De mate van geweld en middelen die worden gebruikt,
baren ons grote zorgen", zegt woordvoerder Bernhard Jens van de politie
Midden-Nederland. De politie kijkt naar een mogelijk verband tussen de twee
vondsten van granaten in Nieuwegein. In 1998 stierven twee kinderen in
Amsterdam-West toen ze met een gevonden granaat gingen spelen. De inzetten van
politie en EOD bij de vondst van explosieven zijn tijdrovend, maar de politie
neemt geen enkel risico.

Het ogenschijnlijk achteloze gebruik van zware explosieven past binnen een
zorgwekkende trend van de laatste jaren. Criminelen vechten vetes uit in het
publieke domein en trekken zich daarbij niets aan van de risico's voor burgers.

Onschuldig

Gevels van woningen en bedrijven worden doorzeefd met kogels en bij liquidaties
doorboorden rondvliegende kogels kamers van nietsvermoedende burgers, een tram
en zelfs volstrekt onschuldige mensen. De oorlog tussen criminelen is er eentje
die steeds vaker de gewone man soms zelfs letterlijk raakt.

Gewone man is niet meer veilig

LOAD-DATE: 18 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              94 of 148 DOCUMENTS



                                  De Telegraaf

                            19 april 2018 donderdag
                                 Gehele Oplage

Brieven

SECTION: WATUZEGT; Blz. 14

LENGTH: 1049 woorden


Milieushow

Diederik Samsom is van stal gehaald om ons de les te lezen over het milieu.
Ex-politici komen altijd weer op hun pootjes terecht. Met deze
Greenpeace-activist krijgen de lobbyisten voor windmolens, zonnepanelen,
elektrisch koken en rijden, autovrije steden e.d. volop hun kans. Onze gehele
energiehuishouding wordt op haar kop gezet, terwijl de opwarming van de aarde
gewoon doorgaat. Maar de milieushow moet doorgaan...

Bert Osendarp, Herten

Reclamefolder

Vandaag een luxe reclamefolder 'Aangenaam Antonius' in de bus van een
ziekenhuis in Nieuwegein. Waarom? De zorgkosten zijn al zo hoog. Kunnen ze het
geld hiervoor niet beter besteden? Bij mij gaat het magazine direct bij het oud
papier, brengt het tenminste nog wat op.

M. de Boer, Breukelen

Verstand

Volgens de hoogleraar Leo Stevens hebben ze in de Tweede Kamer geen verstand
van belastingen (Tel 18/4). Je kunt je ook afvragen waar ze wel verstand van
hebben. Bekijk de gezondheidszorg, het onderwijs, de marktwerking in de zorg en
onze toekomstige energie. Maar waar ze wel goed in zijn: bakken met
belastinggeld naar Brussel brengen en de eigen bevolking langzaam maar zeker
uitkleden.

J. Hoeben, Cranendonck

Griep

De griepgolf duurt nu al achttien weken (Tel.nl 17/4). Wegens succes verlengd,
zullen we maar zeggen.

S de Joode, Oostzaan

Goedkoop

Wat een smerig zaakje maakt pornoster Stormy Daniels van haar affaire met
Donald Trump. Zij is toch even schuldig aan haar daden als hij. Ze wil alle
aandacht om een president te breken en het gaat haar uiteraard om het geld. Wat
goedkoop! Ze is vrijwillig meegegaan. Trump heeft haar echt niet bij de haren
de kamer binnengetrokken.

S. Blankers

Studiereis

In Manhattan maakten mijn vrouw en ik een rondvaart toen er een grote groep van
zo'n 20 à 25 mensen aan boord kwam die Nederlands sprak. Het bleek een
delegatie van een Amsterdamse deelgemeente die op studiereis was. Een tijdje
terug wilde een groep provinciebestuurders een vergadering beleggen. In Milaan,
terwijl er een knots van een provinciehuis in Den Bosch staat. Een zoon woont
op Saba (13 km2 groot), daar komen per jaar honderden Nederlandse ambtenaren om
de gemeente te begeleiden.

P. Hakker

Misleider

De Franse president Macron: de grote misleider! Stop de EU-waanzin en ga terug
naar alleen maar onderlinge handelsbetrekkingen tussen de landen. Zo niet, dan
wordt Nederland de Sinterklaas van zijn zwakke en potverterende broeders.
Financiële tekorten en torenhoge belastingen zullen het gevolg zijn.

Sophie van Dijk

Kraken

De huisuitzetting van kunstenaar Rob Scholte had heel gemakkelijk voorkomen
kunnen worden. Hij had alleen maar de status van uitgeprocedeerde asielzoeker
hoeven aannemen. Daarna gewoon zijn woning cq. museum in Den Helder even kraken
en je zit veilig in dit merkwaardige land.

Eric Meuffels,

Engelen

Drones

De brandweer gaat drones inzetten in een landelijk dekkend netwerk.
Lachwekkend. Het moet de aandacht afleiden van de gevolgen van totaal mislukte
regionaliseringen. Vrijwilligers haken massaal af, aanrijtijden staan zwaar
onder druk, blussen dat is iets van vroeger, nu laten we het gecontroleerd
uitbranden. De basis rammelt aan alle kanten en nu introduceren we een nieuw
speeltje. De top heeft kennelijk niks beters te doen.

A. Kramer

Eerste spits

Wout Weghorst schuift een plaatsje op omdat Bas Dost (Sporting Lissabon) heeft
bedankt voor Oranje. Ryan Babel is vooralsnog eerste spits omdat Vincent Jansen
geblesseerd is. Moeten wij bondscoach Ronald Koeman nu serieus gaan nemen? Je
kunt ook moeite doen om een speler te behouden voor Oranje door te zeggen
'zolang jij in Portugal 20-25 doelpunten maakt per seizoen, word jij mijn
eerste spits'. Maar dan wel spelen met een links- en rechtsbuiten die de ballen
voorgeven!

Franklin Dekker

Schoonmaken

Ongelooflijk weer, de asielzoekers in Alkmaar willen geen toiletten schoonmaken
waar ze zelf gebruik van maken (Tel.nl 18/4). Ze vinden het kennelijk wel
normaal dat de Nederlandse overheid een schoonmaakbedrijf inhuurt, dat hun shit
komt opruimen...

L. Wiersma

Verademing

Wat een verademing is het programma van Omroep Max op NPO 1, na de
zenuwslopende, hyperventilerende uitzendingen van De Wereld Draait Door onder
leiding van Matthijs van Nieuwkerk, die zich om zijn eigen intellectuele niveau
te onderstrepen, voortdurend liet omringen door professoren of andere
hoogopgeleiden of internationaal belangrijke personen. De vooravond met Tijd
voor Max betekent een opluchting voor de gewone Nederlander.

Otto C. Tempelaars,

Heemstede

Sahara

Nederland en andere Europese landen stevenen af op een tekort aan schone
energie. Nu is dan ook het moment daar voor een gezamenlijk project van Europa
en Noord-Afrikaanse landen om de zonne-energie te benutten uit de Sahara. In de
vorige eeuw is reeds bewezen dat dit kan. En de CO2-uitstoot is nul. Het zal
veel investeringen vergen, maar dat geldt ook voor windmolens, aardwarmte en
zonnecollectoren.

J.H. Huisman,

Nieuwkoop

Akkoord

In het pensioenakkoord van 2011 kwam minister Kamp met de vakbonden en de Kamer
overeen dat werknemers met een laag inkomen (meestal ook zwaar werk) in 2020
nog steeds met 65 jaar met pensioen konden gaan. Dat was namelijk een
voorwaarde van de vakbonden om het akkoord te accepteren. Toen zei ik al: wie
zal zich later de brief van Kamp aan de Tweede Kamer nog herinneren. In ieder
geval minister Koolmees niet, die houdt zich van de domme.

Andries Bongers

Frisdranktaks

In het Verenigd Koninkrijk blijkt de frisdranktaks te werken en is dat voor
fabrikanten de aanleiding het suikergehalte te verlagen. Hier hopen de
coalitiepartners erop dat de fabrikanten vrijwillig minder suiker in de
frisdranken stoppen. Zijn ze bang om hun potentiële topbaan bij een
multinational, waarop ze na hun politieke carrière hopen, op het spel te zetten
of zijn ze echt zo naïef?

A. Ruiter, Alkmaar

Luchtje

In de plaatselijke parfumerie ging ik voor mijn vrouw een luchtje kopen. Bij
het binnenstappen sloeg ik van de parfumdamp steil achterover. Dat al die
chemicaliën niet gezond zijn, staat voor mij als een paal boven water. Vakbond
FNV en de overheid moeten de heksenjacht op tabaksrook maar een beetje gaan
afzwakken. Er zijn genoeg branches waar gevaarlijke vluchtige stoffen vrij spel
hebben op de werknemers.

Rob Koelewijn, Lisse

LOAD-DATE: 18 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              95 of 148 DOCUMENTS



                                  De Telegraaf

                             16 april 2018 maandag
                                 Gehele Oplage

Voor Jan met de pet eens per week een lapje vlees

SECTION: BINNENLAND; Blz. 07

LENGTH: 603 woorden


Met name GroenLinks pleit ervoor om het vlees duurder te maken. Altijd al
geweten dat het een partij voor de grachtengordel is waar salonsocialisten
wonen; die kunnen hun biefstukje gewoon blijven kopen. Jan met de pet mag net
als in de jaren 50 en 60 van de vorige eeuw blij zijn als hij op zondag een
sudderlapje op zijn bord krijgt. Dat gaat namelijk gebeuren als deze partij
haar zin krijgt.

Geesje Visser, Kampen

Alcohol

Uit een grootschalige studie blijkt dat zelfs één glas alcohol op den duur al
dodelijk is. Uit andere onderzoeken blijkt dat stress dé grote boosdoener is en
zowel de geestelijke als de lichamelijke gezondheid ondermijnt. Alcohol, mits
met mate genuttigd, kan het stressniveau na een inspannende dag behoorlijk
verlagen, wat de gezondheid weer ten goede komt. Daarom zeg ik: Proost, op uw
gezondheid!

Klaas Dekker, Edam

Langer

Als je geen alcohol meer mag drinken, geen vlees meer mag eten, niet mag roken,
leef je niet langer maar lijkt 't wel langer.

Jean Teljé,

Hollands Kroon

Methodiek

Perfect dat men een methodiek heeft gevonden om vast te kunnen stellen dat je
per genuttigd glas alcohol een half uur minder leeft. Als ze nu diezelfde
methodiek gebruiken om vast te stellen hoeveel jaren je minder leeft bij het
dagelijks uitoefenen van zware of stressvolle beroepen, dan weten ze meteen
waar de pensioengerechtigde leeftijd voor die beroepsbeoefenaars ligt.

E.K.M. van de Beek

Integriteit

Komt er nu ook een integriteitscommissie om de integriteitscommissie te
onderzoeken? Iets geeft mij het gevoel dat het besluit om Van Haga te laten
aanblijven is genomen om een meerderheid te houden in de Tweede Kamer.

Jan van den Oever

Handhaving

Geef de overijverige ambtenaar die het 'zandsculpturenfestival' in Barneveld
dwarszit met handhaving van mierenneukerige regelgeving een functie in onze
hoofdstad. Deze ambtenaar weet waarschijnlijk feilloos de politiek correcte en
daardoor volledig doorgeslagen situatie met uitgeprocedeerde asielzoekers in
gekraakte woningen in de Watergraafsmeer op te lossen.

Fred Slobbe,

Zwaag

Windmolens

Voor totale energievoorziening zijn 130.000 windmolens nodig. Een simpel
rekensommetje toont dat er dan naast elke nu geplaatste windmolen er nog 55
windmolens gezet moeten worden. Willen we dat echt?

Ed Verstraten, Lelystad

Windstil

Willen we met z'n allen er nog eens 130.000 windmolens bij hebben? Goeie vraag.
Maar een nog interessantere vraag is waar we de stroom vandaan halen als alle
130.000 molens stilstaan wegens windstilte.

Ir. G.H. Kellersmann,

Landsmeer

Kerncentrales

Als we nu eens alle onderzoek en geld dat nu naar windmolens, zonnepanelen,
warmtepompen etc. gaat inzetten om alles op alles te zetten om het probleem van
kernafval op te lossen, dan hebben wij maar drie centrales in Nederland nodig.
Waar verder geen landschapsvervuiling, geluidsoverlast en vooral miljarden
belastinggeld aan te pas komt. Breek toch eens de lobby tegen kernenergie!

Loes Wagenaar,

Amstelveen

Syrië

Bij de aanval op Syrië is één doel gemist: het paleis van Assad. Dat had
platgegooid moeten worden.

A. Bulten, Warnsveld

Burgemeester

Buiten m'n bedenkingen over het eventueel aanstellen van de groene prinses
Halsema als burgemeester van Amsterdam heb ik ook zorg over een mogelijke
kandidaatstelling van Wouter Bos. Want een verstokte Feyenoord-fan als
burgemeester van onze geliefde hoofdstad? Dat kan niet.

Otto Vleeshouwer,

Vegelinsoord

Capabel

Bij de kandidaten voor het burgemeesterschap wordt nergens de naam van
oud-Kamervoorzitter Gerdi Verbeet genoemd. Een zeer capabele vrouw gezegend met
humor, niet onbelangrijk in Amsterdam!

Hans Vlaming, Eemnes

LOAD-DATE: 15 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              96 of 148 DOCUMENTS



                                  De Telegraaf

                             16 april 2018 maandag
                                 Gehele Oplage

Woningnood: bedrijf kan employé helpen

BYLINE: Annemarie van Gaal

SECTION: BINNENLAND; Blz. 09

LENGTH: 890 woorden


In mijn vorige column schreef ik al over de krapte op de woningmarkt. Deze week
werden we nog even onaangenaam verrast door Jozias van Aartsen, een
burgemeester zonder ballen, die besluit om een twintigtal gekraakte woningen
níet te ontruimen.

Natuurlijk Jozias, laat uitgeprocedeerde gelukszoekers vast wennen aan het feit
dat je in ons land ongestraft het bezit van een ander mag afpakken en dat je je
niet hoeft te houden aan de wet of aan een uitspraak van de rechter dat je het
land moet verlaten. Ondertussen kunnen deze uitgeprocedeerde gelukszoekers ook
rustig wennen aan onze verzorgingsstaat, waar je niet hoeft te werken en tóch
gratis geld krijgt.

En tegelijkertijd als gemeente de woningcorporaties dwingen om nóg meer
woningen te gaan bouwen. Waarom? Om die vervolgens te laten uitwonen door
uitgeprocedeerde gelukszoekers?

Het trieste van de hele situatie is dat de nieuwkomers op de arbeidsmarkt, de
starters en de jonge gezinnen, nauwelijks nog een betaalbare woning kunnen
vinden. De Randstad is een groot probleem met wachtlijsten van tien of twaalf
jaar voor een huurwoning bij de woningcorporaties. Wie zich aan de wet houdt en
belasting betaalt, trekt in ons land kennelijk aan het kortste eind. Niet goed.

Het is niet uit te leggen dat hardwerkende Nederlanders nog langer moeten
wachten op een sociale huurwoning, omdat uitgeprocedeerde gelukszoekers de
woning hebben gekraakt en er voorlopig mogen blijven.

Als je dan toch besluit om deze gelukszoekers ergens te laten wonen, verhuis ze
dan in ieder geval naar een woning in een gebied in Oost- of Noord-Nederland,
waar geen wachtlijsten voor sociale huurwoningen zijn. Wat dat betreft zouden
woningcorporaties en gemeenten niet alleen lokaal maar ook landelijk meer met
elkaar moeten samenwerken.

Even terug naar de situatie in de Randstad, waar het woningtekort steeds
nijpender wordt. Het is de hoogste tijd dat woningcorporaties in de Randstad
rigoureuze beslissingen gaan nemen.

Het zijn misschien niet de prettigste maatregelen en uit luxe zouden we ze
nooit hoeven nemen, maar de nood is nu hoog: waarom zou je zo langzamerhand
niet duidelijk voorrang geven aan woningzoekers die ook in de stad werken?

Iemand met een bijstandsuitkering kan in principe ook elders wonen, maar voor
gezinnen met jonge kinderen is een zo kort mogelijke reisafstand tussen wonen
en werken belangrijk.

Daarnaast blijven veel huurders wonen in de woning waar ze ook woonden toen de
kinderen nog klein waren. Inmiddels zijn de kinderen de deur uit en wonen ze,
alleen of als echtpaar, nog steeds in dezelfde grote gezinswoning. Zorg dat er
kleinere, gelijkvloerse appartementen beschikbaar komen voor een lagere huur en
verplicht de doorstroming naar de kleinere woning als er geen thuiswonende
kinderen meer zijn. Zo komen de gezinswoningen weer beschikbaar voor de jonge
gezinnen waarvan een of twee ouders in de stad werken.

Geen populaire maatregel, maar wel heel erg nodig in de grote steden.

Omdat het onmogelijk is om nog meer huizen in de stad bij te bouwen, zullen we
langzamerhand ook moeten wennen aan de situatie dat het normaal is om
tientallen kilometers buiten de grote steden te wonen en iedere dag naar de
stad te pendelen, maar zorg dan wel voor regionale plannen waarbij meteen
betere ov-verbindingen worden aangelegd tussen nieuwe buitenstedelijke
woonwijken en de grote steden.

Het bedrijfsleven kan ook meer het heft in handen gaan nemen. Vroeger, in de
vijftiger en zestiger jaren, losten grote werkgevers zoals Philips en DAF de
woningnood voor hun werknemers op door zélf woonwijken te bouwen en deze huizen
vervolgens aan hun medewerkers te verhuren.

Misschien vind je dat in de huidige tijd een ouderwetse gedachte, maar
hypermoderne, innovatieve bedrijven als Google en Apple zorgen vandaag de dag
in Amerika ook voor woningen voor hun medewerkers. Dus zo ouderwets is die
gedachte niet.

Een betaalbare huurwoning is al moeilijk te bemachtigen, maar een koopwoning is
voor starters en jonge gezinnen vrijwel onbereikbaar geworden vanwege de steeds
strengere hypotheekregels en het geld dat je zelf al bij de koop moet hebben.

Waarom zou de overheid bedrijven daarbij niet laten helpen? Waarom zouden we
werkgevers bijvoorbeeld niet de mogelijkheid geven om de aankoopkosten van een
woning belastingvrij aan hun werknemers te schenken of rentevrij te lenen?

Misschien is er wel een mooie, nieuwe hypotheekvariant te bedenken waarbij
grote bedrijven, als secundaire arbeidsvoorwaarde, hun werknemers helpen om
woningen te kopen, bijvoorbeeld door bij de bank garant te staan voor een
bepaald percentage van de koopsom van de woning van de werknemer. De bank loopt
nauwelijks risico en dat risico wordt ook nog eens per maand verkleind omdat de
werknemer maandelijks aflost op zijn hypotheek.

Misschien kunnen we zelfs een stapje verder gaan. We zijn een nieuw
pensioenstelsel aan het bedenken en waarom zouden we daarin bijvoorbeeld de
werkgever niet de mogelijkheid geven om de helft van de pensioenpremie
belastingvrij als aflossing van de woning van zijn werknemer te laten betalen?
Met het aflossen van je hypotheek bouw je ook een mooi vermogen voor later op.
De helft naar het pensioenfonds en de helft naar de koopwoning, zodat je er
niet alleen later, maar ook nú al plezier van hebt.

Garant

staan

voor deel

koopsom

LOAD-DATE: 15 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              97 of 148 DOCUMENTS



                                  De Telegraaf

                             14 april 2018 zaterdag
                                 Gehele Oplage

Auto weren zaak kabinet

SECTION: WATUZEGT; Blz. 14

LENGTH: 556 woorden


Deelnemers wijzen lappendeken van milieuzones af

Er moet snel een einde komen aan de lappendeken van milieuzones in Nederlandse
steden. Dat vindt de overgrote meerderheid (96%) van de stellingdeelnemers. De
meesten zien de aanpak om oude auto's te weren liever vandaag dan morgen
sneuvelen.

Sommige tegenstanders van milieuzones verwijzen morrend naar partijen zoals
GroenLinks en D66 die ten koste van alles hun groene program willen uitvoeren:
„Hobbyprojectje van politici die graag autootje pesten." Maar velen zijn
ronduit boos dat gemeenten zoals Utrecht en Rotterdam bezitters van oude
diesels op kosten jagen om een andere personenwagen aan te schaffen.
„Milieuzones zijn gewoon weer een manier om hardwerkende burgers geld uit de
zak te kloppen. Juist de middenklasse rijdt vaak in wat oudere auto's en die
worden weer gestraft", moppert één van hen. En een ander valt bij: „Dit is
alleen een maatregel die word ingevoerd om geld binnen te harken! Men zou zich
moeten richten op schone energiebronnen/motoren en niet geld van de burger
moeten "stelen." Zes op de tien respondenten zouden graag zien dat eigenaren
van oude dieselauto's, die door de invoering van een milieuzone in hun stad
gedupeerd worden, financieel gecompenseerd worden.

De opposanten betogen ook dat de diversiteit in regels rondom de milieuzones
grote verwarring schept bij autorijders en professionele vrachtrijders.
„Uniformiteit moet voorop staan, met landelijke en liefst Europese afstemming.
Faciliteren van alternatieven, elektrisch en waterstofvoertuigen zijn in deze
goede alternatieven." De meeste deelnemers juichen het toe dat
D66-staatssecretaris Stientje van Veldhoven (Milieu) voor de zomer wil komen
met één type milieuzone met eenduidige categorieën en verkeersborden.

Bijna de helft vindt de invoering van milieuzones sowieso een zaak van het
kabinet. Zo schrijft iemand: „Laat dit aan de overheid over die eigenlijk te
laks is met besluitvorming of beter gezegd alleen maar alles liever doorschuift
naar de gemeentebesturen." Dat Arnhem en Maastricht eerder deze week hebben
aangegeven toch zelfstandig door te gaan met de realisatie van hun eigen type
milieuzone wordt afgewezen door de meesten. Ook de focus van Zuid-Limburgse
stad op de oosterburen door een Duits vignet in te willen voeren, valt niet in
goede aarde.

In de bestaande milieuzones in Nederlandse steden worden vooral oudere
dieselauto's geweerd. De meesten zijn geen voorstander van het weren van
'vieze' benzineauto's in binnensteden. „Laat de regering alleen algemene regels
maken over de leeftijd van dieselauto's en de maximumuitstoot voor alle
voertuigen. Dus ook voor bijvoorbeeld tractoren."

Slechts een zeer klein aantal deelnemers (3%) steunt de zelfstandigheid van
gemeenten om een eigen type milieuzone op te tuigen. Zo schrijft één van hen:
„Goede zaak. Als je op de overheid wil wachten tot er iets gebeurt kun je lang
wachten. Voor haar gelden andere belangen. Bedrijven, aandeelhouders,
vermogenden, Europa en zij zelf komen eerst en dan ergens achteraan de gewone
burger." Deze voorstanders van de milieuzone vrezen de luchtvervuiling in de
stad, de uitstoot van fijnstof door oude diesels. „Iedere inwoner van een
Nederlandse stad heeft recht op zo zuiver mogelijke lucht", klinkt het.

'Recht burger op schone lucht in stad'

LOAD-DATE: 13 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              98 of 148 DOCUMENTS



                                  De Telegraaf

                             13 april 2018 vrijdag
                                 Gehele Oplage

Blaatmans en zijn krakerspardon

SECTION: BINNENLAND; Blz. 11

LENGTH: 895 woorden


Vreemde dingen gebeuren er in Amsterdam. De 'lieve stad' die burgemeester Van
der Laan in handen van een competente opvolger hoopte na te laten, wordt
verwaarloosd door een precieus orerende regent die telkens onfeilbaar de plank
misslaat. Hij duikt liever weg dan dat hij aanpakt en hij weigert de openbare
orde te handhaven. In de korte tijd sinds zijn aantreden liet Jozias van
Aartsen een ongehoord brevet van onvermogen zien.

Nu weer de kraakschande in de Watergraafsmeer. Daar zijn woningen van
corporatie Ymere gekraakt door een groep uitgeprocedeerde asielzoekers met de
bendenaam 'We are here'. Ze braken in terwijl bewoners nog thuis waren,
dreigden bewoonde woningen te bezetten, intimideerden met verbale agressie en
bruut fysiek machtsvertoon de beheerders van Ymere die de woningen klaarmaakten
voor studenten. Crimineel gedrag. Werd dit gecorrigeerd door de autoriteiten?
Welnee. Want krakers, en dan in het bijzonder de heilig verklaarde
uitgeprocedeerden onder hen, staan kennelijk boven de wet in het inmiddels
extreemlinks bestuurde Amsterdam. Alles wat voor de gewone burger geldt, die al
gemangeld wordt als hij zonder licht fietst, geldt niet voor dit stelletje
ongeregeld dat criminele activiteiten pleegt. De politie grijpt niet in. Het OM
vervolgt niet. En burgemeester Blaatmans verkondigt vanuit het stadhuis dat het
niet aan hem is om de wet te handhaven. Aan wie dan wel? Aan de juffrouw van de
genderneutrale retirade? Je kunt net zo goed een flinke partij geraniums naar
de Stopera sturen, dan krijgt dat lusteloze toekijken vanachter het
burgemeestersraam tenminste nog een fleurige naam.

Dit is niet de eerste keer dat de overheid het rechtsgevoel van burgers
beschadigt, criminaliteit gedoogt en fouten maakt die de veiligheid bedreigen.
Maar ditmaal blijkt uitzonderlijk scherp hoe de mentaliteit van asocialen een
officieel karakter dreigt te krijgen. Dit is banditisme, dat wetteloosheid
nastreeft, waarbij doelen bereikt worden door gebrek aan empathie. Geen genade
voor wie in de weg staat. De rechten van huiseigenaars doen er niet toe. De
rechten van huurders evenmin. De lichamelijke veiligheid van huurders is te
verwaarlozen, de kwetsbare studenten ook: allemaal makkelijk te intimideren en
weg te jagen. De krakerswet bestaat niet, de wet die inbraak tot misdrijf maakt
evenmin. Als je eenmaal illegaal bent heb je lak aan alle wetten, behalve aan
wat voordelig voor je uit kan pakken. Dit getuigt van een onbarmhartige
profiteursmentaliteit gelardeerd met haat: het land dat je asielaanvraag
afwees, moet boeten. Hoe? Doordat je er blijft, de wet overtreedt en van
degenen die hier wel mogen wonen het leven onveilig maakt.

Dat krakende illegalen en hun extremistische helpers de wereld zo bezien, zal
niemand verbazen. Ontoelaatbaar is dat het OM, de politie, de meerderheid van
de gemeenteraad en de burgemeester erin mee gaan. Bewust negeren ze alle
wetsovertredingen en de angst in de buurt. Ze negeren de rechten van Ymere en
de huurders. Het lijkt wel of de autoriteiten slechts gevoel tonen voor de
criminelen, met hun kwetsbare zieltjes. Hun slachtoffers geven ze een trap na.
De autoriteiten laten de agressor winnen en dwingen de belaagden tot vergeving.
Ze rekenen op de medemenselijkheid van de huurders die ze niet beschermd hebben
voor de brute acties van 'We are here'. Dit is niet de normale gang van zaken
in een rechtsstaat, maar lijkt meer op de chaos tijdens bezetting door een
vreemde macht die de bestaande rechtsorde wil vertrappen. De ordehandhavers
trekken zich terug, ruim baan voor de wet van de jungle.

Wie trapt nou in het sneue charmeoffensief van de uitgeprocedeerden: het door
'We are here' in elkaar geflanste buurtfeest ter verzoening, waarbij lui die
gisteren nog brullend mensen uit huizen wegjoegen, zich ineens opwerpen als
hoeders van de gezelligheid in de wijk? Want dat 'feest' werd gehouden op de
voorwaarden van de krakers. Na hun overwinning, als bezegeling van hun
huizenbezetting, als bevestiging dat de politie niet hen, maar Ymere en de
huurders aanspreekt. Hun criminaliteit is nu norm in de wijk. Zo'n feest is dan
een schaamteloos chantagemiddel voor de burgers die bang blijven: als je ons nu
niet moet, dan ligt dat aan jouw vooroordelen of kwade wil. Zo eist de
crimineel die vrij spel krijgt, het respect dat hij niet verdient.

Antiprofiel

Nog even en Van Aartsen maakt plaats voor een nieuwe burgemeester. Eigenlijk
moeten we hem dankbaar zijn dat we nu zo helder voor ogen hebben wie Amsterdam
beslist niet moet besturen. Een levend antiprofiel is hij. Van iemand die niet
helemaal meer goed bij is, die de werkelijkheid niet kan bijbenen. Of van
iemand die zich verloren heeft in oosterse esoterie die alle handelen afwijst,
want problemen lossen zich met de tijd vanzelf op. Een liefhebberij die ik hem
van harte gun, maar die niet valt te verenigen met de verantwoordelijkheden van
een burgemeester. Een dikke streep halen we ook door de chagrijnige regent die
zijn burgers sart en provoceert, door verwaarlozing van zijn taken, door
permanent in de contramine te zijn en door níets te leren van gemaakte fouten -
integendeel, ze worden pesterig herhaald. Nog eens zo'n ego dat te groot is
voor empathie en dienstbaarheid, moeten we niet willen in de Stopera. Tabee
Blaatmans.

Ruim baan voor de wet van

de jungle

LOAD-DATE: 12 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              99 of 148 DOCUMENTS



                                  De Telegraaf

                             13 april 2018 vrijdag
                                   Rotterdam

Mogelijk mystery guests tegen woondiscriminatie

BYLINE: Maarten Ritman

SECTION: REGIO; Blz. 14

LENGTH: 426 woorden


door Maarten Ritman

ROTTERDAM - Er komen mogelijk mystery guests in Rotterdam die discriminatie op
de woningmarkt in kaart moeten brengen.

Het stadsbestuur gaat onderzoeken of deze mogelijkheid van toegevoegde waarde
kan zijn, liet wethouder Maarten Struijvenberg gisteren weten tijdens de eerste
vergadering met de nieuwe gemeenteraad.

Nieuwkomer Denk had het probleem aangekaart. Volgens raadslid Stephan van
Baarle bepaalt je afkomst hoe kansrijk iemand is op een woning. „Het veelkoppig
monster van discriminatie is ook hier van toepassing." Met een Marokkaanse
achternaam dalen je kansen op een huis met 28 procent, stelt Van Baarle.

De gemeente heeft geen specifieke cijfers paraat. Vorig jaar zijn wel zeventien
meldingen gedaan van discriminatie bij de zoektocht naar een woning bij het
meldpunt discriminatie.

Het college wil de presentatie van de discriminatiemonitor afwachten om verder
in te gaan op het verzoek van Denk. Binnen enkele weken wordt die monitor
verwacht. „We gaan onderzoeken of het nuttig is, het afwegen van de voors en
tegens kan op korte termijn", meent Struijvenberg.

In het Belgische Gent worden al mystery guests gebruikt bij makelaars en
verhuurders.

Daardoor zou het aantal gevallen van discriminatie met dertig procent zijn
gedaald. Hoe het in Rotterdam vorm zou moeten worden gegeven wil het college
onderzoeken, ook welke sancties aan overtredingen gekoppeld moeten worden als
deze methode ook in de Maasstad zal worden ingezet.

De verhoudingen binnen de nieuwe gemeenteraad zijn direct duidelijk. De zes
islamitische zetels, van Denk en Nida, kregen bijval van de PvdA en GroenLinks
in deze kwestie. Volgens raadslid Ercan Büyükçifçi van Nida is discriminatie
'maatschappelijk ontwrichtend'.

Slechts Maurice Meeuwissen van de PVV sputterde tegen. Hij meent dat er
inderdaad discriminatie is op de sociale woningmarkt. „Henk en Ingrid wachten
drie jaar op een woning terwijl statushouders in enkele weken een huis hebben."
Al moest hij wel schoorvoetend eraan toevoegen dat zijn partij 'uiteraard tegen
discriminatie is'.

Ondanks wat speldenprikjes over en weer bleef het verder relatief rustig
tijdens de drukbezochte raadsvergadering. In afwachting van een nieuwe coalitie
spaarden sommigen hun kruit, want slechts enkele partijen weten zich nu al
verzekerd van een plek in de oppositiebanken. Zoals Denk, Nida en de PVV.

Voorafgaand aan de vergadering nam burgemeester Ahmed Aboutaleb de voornamelijk
nieuwe raad bij het handje. Slechts elf van de 45 zetels worden bezet door
raadsleden met ervaring.

LOAD-DATE: 12 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              100 of 148 DOCUMENTS



                                  De Telegraaf

                             7 april 2018 zaterdag
                                 Gehele Oplage

Vliegen

BYLINE: Jaap van Duijn

SECTION: FINANCIEEL; Blz. 38

LENGTH: 487 woorden


Zestien partijen in de luchtvaartsector en reisbranche hebben een brandbrief
aan het kabinet geschreven. De bovengrens van 500.000 vliegbewegingen op
Schiphol moet van tafel. Schiphol moet verder kunnen groeien. De klagers
spreken van een 'onverantwoorde blokkade' door het kabinet.

In de Middeleeuwen werd in een brandbrief letterlijk met brand gedreigd als de
schrijver zijn zin niet kreeg. Nu gaan we iets beschaafder met elkaar om. Het
dreigement is nu eerder de werkgelegenheid, die - in het jargon - op de tocht
staat. Ook kan het toch niet zo zijn dat de hardwerkende Nederlander niet
langer van zijn welverdiende vliegvakantie mag genieten.

Dreigen met werkgelegenheid is altijd een beproefd middel. De aanwezigheid van
al die belastingontwijkende multinationals en brievenbusfirma's werd ook lange
tijd gerechtvaardigd door het aantal banen waarvoor zij zorgden. Nu moet de
hele regio de overlast die Schiphol veroorzaakt maar dulden omdat Schiphol
direct en indirect aan zoveel mensen werk geeft. Als er in Brabant honderd
wietplantages bijkomen, is dat vast ook heel goed voor de werkgelegenheid, maar
nog geen reden om dat toe te laten.

In 1980 waren er op Schiphol 171.000 vliegbewegingen, vorig jaar werd met
508.917 bewegingen de maximumgrens van 500.000 al overschreden. We werden dus
al 'geschiphold', zoals dat tegenwoordig heet. Tussen 1980 en nu is het
vliegverkeer op Schiphol dus verdrievoudigd en veel meer gegroeid dan onze
nationale economie, die in diezelfde tijd iets meer dan verdubbelde. De
discrepantie is gewoon te groot geworden. Gemeten naar passagiers (68,5 miljoen
in 2017) is Schiphol de derde luchthaven van Europa, vlak na Charles de Gaulle
(69,5), maar voor Frankfurt (64,5). Voor het dichtstbevolkte land van Europa is
zo'n luchthaven, die ook nog eens in het dichtstbevolkte stuk van dat
dichtstbevolkte land ligt, totaal niet op zijn plaats. Een groot compliment aan
degenen die al die vliegtuigen en al die mensen naar Schiphol hebben weten te
halen, maar maatschappelijk gezien is een zeer onwenselijke situatie ontstaan.

Het echte probleem met het vliegen is natuurlijk dat het veel en veel te
goedkoop is. Je kunt voor EUR 65 naar Barcelona vliegen - waar ze overigens
inmiddels schoon genoeg hebben van al die goedkopevluchtentoeristen. Wie heen
en weer van Amsterdam met de trein naar Maastricht reist, is bijna evenveel
kwijt. Dat is absurd. De vliegtuigpassagier betaalt geen btw, terwijl het
internationale vliegverkeer ook nog eens is vrijgesteld van accijns op
brandstof. Over een liter benzine voor in de auto wordt 21% btw gerekend en 68
eurocent accijns betaald.

Door deze totaal scheefgetrokken prijsvorming wordt het vliegverkeer ten
opzichte van andere vervoersvormen zwaar gesubsidieerd. Bij eerlijkere
prijsverhoudingen zou Schiphol op geen stukken na aan zijn 500.000
vliegbewegingen komen.

'Op het dichtstbevolkte stukje van het land'

LOAD-DATE: 6 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              101 of 148 DOCUMENTS



                                  De Telegraaf

                             7 april 2018 zaterdag
                                 Gehele Oplage

Eén postbedrijf in de maak

BYLINE: Yteke de Jong

SECTION: FINANCIEEL; Blz. 38

LENGTH: 920 woorden


PostNL en Sandd staan open voor consolidatie van de postmarkt

door Yteke de Jong Amsterdam - PostNL en Sandd zijn klaar voor consolidatie van
de postmarkt. Anders zullen er duizenden banen verdwijnen, aldus de
postbedrijven.

Over ruim een week begint de zogenoemde 'postdialoog', een inititatief van het
ministerie van Economische Zaken (EZ) om de toekomst van de postmarkt te
bespreken. De postmarkt krimpt omdat er steeds meer post digitaal verstuurd
wordt. Bij PostNL daalde het volume van de fysieke post vorig jaar 9,9%.

Vorig jaar juli publiceerde het ministerie van Economische Zaken (EZ) een
onderzoek naar de toekomst van de postmarkt. Daaruit kwamen diverse opties naar
voren, waaronder meer samenwerken of een bodemprijs voor zakelijke post,
waardoor Sandd en PostNL elkaar de tent niet meer uit hoeven te vechten voor
bodemprijzen. Nu gaan zakelijke contracten soms weg voor EUR 0,15 per brief,
terwijl de gewone man EUR 0,83 per brief betaalt.

PostNL pleit sinds een jaar voor consolidatie, nadat een samengaan met het
Belgische Bpost afsprong. Hoewel Sandd aanvankelijk meer voelde voor een
oplossing met bodemprijzen voor de zakelijke post, overweegt de uitdager nu ook
consolidatie.

„Wij hebben hetzelfde probleem als PostNL. De subsitutie van brieven door mail
gaat steeds harder. We staan ook open voor consolidatie", aldus
Sandd-bestuurder Ronald van de Laar, die in het midden wil laten wie de
overnemende partij zou zijn. „Wij zijn klaar voor alle varianten."

De vraag is waarom er nog een overlegcircuit gestart moet worden. „Het nut van
de dialoog met een onafhankelijke voorzitter, is dat het ministerie van EZ het
buitengewoon belangrijk vindt dat direct betrokken marktpartijen én zowel
belangenorganisaties als afnemers van post hun wensen kunnen aangeven voor de
toekomst en direct kunnen meepraten over de gewenste oplossingen", zegt een
woordvoerder van EZ.

PostNL wil op dit moment niet inhoudelijk ingaan op de komende postdialoog. In
februari zei topvrouw Herna Verhagen tegen deze krant: „Het probleem is helder.
We moeten er samen uit zien te komen." In februari maakte Verhagen bekend dat
ze verwacht dat ze jaarlijks tussen de EUR 50 en EUR 70 miljoen zal uitgeven om
concurrenten via haar eigen netwerk te laten werken.

„Het beste voor de BV Nederland is dat de post in één tas gaat. Nu lopen er te
veel postbodes op straat. Ik wil de urgentie van dit probleem nogmaals
benadrukken. Als we niets doen, is de postbezorging niet houdbaar", zei
Verhagen in februari.

„Het gebrek aan urgentie bij Economische Zaken en de politiek ontbreekt al
jaren", zegt Van de Laar daar nu over. „Zij denken dat er nog steeds tijd is
voor rapportjes en onderzoeken, die vervolgens structureel in de la
verdwijnen." In oktober 2016 leverde het postbedrijf in Apeldoorn een plan in
bij Economische Zaken om de universele postdienstverlening, de postbezorging
aan particulieren, op zich te nemen tegen een postzegelprijs van EUR 0,55 cent.

Het plan is nog steeds niet besproken door de Tweede Kamer. De postzegelprijs
voor particulieren is inmiddels in een paar jaar tijd door PostNL verdubbeld.
„De realiteit is dat we inmiddels op een kantelpunt zijn geland en er in de
huidige situatie binnen een paar jaar tienduizenden banen gaan verdwijnen bij
de postbedrijven. Sandd gaat dan zelf keuzes maken, die impact zullen hebben op
de gehele postmarkt", zegt Van de Laar.

In december werd Sandd teleurgesteld door de nieuwe staatssecretaris Keijzer
van EZ. Zij beloofde bij een bedrijfsbezoek in Apeldoorn de tijd te nemen om
zich te verdiepen in de postmarkt, maar een paar dagen later besloot ze Sandd
binnen een paar weken te verplichten om 80% van het personeel cao-contracten
aan te bieden, vooruitlopend op de 'dialoog' die nu pas start.

Het overlegcircuit staat onder leiding van voormalig Corus-topvrouw Marjan
Oudeman. Zij wil geen toelichting geven op haar voorzitterschap. Pikant detail:
Oudeman zit samen met Verhagen van PostNL in het bestuur van het Concertgebouw
in Amsterdam. Dit terwijl ze als onafhankelijk voorzitter moet fungeren.

„Alle partijen hebben bevestigd geen enkel beletsel te zien in haar
voorzitterschap van de postdialoog", zegt de woordvoerder van EZ. Sandd
bevestigt geen probleem te zien. „Ze komt goed over op ons. Het is een slimme
dame."

Oudeman krijgt voor haar werk voor de postdialoog een bedrag betaald van EUR 61
per uur, exclusief btw. De vraag is waarom het ministerie dit aan een
buitenstaander laat, terwijl zij zelf alle kennis en expertise bezit.

„Mevrouw Oudeman heeft via verschillende bestuursfuncties en commissariaten
ruime ervaring in het omgaan met een verdeeld krachtenveld,", zegt de
woordvoerder van EZ.

De voornaamste taak van Oudeman zal zijn om de Autoriteit Consument en Markt
(ACM) te overtuigen van het feit dat samengaan van de twee postbedrijven een
goed idee is. Eind 2015 hadden PostNL en Sandd al plannen om samen te gaan,
maar dat was politiek niet haalbaar. Het plan ging bovendien in tegen de
liberalisering in Europees verband, hoewel veel postbedrijven in de landen om
ons heen zijn nog steeds (gedeeltelijk) staatseigendom zijn.

De ACM volhardde de afgelopen tijd in haar taak om concurrentie af te dwingen
in een krimpmarkt, terwijl liberalisering achterhaald lijkt door de
digitalisering. De Tweede Kamer moet na een advies van Oudeman en
staatssecretaris Keijzer uiteindelijk een besluit nemen over de toekomst van de
postmarkt.

'Te veel postbodes op straat'

'Het kantelpunt is bereikt'

LOAD-DATE: 6 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              102 of 148 DOCUMENTS



                                  De Telegraaf

                             7 april 2018 zaterdag
                                 Gehele Oplage

Jan Modaal is weer de klos

SECTION: WATUZEGT; Blz. 16

LENGTH: 96 woorden


Brief van de dag

De 80.000 leden van Milieudefensie hebben een ruim boven modaal inkomen. Dat
kan niet anders...

Het volledig terugschakelen naar groene energie kost de burger handenvol geld,
evenals het uitbannen van de cv-ketel, de verhoging van het btw-tarief op
vlees, invoeren van de vliegtaks en milieuzones rond de grote steden. Waarvan
moet dit bekostigd worden? De modaal verdienende burger is de klos.

Deze actievoerders onderhouden warme contacten met de linkse partijen in de
Tweede Kamer. Altijd al geweten dat daar uiteindelijk de grootverdieners zitten.

J. Kluin

LOAD-DATE: 6 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              103 of 148 DOCUMENTS



                                  De Telegraaf

                              6 april 2018 vrijdag
                                 Gehele Oplage

Vakantieparadijs is hel

BYLINE: Paul Eldering

SECTION: BINNENLAND; Blz. 10

LENGTH: 510 woorden


Alarm om massatoerisme op exotische eilanden

door Paul Eldering

Nijmegen - Steeds meer toeristische hotspots moeten tijdelijk sluiten door
overbelasting van te veel bezoekers en ongebreidelde bouw van de horeca. Dat
geldt voor exotische palmeneilanden, koraalriffen, natuurparken, jungledorpen
en wildsafari's.

„Grenzen aan aantallen toeristen worden komende jaren eerder regel dan
uitzondering. Nu al worden overal quota afgekondigd om massatoerisme in goede
banen te leiden. Bijvoorbeeld in Thailand, de Himalayas en het Great Barrier
Reef", zegt deskundige Louis Frankenhuis van adviesbureau Reisfabriek.

Hij trekt een vergelijking met het Benidorm van de jaren 60-70. „Dat ging ook
mis aan een mooi zonstrand, waar zonder enige planning enorme toeristenflats en
pretboulevards verrezen. Lage prijzen van hotels en vluchten waren de lokkers.
Toeristen keerden zich na een tijdje af van drukte. De Spaanse overheid greep
met succes in om het tij te keren."

De reisindustrie is volgens Frankenhuis nu op verre bestemmingen bezig om de
kip met de gouden eieren te slachten. Het ooit zo idyllische eilandje Boracay
op de Filipijnen moet een half jaar dicht om de schade die de enorme
hoeveelheden toeristen er veroorzaken, op te ruimen. Sommige populaire Thaise
eilanden ondergaan hetzelfde lot.

Frankenhuis, die topfuncties bekleedde bij Kras, TUI en Oad, pleit voor het
duurder maken van vakanties naar kwetsbare gebieden. „Zeker 25%. Daar zal
niemand de dupe van worden, ook de gewone man niet. Dan moet je een jaar extra
sparen. Maar is het meer de moeite waard. Het mes moet ook in de
superaanbiedingen van reisorganisaties naar de verkeerde bestemmingen", meent
hij.

'Overtoerisme' is voor een kwart van de Europese vakantiegangers al een grote
ergernis vanwege alsmaar toenemende drukte, vervuiling, agressie en ellenlange
wachttijden. Eén op de tien vindt dat zijn vakantie daardoor is verpest, blijkt
uit een enquête van de Duitse onderzoeker IPK.

Wereldtoerisme-organisatie van de Verenigde Naties UNWTO roept regeringen op
een betere spreiding van het toerisme te realiseren, in tijd en plaats. Het
aantal grensoverschrijdende toeristen is vorig jaar opnieuw 7% gestegen tot 1,2
miljard, heeft UNWTO becijferd. In 2018 wordt dezelfde groei verwacht.

„Gemiddeld een derde reist in juli en augustus, waardoor de belasting op de
infrastructuur dan erg intens wordt", waarschuwt het rapport. Het wordt op veel
plekken te vol en onveilig, klagen reizigers. De World Travel & Tourism  Council
zet dit hoog op de agenda. „Zeventig procent van alle toeristen komt  samen op
twintig topbestemmingen. Dat kan niet goed gaan."

Volgens WTTC moet de bescherming van natuurlijke schatten en de lokale
bevolking in vakantielanden altijd voorop staan. Amsterdam staat in de top-10
van 'bedreigde steden'.

Frankenhuis wil maatregelen om 'het platlopen' van kwetsbare gebieden tegen te
gaan. „We reizen steeds meer. Daar is niks mis mee, maar het moet wel met
verstand en gedoceerd. Wat leuk is, heeft zijn prijs."

'Maak kwetsbare vakanties duurder'

LOAD-DATE: 5 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              104 of 148 DOCUMENTS



                                  De Telegraaf

                             5 april 2018 donderdag
                                 Gehele Oplage

De gewone man gaat betalen

SECTION: BINNENLAND; Blz. 02

LENGTH: 1050 woorden


Experts zetten flinke vraagtekens bij klimaatacties Milieudefensie

Milieudefensie kondigde gisteren met veel publicitaire bombarie een rechtszaak
aan tegen Shell. De olie- en gaswinning moet worden teruggeschroefd, vindt de
lobbyclub. Maar deskundigen waarschuwen: als de milieuorganisatie haar zin
krijgt, zijn het uiteindelijk de burgers die betalen. En dat geldt voor meer
plannen van de club.

Tijdens een persconferentie in het oude Shell-gebouw in Amsterdam licht
Milieudefensie de voorgenomen rechtszaak toe. Directeur Donald Pols signaleert:
„In het huidige klimaatbeleid worden de kosten juist onevenredig zwaar gelegd
bij gewone mensen en het midden- en kleinbedrijf. Milieudefensie wil dat
veranderen."

Met de rechtszaak probeert de actiegroep de doelstellingen van het
Klimaatakkoord van Parijs op te leggen aan Shell. Daarin staat dat de
gemiddelde temperatuur op aarde niet meer dan twee graden mag stijgen. Shell is
met zijn producten verantwoordelijk voor twee procent van de totale uitstoot
van broeikasgassen; en daarmee voor een groot deel van de wereldwijde
klimaatschade, zo oordeelt de milieuclub.

Maar deskundigen vragen zich af hoe zinvol de rechtszaak is. Energiedeskundige
Remco de Boer noemt het symboolpolitiek van het zuiverste water. „Shell is niet
de veroorzaker van de klimaatproblemen, dat zijn de gebruikers.
Energiebedrijven eruit pikken, daar los je de problemen niet mee op." En
bovendien: volledig terugschakelen op groene energie kan helemaal niet, stelt
De Boer. „De vraag naar energie stijgt sneller dan de aanleg van windparken. Je
kunt die kraan helemaal niet dichtdraaien."

Hoe dan ook, met de rechtszaak speelt Milieudefensie zich opnieuw nadrukkelijk
in de kijker. Vorige week nog waren de groene activisten medeondertekenaar van
het voorstel om de cv-ketel uit te bannen en te vervangen voor een duizenden
euro's kostende warmtepomp. In het verleden pleitte de vereniging voor andere
kostenverhogende milieumaatregelen, zoals een verhoging van het btw-tarief van
vlees. Ondertussen voert de groep een lobby voor een dure vliegtaks en is ze
groot voorstander voor milieuzones rond grote steden.

De milieuorganisatie werd in 1971 opgericht en heeft inmiddels ruim 80.000
leden. Naast donaties ontvangt Milieudefensie subsidie van de overheid en kan
jaarlijks rekenen op een flinke bijdrage van de Postcodeloterij. In 2016 had de
organisatie ongeveer 16 miljoen euro te besteden.

De activisten zijn niet zonder successen. Zo liep het doortrekken van de A4
tussen Rijswijk en Rotterdam door hun bemoeienis tientallen jaren vertraging
op. Minstens zo berucht is de verbreding van de A4 bij Leiderdorp.
Milieudefensie frustreert de aanleg van extra rijstroken door met succes beroep
aan te tekenen bij de Raad van State. Ook klaagde Milieudefensie de staat aan
over slechte luchtkwaliteit. Aanvankelijk leek de organisatie dat te gaan
winnen. Maar in de bodemprocedure verloren ze toch nog: de rechter oordeelde
dat de staat niet méér maatregelen hoefde te nemen tegen luchtvervuiling.

De actievoerders onderhouden nauwe banden met linkse partijen in de Kamer,
zoals GroenLinks. Als de beweging op de trom slaat, staat de partij van Klaver
paraat om er een politiek punt van te maken. De lokale verkiezingsprogramma's
lijken soms één op één overeen te komen met de standpunten van de
milieubeweging in Amsterdam. En dat is niet verwonderlijk. Zo was Kamerlid Bram
van Ojik in het verleden voorzitter van de vereniging. Ook oud-PvdA-minister
Jacqueline Cramer zwaaide in de jaren 80 twee jaar de scepter over de
actieclub. De huidige directeur Donald Pols heeft een SP-achtergrond.

Dat Milieudefensie nu met Shell opnieuw de gang naar de rechter maakt, past ook
in een trend. Sinds het klimaatakkoord van Parijs in 2015 grijpen milieuclubs
hun kans. Wereldwijd liepen er vorig jaar meer dan 900 zaken waarin
organisaties via de rechtbank afdwongen om bedrijven aan beloftes te houden,
blijkt uit onderzoek van UNEP, de milieuorganisatie van de Verenigde Naties.
Dat is drie keer meer dan in 2014.

Maar of Milieudefensie een kansrijke zaak heeft met de strijd tegen Shell? Wim
Voermans, hoogleraar staats- en bestuursrecht in Leiden denkt van niet. Hij
legt uit dat de organisatie de verkeerde partij voor de rechter sleept. „Je
kunt niet zomaar afspraken uit het verdrag van Parijs opleggen aan Shell. Het
zijn de staten die ervoor moeten zorgen dat afspraken worden omgezet naar
regels, zodat ze ook voor burgers en bedrijven gelden. Zolang die regels er
niet zijn, kun je ze ook niet opleggen aan Shell. Milieudefensie is dus bij het
verkeerde loket."

Het terugdringen van broeikasgassen zoals Milieudefensie gisteren bepleitte is
prima, vertelt hoogleraar energie Wim Turkenburg. Maar dat kan ook door CO2
ondergronds op te slaan. Door het te voeren klimaatbeleid worden burgers op
kosten gejaagd. Prijzen aan de pomp zullen stijgen, legt hij uit. „Uiteindelijk
komt de rekening bij de gewone man terecht. Linksom of rechtsom: zij worden
financieel gepakt."

De actieclub voert tegenwoordig naar eigen zeggen campagne om de kosten van het
klimaatbeleid eerlijker te verdelen. Die komen nu vooral op het bordje van de
laagste inkomens, vindt Milieudefensie. Hun oplossing: vervuilende bedrijven
belasten. Maar als je bedrijven aanslaat, dan betaalt de consument
uiteindelijk, signaleert energiedeskundige De Boer. Bedenk: bij de bedrijven
werken ook mensen. En die worden dan misschien ontslagen. „En dan staat
Milieudefensie weer voor de poort te roepen dat dit niet eerlijk is."

Directeur Pols bestrijdt dat de rekening van zijn plannen vooral bij de gewone
burger belandt. Met de extra heffingen moet groene energie goedkoper worden,
legt hij uit.

De keuze is aan de consument. Maar is een gezin, dat een gehaktballetje wil
eten of een leuk weekje weg wil met het vliegtuig, uiteindelijk niet toch
duurder uit met de Milieudefensievoorstellen? Pols: „Wij hebben als samenleving
besloten dat klimaatverandering een grote uitdaging is, dat we daar in willen
investeren." De directeur heeft bovendien alle vertrouwen in een goede afloop
van de zaak tegen Shell. „Dat blijkt uit eerdere zaken aangespannen tegen
bedrijven."

'Milieudefensie

staat bij het

verkeerde loket'

'Je kunt die kraan

niet dichtdraaien'

LOAD-DATE: 4 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              105 of 148 DOCUMENTS



                                  De Telegraaf

                             5 april 2018 donderdag
                                    Utrecht

Het leven van de Utrechtse student

BYLINE: Michiel van Renselaar

SECTION: REGIO; Blz. 12

LENGTH: 273 woorden


Boek bestrijkt tientallen jaren

door Michiel van Renselaar

Utrecht - Van een kamertje bij een strenge hospita tot feesthuizen. Van avond
aan avond studeren tot noodgedwongen bijklussen op het terras. Het leven van
Utrechtse studenten is in de afgelopen zeventig jaar flink veranderd.
Burgemeester Jan van Zanen reikt vandaag het eerste exemplaar van het boek De
Utrechtse Student: van 1945 tot nu uit.

Tot aan de Tweede Wereldoorlog was studeren voor een selecte groep mannen
weggelegd. De Utrechtse student kwam van goeden huize, had geld van paps en
mams op zak en was lid van een vereniging. „De elite studeerde", aldus
samensteller Hylke Faber.

„Na de oorlog verandert alles. Gewone burgers gaan studeren, bijbaantjes worden
volstrekt normaal en er ontstaan allerlei soorten woonvormen. In 1945 kende
Utrecht 5000 studenten, nu zijn dat er 67.000", vervolgt Faber.

De veranderingen staan uitgebreid beschreven in het boek vol archieffoto's van
bijvoorbeeld studentenprotesten op de Neude en bus 12 in de jaren zeventig.
„Niet eerder is het leven van de Utrechtse student in zijn algemeenheid in
kaart gebracht. De universiteit schreef vooral over onderzoek en docenten en
verenigingen over hun eigen clubje. Wij nemen de student in Utrecht nu als
uitgangspunt, maar het boek vertelt eigenlijk het verhaal over de studenten- en
jongerencultuur in heel Nederland", aldus Faber.

Toch is niet alles veranderd. „Studenten kleurden 75 jaar geleden al het
Utrechtse straatbeeld. Ze droegen veelal hetzelfde, vormden clubjes en gingen
naar eigen ontmoetingsplekken, weg van de burgers. Dat geldt anno 2018
grotendeels nog steeds."

LOAD-DATE: 4 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              106 of 148 DOCUMENTS



                                  De Telegraaf

                             5 april 2018 donderdag
                                 Gehele Oplage

Nauwelijks reden voor optimisme

SECTION: WATUZEGT; Blz. 15

LENGTH: 201 woorden


Sinds vorige week weten we dat er in Nederland meer optimisten zijn dan
pessimisten. Dat stelde het Sociaal en Cultureel Planbureau vast.

Het is wel onduidelijk wie die optimisten zijn. De economie schijnt als een
tierelier te draaien, maar niemand is erop vooruit gegaan. Regering, parlement
en politieke partijen reageren alleen op de waan van de dag, maar missen de
kennis en kunde om een langetermijnvisie te ontwikkelen. Er is een groot tekort
aan verpleegkundigen en de zorgkosten blijven maar stijgen, evenals de premies.
De politie wordt onderbetaald en kampt met onderbezetting. De krijgsmachten
zijn uitgehold, er is nauwelijks geld om de achterstanden in te halen, maar er
worden wel miljarden in buitenlandse bodemloze putten gegooid. Er is
woningnood, statushouders hebben binnen de kortste keren een huis en de
Nederlander mag 10 jaar wachten. Degenen die willen werken mogen niet en
degenen die te lui zijn, wordt de hand boven het hoofd gehouden. De
rechterlijke macht voelt de tijdgeest niet aan met als resultaat
onbegrijpelijke vonnissen. De gewone Nederlander is sufgeslagen. Die
onverschilligheid wordt door instanties uitgelegd als optimistisch.

A.K. van der Staal,

Rilland

LOAD-DATE: 4 April 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              107 of 148 DOCUMENTS



                                  De Telegraaf

                            29 maart 2018 donderdag
                                   Amsterdam

'Ik ken niemand'

SECTION: REGIO; Blz. 02

LENGTH: 341 woorden


President-commissaris Jeroen van der Veer hield droge ogen tijdens een gesprek
met Kamerleden. „Ik ken niemand die hetzelfde betaald krijgt als in 2007." De
Kamerleden hadden hem op het matje geroepen over het plan om het salaris van
ING-topman Ralph Hamers met een miljoen te verhogen.

Ik ken niemand... Brallerige bullshit.

En zo herkenbaar.

Toen mijn vader in de jaren '80 promotie maakte bij de NMB-bank (de voorloper
van de ING) verhuisden we met het hele gezin van de ietwat volkse Amsterdamse
Helmersbuurt naar het chique Amstelveen. Terwijl Laumans senior de
carrièreladder beklom, verkeerde ondergetekende in de Amstelveense bubble vol
hockeyvelden, rietgedekte huizen en kakkers. Een hockeybal werd ik nooit. Wel
leerde ik dat het 'Ik ken niemand'-argument een maniertje is om even fijntjes
te benadrukken dat je tot de hoogste sociale kaste behoort.

Een paar voorbeelden uit eigen waarneming: ik ken niemand die een trainingspak
draagt. Ik ken niemand die geen voortuin heeft. Ik ken niemand die niet op
wintersport gaat. Ik ken niemand die een volkstuin heeft. Ik ken niemand die op
voetbal zit. Ik ken niemand die van André Hazes houdt.

Jeroen van der Veer woont in Wassenaar. Het Amstelveen van Den Haag. Ook daar
zijn de drie 'grote b's' (grote baan, grote bak, grote bek) alom aanwezig. Maar
van een president-commissaris van een bank die in 2008 z'n handje op moest
houden bij de belastingbetaler, mag je toch verwachten dat hij dergelijk
corporaal geleuter een beetje ontstegen is.

De volgende keer als hij op het hoofdkantoor van de ING op het Bijlmerplein is,
zou Jeroen voor de grap eigenlijk eens naar buiten moeten lopen. Terwijl hij
een bak roti eet bij een van de vele eettent-jes daar of een rondje loopt door
de H-buurt, zou hij eens een gesprek aan moeten knopen met de gewone man. Dan
krijgt hij ongetwijfeld te horen dat iedereen daar niemand kent die een miljoen
loonsverhoging krijgt.

Wellicht leert hij dan eens echt iemand kennen. Misschien wel zichzelf.

Misschien eens gesprek aanknopen met gewone man

LOAD-DATE: 28 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              108 of 148 DOCUMENTS



                                  De Telegraaf

                             27 maart 2018 dinsdag
                                 Gehele Oplage

Ellie in een gespleten wereld

SECTION: RADIOTV; Blz. 18

LENGTH: 213 woorden


In een nieuwe aflevering van de onverwachte NPO-hit  Ellie op patrouille  gaat
de Amsterdamse politiewoordvoerder Ellie Lust naar San Francisco. De
Amerikaanse stad is het hart van Silicon Valley, de regio waarin
technologiebedrijven als Facebook en Apple hun hoofdkantoor hebben. Maar dat
succes heeft een keerzijde, zo ziet Lust met eigen ogen.

Jonge programmeurs en ondernemers dromen van een leven in de stad die bij
toeristen vooral bekend is van de Golden Gate Bridge en gevangeniseiland
Alcatraz. In de slag om talent betalen technologiebedrijven torenhoge
salarissen en krijgen medewerkers vaak ook meteen aandelen in het bedrijf
waarvoor ze werken.

Maar waar de werknemers van deze bedrijven in Porsches rijden en kasten van
huizen kunnen kopen, is het voor de gewone man steeds moeilijker om het hoofd
boven water te houden. Politie-agenten, verplegers en leraren kunnen zich geen
huis of appartement in de stad zelf veroorloven en moeten steeds vaker uren
forenzen om op hun werk te komen.

Met haar Amerikaanse politiecollega's ziet Ellie Lust de omvang van de
daklozenproblematiek die deze ontwikkeling met zich meebrengt. Ellie
patrouilleert daarnaast op het water en gaat 's nachts mee met de alarmdienst,
waar ze op verschillende dringende meldingen afgaat.

LOAD-DATE: 26 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              109 of 148 DOCUMENTS



                                  De Telegraaf

                             24 maart 2018 zaterdag
                                 Gehele Oplage

Referendum

BYLINE: Jaap van Duijn

SECTION: FINANCIEEL; Blz. 38

LENGTH: 487 woorden


Er is nog nooit een wet geweest waar zoveel publieke aandacht voor was als de
Wiv. De kranten stonden vol met lijsten van voor- en nadelen,
televisieprogramma's wogen veiligheid en privacy tegen elkaar af, en dat
allemaal vanwege het referendum.

Wie meer betrokkenheid van de burgers bij de politieke besluitvorming wil, moet
wel een warm voorstander van het referendum zijn. Toch zijn regentenpartijen
als VVD en CDA dat niet. Buma verklaart zelfs bij voorbaat zich niets van een
referendumuitkomst aan te trekken. Hij is beter op zijn plaats als burgemeester
van Tubbergen. D66, ooit opgericht als protestpartij tegen het establishment,
is daar nu zelf onderdeel van en heeft zijn eigen minister het raadgevend
referendum om zeep laten helpen.

De regentenpartijen beroepen zich erop dat wij een parlementaire democratie
zijn, waarbij het gewone volk vertegenwoordigers kiest die geacht worden er
superieure meningen op na te houden en beter in staat te zijn om over complexe
onderwerpen te oordelen. Burgers zouden geen ingewikkelde vraagstukken moeten
worden voorgelegd, waarop alleen met een voor of tegen kan worden geantwoord.

Ik heb dat altijd een onzinredenering gevonden. Om te beginnen zijn Kamerleden
helemaal niet zo slim en burgers helemaal niet zo dom, maar bovendien moeten
die Kamerleden op ingewikkelde vraagstukken uiteindelijk ook met een simpel
voor of tegen reageren. Is dat voor hen minder moeilijk dan voor de gewone
burger?

Het beste voorbeeld in deze is natuurlijk de invoering van de euro door
Nederland. Dat is op een achternamiddag gebeurd. We zijn er ingerold zonder dat
de bevolking een kans kreeg zich uit te spreken over een van de meest
essentiële onderdelen van nationale soevereiniteit: de eigen munt. Er zijn
landen die de moed hadden het vraagstuk van de invoering van de euro wel aan de
bevolking voor te leggen. Zij namen hun volk serieuzer dan de Haagse elite ons
deed. In Denemarken waren de meeste politieke partijen voor de euro, maar van
het electoraat stemde 53% tegen. Hun gelijk werd door het verloop der
gebeurtenissen bewezen. Ook de Zweden konden in 2003 over de invoering van de
euro stemmen. Resultaat: 56% tegen.

Toetreding tot de EU werd door de Noorse bevolking tot twee keer toe (1972 en
1994) in een referendum afgewezen. Denemarken, Zweden en Noorwegen zijn zeer
welvarende landen die op alle gelukslijstjes in de top tien staan. Zwitserland,
hét land van de referenda, staat daar ook altijd bij.

In Nederland uit het verzet tegen de regenten zich op verschillende manieren.
Het nee-stemmen bij referenda is deels een protestuiting. Het massaal stemmen
voor lokale partijen, die hun kiezers hopelijk wel serieus nemen, is een
andere. Een negatievere reactie is om helemaal niet meer te gaan stemmen. Maar
of Den Haag deze signalen serieus neemt, is de vraag. Voorlopig zijn ze weer
even van ons af.

Ook Kamerlid zegt simpel voor of tegen

LOAD-DATE: 23 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              110 of 148 DOCUMENTS



                                  De Telegraaf

                             20 maart 2018 dinsdag
                                 Gehele Oplage

'Cyberdreiging heel dichtbij'

SECTION: BINNENLAND; Blz. 02

LENGTH: 1028 woorden


Stef Blok wil 'gereedschap' om digitale gevaren aan te pakken

Wat hij vooraf al vond, heeft sinds zijn nieuwe ministerschap aan overtuiging
gewonnen: veiligheid moet voorop staan in het Nederlandse buitenlandbeleid. In
zijn eerste interview als minister van Buitenlandse Zaken licht Stef Blok zijn
plannen voor de komende jaren toe.

Laatst had Blok nog een uitgebreid gesprek thuis bij Halbe Zijlstra. Zijn
voorganger maakte als buitenlandminister een vliegende start, maar struikelde
over een verzinsel uit het verleden. „Zijn aftreden was onvermijdelijk, maar
een groot persoonlijk drama", zegt Blok. „Ik heb met hem te doen."

Afgezien van het leugentje over de aanwezigheid in Poetins buitenhuis zal de
nieuwe VVD-minister de zaken 'precies zo' aanpakken als zijn voorganger. „Halbe
en ik komen uit hetzelfde nest, zijn in hetzelfde verfbad gegaan. Tussen Halbe
en mij zul je niet veel verschillen zien."

Misschien toch. Zijlstra gaf geregeld een stevige mening. Van u kennen we dat
niet zo. Terwijl u als buitenlandminister overal iets van moet vinden.

„Als minister van Veiligheid en Justitie moest ik ook vaak inspelen op
gruwelijke incidenten waarvan ik meteen iets moest vinden. Maar als minister
van Buitenlandse Zaken communiceer je behalve met Nederland ook met de wereld.
De ambassades van de landen die hier zijn vertegenwoordigd kijken precies mee.
Ik had deze week mijn collega Boris Johnson aan de lijn. Hij had al duidelijk
gehoord van zijn ambassade wat wij gezegd hadden."

Was Johnson niet geërgerd dat onze solidariteit beperkt is? We vinden het
Britse verhaal geloofwaardig, maar sluiten ons er niet onvoorwaardelijk bij aan.

„Er was geen ruis op de lijn. We stáán achter het Verenigd Koninkrijk. Alleen
heeft Nederland geen eigen informatiepositie. Dat is wel van belang wanneer er
aanwijzingen zijn dat Rusland achter de gifgasaanval zit op Skripal."

Nu is er deze veiligheidsstrategie. In hoeverre draagt die uw handtekening?

„Ik heb dit stuk niet van a tot z geschreven, maar ben blij dat ik hiermee kan
beginnen. Voor mij moet veiligheid de ruggengraat van buitenlands beleid zijn.
Op de eerste dag heb ik in de kantine van Buitenlandse Zaken een presentatie
gegeven over wie ik ben en wat ik met buitenlands beleid heb. Ik heb verteld
dat ik van een generatie ben waarvan de ouders de oorlog bewust hebben
meegemaakt. Mijn moeder woonde in Nijmegen, dus die zat met het gezin onder de
keukentafel tijdens het bombardement. Mijn vader zat in een kamp op Java. Hij
had daar een rottijd en maakte later ook de Bersiap mee en hoorde zo de kogels
om zijn oren fluiten. Dat is één generatie geleden. Dan besef je hoe
buitenlands beleid mensenlevens binnenkomt en mensenlevens kan vernietigen."

Wat hebben gewone Nederlanders aan dat inzicht?

„Denk aan hoe iedereen meeleefde met MH17, toen een conflict in Oekraïne -
hemelsbreed nog best een eind hiervandaan - massa's Nederlanders uit het leven
rukte. Als je ziet hoe de oorlog in Syrië, maar ook onveiligheid in Afrika
langs de route van vluchtelingenstromen ons leven kunnen binnenkomen, dat die
routes ook terroristen kunnen meebrengen. Mensen verwachten van Buitenlandse
Zaken: zet veiligheid centraal in wat je doet."

Waarom zet u zo in op cyber? Is het zo slecht met onze weerbaarheid?

„Het is een actuele dreiging, die vorig jaar heel dichtbij kwam toen een deel
van de Rotterdamse haven stilviel en in Engeland de ziekenhuizen. De bronnen en
de mensen die zulke programmatuur schrijven zitten over het algemeen in het
buitenland. Er is nog maar heel weinig gereedschap voorhanden om internationaal
te vervolgen. Dus werken we aan verdragen om dit te kunnen doen. Nederlandse
diplomaten worden bijgespijkerd om ze alert te maken op cyberdreiging en om
landen te helpen zelf alert te zijn en om juridisch te kunnen optreden."

Krijgt het cyberwapen dezelfde status als gewone wapens?

„Daar wordt vol op ingezet. We hebben afspraken in Europees verband voor
wapenexport (wapens mogen niet bijdragen aan mensenrechtenschendingen, red.).
Die willen we ook voor programmatuur waarmee je gedragingen op internet kunt
volgen en blokkeren, waarmee het vrije woord wordt geblokkeerd en inwoners
bespioneerd. Conflicten ontstaan wanneer mensenrechten niet worden
gerespecteerd. Ook voor aanvalswapens in cyberspace moet zo'n
vergunningssysteem komen."

Iedereen heeft de mond vol van ongewenste buitenlandse inmenging door vooral
Rusland, maar voorbeelden worden er zelden gegeven. Noemt u eens wat.

„Hier moet je heel precies zijn. Er zijn vermoedens. Het scherpste voorbeeld is
Amerika, waar de openbaar aanklager ook echt weer mensen aan het aanwijzen is.
Hier is het de Turkse overheid die mensen met de Nederlandse nationaliteit
vervolgt omdat ze Gülen-aanhanger zijn. Met Turkije hebben we, net als met
Rusland, altijd een ingewikkelde relatie gehad. Maar dat noodzaakt ons juist om
de kanalen open te houden. Je wilt de boodschap kunnen brengen: we zijn het
niet met je eens."

Waarom is het dan zo moeilijk om de Turkse aanval op de Koerden in Afrin te
veroordelen?

„Wij zouden het enige NAVO-land zijn die dat zou doen. Nederland kan alleen
effectief zijn als we coalities weten te smeden. Als je alleen staat, is zo'n
veroordeling eerder schadelijk. Zo'n land zegt dan: er is helemaal geen steun
voor die veroordeling."

De Koerden zijn onze grondtroepen tegen IS. Turkije valt ze aan. Dat is toch
onacceptabel?

„Het is ook raar. En dat steken we ook niet onder stoelen of banken. Voor mij
is realistisch buitenlandbeleid effectief buitenlands beleid. Uiteindelijk moet
ik voor het Nederlands belang opkomen."

Nederland is dit jaar lid van de VN-Veiligheidsraad. Buitenlandse Zaken vindt
het prachtig, maar wat heeft de gewone Nederlander er aan?

„We willen bijvoorbeeld afrekenen met terroristen. Kijk, IS is nu bijna
opgerold; maar hoe zorgen we er nu voor dat de schurken voor de rechter komen?
Nederland loopt voorop met een databank die we aan het vullen zijn met
telefoons die ter plekke zijn gevonden van IS-strijders, zodat we de daders
kunnen oppakken en berechten. Dat lijkt me nogal in het belang van Nederland."

'Ik heb met Halbe

Zijlstra te doen'

LOAD-DATE: 19 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              111 of 148 DOCUMENTS



                                  De Telegraaf

                             19 maart 2018 maandag
                                 Gehele Oplage

'Grootste vervuilers zijn industrie en luchtvaart'

SECTION: BINNENLAND; Blz. 07

LENGTH: 639 woorden


Alweer worden de op diesel rijdende automobilisten gepest door de strengere
regels die gemeenten opstellen. Nog steeds dringt het niet door dat de grootste
vervuiling afkomstig is van de industrie en de luchtvaart. De belasting op
diesels is al hoog genoeg en nu deze maatregel weer. Wanneer houdt het eens op
om de burger weer in de portemonnee te treffen?

P. Lalkens, Midwolda

Stemgedrag

De strijd tegen de milieuzones is maar op één manier te winnen en dat is door
stemgedrag. Geef de autohaters minder macht. Doen we dat niet dan betekent dat
het einde van de gewone man met een auto, want die kan geen nieuwe kopen.

Theo Joren, Haarlem

Voorbereiden

Mocht u voornemens zijn u per auto te willen verplaatsen in ons super geregelde
Nederland, dan dient u zich ervan te vergewissen dat dit in toenemende mate een
gedegen voorbereiding vereist op kennis van plaatselijk verschillende
regelgeving waarmee u onderweg te maken krijgt. Met dank aan plaatselijke
clubjes van milieufanatici wordt u per enkele honderden meters geconfronteerd
met steeds andere maximumsnelheden en dito regelgeving voor toelating van uw
voertuig per locatie.

S.P. Boltjes, Lieshout

Regeltjes

Minister Van Nieuwenhuizen zegt zich te ergeren aan gemeenten die met eigen
regeltjes komen op het gebied van milieu en verkeer. (Tel. 17/03). Deze
minister moet niet achteraf zeuren. Zij weet heel goed dat de regering waar zij
deel van uitmaakt al jaren bewust een groot aantal kerntaken op allerlei gebied
naar de lagere overheid (gemeenten) heeft doorgeschoven onder het motto 'zoek
het zelf maar uit'. Als zij zich dan vervolgens gaat ergeren moet zij de
gegeven vrije hand meteen terugnemen en het zelf weer doen.

C.N.H. van Dijck,

Mijdrecht

Huisartsen

De werkdruk bij huisartsen wordt mijns inziens voor een groot deel veroorzaakt
door mensen die met een vage klacht bij hun huisarts komen. Ik herinner mij
dokter Van Leesten in Castricum, die in een griep- en verkoudheidsperiode zijn
overvolle wachtkamer in stapte en vroeg: „Wie van u heeft geen hemd aan?" Zij
mochten meteen weer naar huis!

Hans de Jong,

Nieuw-Vennep

Slapeloosheid

Ik leed vijf jaar geleden aan slapeloosheid. Na zes weken was ik zo moe en zo
afgevallen dat ik nog geen 100 meter kon lopen. Ik heb het opgelost door te
gaan wandelen. Begonnen met 500 meter en opgevoerd naar 15 kilometer per dag.
Alle pillen weggegooid. En wat zeer belangrijk is, maar dat lees ik nergens als
advies, doe alle wekkers de slaapkamer uit. Het ergste is dat slapeloze mensen
tientallen keren op de wekker kijken. En, altijd op dezelfde tijd naar en uit
bed.

Dick Groenewegen,

Almere Haven

EU

Als ik de artikelen lees omtrent de benoeming van Selmayr door Juncker begin ik
me af te vragen wat erger is: het openlijke elite-gedrag van Poetin of
hetzelfde, verborgen gedrag, van Juncker. Ik zie dat de toekomstvisie van
Harari (boek Homo Deus) waarbij een kleine, zeer rijke elite door o.a.
kunstmatige intelligentie allesbepalend wordt, is ingezet.

Kees Rakers, Hoofddorp

Referendum

Wat een dilemma. Enerzijds vinden wij het belangrijk dat terroristen snel te
traceren zijn, anderzijds zijn we gehecht aan onze privacy. Weet je wat? We
laten het oordeel over aan de door ons gekozen politici!

E.L. Dobber, Lelystad

Topsalaris

De verontwaardiging over het salaris van Hamers is hypocriet. Immers, de ING
heeft allang zijn schulden aan de staat met rente afbetaald. Dus de staat en
wij burgers hebben er niets meer over te vertellen. De ING is een
internationaal opererend bedrijf en doet het goed. Je kunt dus best verdedigen
dat de ceo een topsalaris kan verdienen. Het is nog weinig vergeleken met de
internationale wereld. Wel zouden de buffers van de banken groter moeten zijn
om nieuwe ongelukken te voorkomen waarbij de staat (en wij belastingbetalers)
moeten bijspringen.

A. Hoorn, Castricum

LOAD-DATE: 18 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              112 of 148 DOCUMENTS



                                  De Telegraaf

                             14 maart 2018 woensdag
                                 Gehele Oplage

Wakker

BYLINE: Marcel Peereboom Voller

SECTION: BINNENLAND; Blz. 05

LENGTH: 492 woorden


Hoe zou ING-topman Ralph Hamers gisterochtend wakker zijn geworden? Zijn
salarisverhoging verdampte sneller dan de rente die zijn spaarders op hun
rekeningetje krijgen. Weet je wat ik denk? Ik denk dat hij zich vasthield aan
het ochtendritueel der bankiers en de calculator van het nachtkastje pakte om
zich geruststellend rijk te rekenen.

Want ook zonder opslag is zijn 'Jupiler League-vergoeding', zoals het salaris
in de bankierswereld wordt genoemd, nog altijd een jaarsalaris van 1,9 miljoen.
Gedeeld door twaalf: 158.333,33 euro per maand. Dat betekent dat er elke dag
5205,48 euro binnenkomt. Per uur 216,89 pegels. Elke minuut 3,61 euro. En
alleen ademhalen levert hem al 0,06 eurocent per seconde op.

Hij ging om elf uur naar bed en werd om zeven uur wakker. Eens even kijken:
acht uur slaap keer 216,89 euro per uur is 1735 euro en twaalf cent.

Niks aan het handje.

Geen reden dus om vanwege salaristechnische redenen over te stappen naar de
Premier League van de Londense City-bankiers, en zo kan Hamers gewoon
doorwerken aan wat hij ziet als het 'hoogst haalbare' bij ING:
klanttevredenheid. Veel van zijn woedende klanten stapten deze week echter wél
over naar een andere bank.

O, ironie.

Hoe werd Jesse Klaver gisterochtend wakker, nadat dankzij zijn dreigement met
een spoedwet de verrijking van de ING-topman was voorkomen? Nou, precies met
die overtuiging: Klaver positioneerde zich de afgelopen dagen als redder des
vaderlands spaarvarken, en spinde ook dit laatste nieuws vakkundig richting de
komende gemeenteraadsverkiezingen.

„Het is een belangrijk signaal geweest dat niet alleen de oppositiepartijen
ónze wet wilden steunen, maar ook de coalitie. Daarmee heeft de politiek laten
zien dat ze bereid is door te bijten", zei hij op Radio 1.

Met de nadruk op 'onze' wet, terwijl het accent zou moeten liggen op onze
samenleving. Want het was Jan met de pet die het niet pikte en doorbeet, omdat
hij verdorie ooit met zijn spaarcentjes eigenhandig de bank van de ondergang
had gered en tegenwoordig bijna moet betalen om er überhaupt te mogen sparen.

Dit werd bevestigd in de verklaring van president-commissaris Jeroen van der
Veer, die geen woord aan Jesse Klaver vuilmaakte, maar zei dat ING „de publieke
reactie op deze duidelijk overgevoelige kwestie heeft onderschat" en dat hij
wilde voorkomen dat „de discussie het bedrijf schade toebrengt". Maar toen was
het leed al geleden.

Hoe ik, eenvoudige spaarder, wakker werd? Nou, toch ietwat klantontevreden.
Omdat het een utopie is te denken dat de bank echt tot inkeer is gekomen. Omdat
het hier een ordinair gevalletje imagoschadebeperking betreft. Omdat Jesse
Klaver met zijn symboolpolitiek een overwinning claimt die het volk, en niet te
vergeten de opstandige ING-medewerkers, toekomt.

En omdat zowel in de politieke als in de financiële wereld de hypocrisie
opnieuw hoogtij viert.

Wanneer worden ze daar nu eens echt wakker?

Klaver claimt de

overwinning op ING

LOAD-DATE: 13 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              113 of 148 DOCUMENTS



                                  De Telegraaf

                             12 maart 2018 maandag
                                 Gehele Oplage

'Minder zwerfafval na statiegeld plastic flesje'

SECTION: BINNENLAND; Blz. 07

LENGTH: 629 woorden


Vanaf 2021 wil de overheid statiegeld gaan invoeren op kleine plastic flessen
en/of blikken. Tenzij de verpakkingsindustrie vóór die tijd erin slaagt de
hoeveelheid plastic flesjes in het zwerfafval met 70 tot 90 procent te
verminderen. In Duitsland hebben ze dit al langer en krijg je 25 eurocent
statiegeld per flesje of blikje retour bij de supermarkten. En zo hebben ze bij
onze oosterburen veel minder (zwerf)afval.

Lucas Meijer,

Nieuwe Pekela

Opvoeding

Wij leerden van onze ouders (jaren '50/ '60) om niets op straat of in de berm
weg te gooien. Dan was je een 'Bermzwijn'. Is het gemakzucht van de huidige
generatie om dat hun kinderen niet meer aan te leren? Of hebben ze het zelf ook
niet van hun ouders geleerd? In plaats van statiegeld is het beter om de
kinderen hierin op te voeden en zelf het goede voorbeeld te geven.

M. van Beers, Riethoven

Premier

Onze premier weet te melden dat hij nooit bankcommissaris zal worden. Ik zal
het uitknippen en bewaren. Dit zal wel onder de categorie verkiezingsbeloftes
vallen, wat inhoudt dat ze een beperkte houdbaarheidsdatum hebben.

L. v.d. Schoot, Hilversum

Poster

Twee zoenende mannen op een poster in het bushokje en de wereld is te klein.
Maar ik hoor nooit klachten over posters met vrouwen in pikante lingerie. Ik
kijk naar de poster en denk, het zal wel. We moeten iedereen in z'n waarde
laten.

Ben van der Ham,

Culemborg

Gaybrapad

Mooi zo'n veelkleurig gaybrapad. Maar is dit niet strijdig met de
Wegenverkeerswet? Daarin hebben voetgangers alleen voorrang op een zwart-wit
zebrapad.

Ed Verstraten, Lelystad

Schade

Ik zit te wachten in mijn stilstaande auto. Er komt een onoplettende fietser
aan die tegen mijn auto aanrijdt en schade veroorzaakt. Hij heeft geen
legitimatie bij zich dus ik bel de politie. Deze vraagt, na mijn uitleg, of er
gewonden zijn anders komen ze niet. Op mijn antwoord 'Nóg niet', zijn ze toch
gekomen. Dríe keer is mij gevraagd of ik wel stilstond totdat de fietser het
beaamde. De schade werd op verzoek van de politie gemiddeld. Maar als je niet
oplet in het verkeer, moet je ook de gevolgen dragen.

W. Boer, Amsterdam

ING

GroenLinks komt met een idee om snel een wet in elkaar te flansen om te
voorkomen dat ING-topman Hamers een exorbitante loonsverhoging kan krijgen.
Maar is dit nu net niet de betutteling waar we met z'n allen vanaf willen? Laat
GroenLinks eens een wet maken waar de gewone man iets aan heeft!

Peter Borst, Beverwijk

Grazers

Nu de meeste kou uit de lucht is, moet er nu verder gedacht worden over hoe nu
verder met de (dieren in de) Oostvaardersplassen. Na de massale sterfte van de
grote grazers, zullen de beleidsbepalers echt hun verantwoordelijkheid moeten
nemen. Het ooit zo ambitieuze plan een mooi natuurgebied te ontwikkelen is op
alle fronten en tegen verwachtingen in mislukt. Alle grote grazers zullen er
weer weg moeten. Van de Oostvaardersplassen moet weer een toegankelijk
moerasgebied gemaakt worden zonder hekken eromheen.

Rob Koelewijn,

Lisse

WK schaatsen

De organisatie van het WK schaatsen allround is erin geslaagd om er een bende
van te maken. Hoe moeilijk was het nu, wetende hoe het weer in Nederland is, om
de zes grootste kanshebbers, bij de dames en heren, onder gelijke
omstandigheden te laten rijden? Bij dit zeer wisselvallige weer en daardoor
wisselende ijsvloer had het nooit mogen gebeuren dat een favoriet bij de dames,
Takagi, veel eerder reed dan Wüst, waardoor de laatste bijna 2 seconden op de
500 m verloor.

J.J.G. Knop, Bussum

Bitcoin

Politiek Den Haag wil het gebruik van cryptovaluta aan banden leggen 'om de
burger te beschermen'. Ten eerste heeft de politiek zich daar niet mee te
bemoeien. Ten tweede, de Bitcoin is juist bedacht om economie en volk te
beschermen tegen valutamanipulatie.

Ludwig van El,

Oostzaan

LOAD-DATE: 11 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              114 of 148 DOCUMENTS



                                  De Telegraaf

                             10 maart 2018 zaterdag
                                 Gehele Oplage

Kwartmiljonair voor50

BYLINE: Jim Tehupuring

SECTION: FINANCIEEL; Blz. 45

LENGTH: 261 woorden


Beleggen kost veel tijd en je moet over serieus vermogen beschikken.

Dat klopt zeker wanneer je wilt investeren in individuele aandelen, maar wel
risico's wilt spreiden. Zelf houd ik mij er dagelijks mee bezig en ik ben er
van overtuigd dat je zo waarde kunt toevoegen. Veel mensen hebben die tijd
niet, er ook geen zin in, waarschijnlijk niet de kunde en Jan Modaal heeft niet
EUR 250.000 op de plank liggen om de beleggingen uit te besteden aan een
vermogensbeheerder. Voor die groep is een andere aanpak vele malen efficiënter.
Het mooie is, je kunt er niet jong genoeg mee beginnen en je hoeft helemaal
niet veel geld te hebben.

Periodiek beleggen is een krachtige werkwijze. Door bijvoorbeeld maandelijks
EUR 50 te investeren maak je een portefeuille minder gevoelig voor de grillen
van de markt. Je koopt soms hoog, soms laag, maar gemiddeld tegen een
aantrekkelijke prijs. Het geld wordt belegd in mandjes aandelen (etf's),
waardoor je gespreid bent en weinig kosten maakt. Er is geen specifieke kennis
vereist. De enige overtuiging die je moet hebben is dat economieën op termijn
groeien en aandelen dus stijgen. Er zijn steeds meer partijen die deze
mogelijkheid tegen acceptabele tarieven bieden.

De afgelopen 25 jaar was het totaalrendement op aandelen 10%. Maar ook met 7 of
8% nettorendement zijn de vooruitzichten zeer aantrekkelijk. Stel dat je op je
twintigste begint en doorgaat tot je 65e. Bij 8% rendement heb je dan
uiteindelijk toch die kwart miljoen euro.

Jim Tehupuring is eigenaar van ProBeleggen

Periodiek beleggen krachtige werkwijze

LOAD-DATE: 9 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              115 of 148 DOCUMENTS



                                  De Telegraaf

                              9 maart 2018 vrijdag
                                 Gehele Oplage

'Zwartspaarders in spanning'

SECTION: BINNENLAND; Blz. 02

LENGTH: 541 woorden


Kluisjes Rabobank stampvol met 'goud, sieraden en afgeroomde omzet'

'Henk' is een van de gedupeerden van de kraak bij Rabobank Oudenbosch, een van
de grootste bankroven sinds de Tweede Wereldoorlog. „Ze verzekerden mij dat
mijn kluisje niet was leeggeroofd. De bank is echter niet in staat mij te
vertellen wanneer ik de inhoud kan inspecteren. Ik ben daar bijzonder boos
over."

Henk, die anoniem wenst te blijven, werd woensdag gebeld door de bank. Hij is
een van de vele betrokkenen. Meer dan de helft van de zeshonderd kluisjes in
het Brabantse dorp is leeggeroofd. De ruimte telde zoveel kluisjes omdat veel
Rabobank-'safeboxes' in de omgeving in de loop der tijd werden gesloten en
vervolgens centraal samengebracht in het filiaal in Oudenbosch.

Henk: „Iedere Rabo had zijn eigen safeloketten. Die van mij zat in Zundert en
nu dus in Oudenbosch. Mensen rijden tientallen kilometers om naar Oudenbosch te
komen."

Rijke boeren

Henk kent veel gebruikers. „Het zijn rijke boeren die hier geld en sieraden
hebben liggen, maar ook veel ondernemers die af en toe wat omzet afromen en in
een kluis stoppen. Het grijze circuit zeg maar. Veel mensen stoppen vermogen in
een kluis om het te verbergen voor de Belastingdienst. In de kluizen zit vooral
goud en cash geld. Een vriendin van me is in alle staten, omdat ze al haar
spaarcenten kwijt is. Voor een gewone burger kan een paar duizend euro al een
ramp zijn."

De Rabobank wil niets zeggen over bedragen. Henk schat in dat er gemiddeld
zeker voor 25.000 tot 50.000 euro aan geld of goederen in een box zit. „Reken
maar uit: 300 keer 25.000. Dan zit je al op 7,5 miljoen euro." De
kluisjeshouder vertelt hoe het systeem werkt. „De ruimte met de kluisjes is
niet voor klanten toegankelijk, hij zit ondergronds. Op de begane grond is een
kamertje waar de klant zich moet identificeren met een pasje en een
vingerafdruk. De box komt dan naar boven met een soort lift. Het moet niet
moeilijk zijn om de kluisjes te forceren. Zeker niet als je daar een heel
weekend in de kluisruimte de tijd voor neemt." Rabobank-woordvoerder Hendrik
Jan Eijpe bevestigt het verhaal van Henk over de centralisatie en de wijze
waarop klanten bij hun kluis kunnen komen. „Inmiddels zijn alle klanten
geïnformeerd. Sommigen reageerden boos, anderen verdrietig. Ons personeel is
erg emotioneel. Klanten denken dat hun spullen hier veilig zijn en dan gebeurt
dit. Afschuwelijk gewoon."

Aantonen

Kluishouders zijn verzekerd voor een bedrag tot 45.000 euro. Probleem is alleen
dat lang niet iedereen kan aantonen wat er in de boxen zat. Het is volgens de
woordvoerder nog niet duidelijk wanneer de klanten bij hun kluis kunnen.

De politie jaagt vier dagen na de hondsbrutale en zeer professioneel
uitgevoerde roof nog altijd op de criminelen. Een team van vijftien
rechercheurs onderzoekt sporen en heeft camerabeelden in de omgeving opgevraagd.

Nul tips

„We hebben tot nu toe geen enkele tip gekregen. Nul. We roepen mensen op zich
te melden. Oudenbosch is een klein dorp. Iemand moet afgelopen weekend iets
verdachts hebben gezien", zegt woordvoerder Willem-Jan Uytdehage van de politie
Zeeland-West-Brabant.

De naam Henk is op verzoek van de geïnterviewde gefingeerd.

'Ons personeel is erg emotioneel'

LOAD-DATE: 8 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              116 of 148 DOCUMENTS



                                  De Telegraaf

                              9 maart 2018 vrijdag
                                 Gehele Oplage

'Niemand begrijpt aanpak eigen huis'

SECTION: FINANCIEEL; Blz. 27

LENGTH: 1043 woorden


Leo Stevens

Elk kabinet verandert wel weer iets aan de belasting op de eigen woning. Ook
Rutte 3. Het eindresultaat is volgens fiscaal expert Leo Stevens dat niemand er
nog iets van begrijpt. „Jongeren krijgen de rekening gepresenteerd."

Geduldig blijft Leo Stevens jaar na jaar uitleggen hoe een logisch en goed
functionerend belastingstelsel eruit moet zien. De gerenommeerde fiscalist ziet
het als zijn plicht de politiek hierover te adviseren.

Van de belasting van het eigen huis begrijpt hij zo langzamerhand niets meer.
Er ontbreekt een coherente aanpak waardoor mensen door de bomen het bos niet
meer zien. Daarom liet hij zich in de Tweede Kamer zeer kritisch uit over de
afschaffing van de wet-Hillen, die mensen beloont voor het aflossen van hun
huis.

Hoe typeert u wat het kabinet met de eigen woning doet?

„Het ergste vind ik dat de gewone burger die dat allemaal zou moeten begrijpen
totaal niet meer weet wat er gebeurt. Dat die de regels niet meer kan snappen.
Het is erg ingewikkeld en ook voor de Belastingdienst heel moeilijk uit te
voeren. Het lijkt wel of politiek en samenleving uit elkaar drijven. De
politiek komt steeds met nieuwe regeltjes maar is zich er onvoldoende van
bewust wat dat voor de woningbezitter betekent."

Is het eigenwoningbezit moeilijker gemaakt?

„Ja, vooral voor de jongere generatie als zij geen financieel steuntje in de
rug van hun ouders krijgen. En je ziet dat er op detailniveau, denk aan het
afschaffen van de wet-Hillen, nieuwe regels komen die met stoom en kokend water
door het parlement gejaagd worden. Nu ga je over dertig jaar een detailvoordeel
afpakken zonder dat je een duidelijke visie hebt gepresenteerd op het
eigenwoningregime. We hebben zo hordes boze mensen gecreëerd, zonder dat het
nodig was."

Heeft dit kabinet dat nog weer erger gemaakt?

„Het beleid is een aaneenschakeling van ingewikkelde rafelwetgeving. Het
kernprobleem is nog steeds niet opgelost. Dat is dat de eigen woning een plek
heeft gekregen in box 1 (waarin inkomen wordt belast, red.), terwijl zij daar
niet thuishoort. De woning is om partijpolitieke redenen destijds in box 1
gezet, terwijl alle andere vermogensbestandsdelen in box 3 zitten. Dat zorgt
voor spanningen."

Wat voor spanningen?

„Wanneer je duidelijk een bevoorrechte positie geeft aan één
vermogensbestandsdeel, gaat de prijs daarvan stijgen. En dan knel je daarmee de
toegankelijkheid tot de woningmarkt voor de onderkant van de samenleving af.
Want die kunnen de gestegen prijzen niet betalen."

Dus door het eigen huis niet hetzelfde te behandelen als je spaargeld, jaag je
de huizenmarkt aan?

„Ja inderdaad. En het vervelende is: mijn generatiegenoten en ik hebben van de
eigen woning kunnen profiteren. Ik heb jarenlang een riante aftrekpost gehad,
ik ben spekkoper. De aftrekbaarheid van de hypotheekrente heeft de vraag naar
woningen versterkt en de prijzen fors opgedreven. De nieuwkomers op de markt
moeten dat betalen. Zij betalen in wezen mijn aftrekpost, daar komt het voor
een groot gedeelte op neer. En nu hebben we gezegd: we gaan orde op zaken
stellen en creëren een nieuwe regeling waarin de renteaftrek wordt beperkt.
Maar die nieuwe regeling wordt tot de nieuwe generatie beperkt, en raakt mij
niet. Terwijl ik degene ben die heeft geprofiteerd, krijgt de volgende
generatie daarvoor de rekening gepresenteerd."

Dus de nieuwkomers worden twee keer gepakt? Met de stijgende huizenprijs en een
strenger regime?

„Dat klopt."

Dat is alleen te doorbreken door iedereen gelijk te stellen. Maar dat is
politieke zelfmoord in Nederland.

„Dat moet je ook niet in één klap doen. Dat hadden we op tijd moeten doen, er
eerder mee moeten beginnen en het geleidelijk doen. Toen in 2001 het nieuwe
belastingstelsel van kracht is geworden, hadden we kunnen zeggen: op termijn
moet de eigen woning toch naar box 3."

Is de verplichte aflossing een vooruitgang?

„Ja dat is een vooruitgang. Maar het was niet nodig om dat tot 100% te doen.
Want dan leg je een heel grote last op de jonge generatie. Ik denk dat als je
had gezegd dat er tot 50% moet worden afgelost, het ook prima was geweest. Dan
was de toegang tot de woningmarkt veel makkelijker geweest voor de jongeren."

Wat is de oplossing voor de complexe fiscale situatie rond het eigen huis?

„De basisfout van het eigenwoningregime zit hem in het volgende: de aftrekpost,
de hypotheekrente, is tegen het werkelijke bedrag aftrekbaar. Terwijl de
bijtelpost, de waarde van het wonen, tegen een veel te lage waarde wordt
belast. Dat zou je kunnen oplossen door de hypotheekrenteaftrek te beperken,
maar daar ben ik nooit voorstander van geweest. Het zit hem in het feit dat wij
de waarde van het eigenwoningbezit te laag belasten. Dat eigenwoningforfait
moet je dus gaan verhogen. Dan pak je degene die de woning heeft gefinancierd
met een hypotheek en degene die het uit eigen middelen kon doen op gelijke
wijze. Zo trek je de eigen woning gelijk met box 3."

Uiteindelijk moeten we het eigen huis als een gewoon vermogensbestandsdeel zien?

„Ja, maar wat mij betreft mag dat gefaciliteerd worden door een
basisvrijstelling van bijvoorbeeld 2 of 3 ton. Dat is aan de politiek. Dat is
vergelijkbaar met huurders die je een huurtoeslag geeft. Dus dat je de
onderkant van de eigenwoningbezitters een tegemoetkoming geeft. Dat is zeer
verdedigbaar."

Wat vindt u van de overige plannen in het regeerakkoord op fiscaal gebied?

„Er is niet voldoende visie op de fiscaliteit. Ik was even gelukkig met het
regeerakkoord. Ik dacht: er worden nu knopen doorgehakt. Maar ja, nadien is het
gewoon ernstig ingezakt. Er komt bijna niks tot stand op fiscaal gebied op dit
moment. Het regeerakkoord straalde nog uit: we gaan het aanpakken. Maar in de
vervolgstappen hapert het, daar zie ik niet duidelijk meer een visie."

Misschien gaat dat nog komen.

„Ja dat hoop ik. Ik ben eigenlijk ook een geduldig en positief ingesteld mens.
Anders had ik ook niet altijd in het onderwijs gezeten."

Fiscaal expert pleit voor coherent belastingstelsel

CV

1944 geboren in Belfeld

1971 medewerker Rijksbelastingdienst

1975 overstap naar Erasmus Universiteit Rotterdam

1980 gepromoveerd op 'Belasting naar draagkracht'

1986 hoogleraar Fiscale Economie

2006 Afscheid van Erasmus Universiteit

2008-2018 kroonlid SER

LOAD-DATE: 8 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              117 of 148 DOCUMENTS



                                  De Telegraaf

                             3 maart 2018 zaterdag
                                 Gehele Oplage

Het is normaal om iets terug te doen

SECTION: REPORTAGE; Blz. 18

LENGTH: 569 woorden


Wat mij betreft is het niet meer dan normaal dat je iets terugdoet voor de
maatschappij. Waarom zou je niets hoeven doen voor een - door de samenleving
opgebrachte - uitkering die maar net iets lager is dan het inkomen van vele
hardwerkende Nederlanders? Maar ook voor werkloze mensen is het zoveel beter om
een nuttige dagbesteding te hebben. Van koffie schenken voor bejaarden word je
uiteindelijk veel gelukkiger dan van alleen thuiszitten. Dat is mijn rotsvaste
overtuiging. Bovendien wordt met het verrichten van een tegenprestatie
arbeidsritme opgedaan, waardoor het uitzicht op betaald werk toeneemt.

In Rotterdam doet daarom iedereen iets voor zijn inkomen, ongeacht of dat nou
een salaris of een bijstandsuitkering is. Met dat voornemen is het stadsbestuur
met Leefbaar Rotterdam vanaf 2014 voortvarend aan de slag gegaan. En met
resultaat. Twaalf- van de twintigduizend bijstandsgerechtigde Rotterdammers met
een grote afstand tot de arbeidsmarkt doen inmiddels twintig uur per week, of
naar vermogen, iets terug voor hun uitkering. Variërend van mantelzorg tot
vrijwilligerswerk bij de voetbalclub. De tegenprestatie is verplicht, maar
Rotterdammers zijn vrij om te kiezen welke invulling ze hieraan geven. Zolang
het maar geen betaald werk verdringt.

Vanaf dit jaar is de tegenprestatie in de hele stad van kracht. Waar steden als
Amsterdam en Utrecht (nota bene met de VVD in het college) botweg weigeren deze
wettelijke verplichting uit te voeren, loopt Rotterdam hiermee ver voor de
troepen uit. Honderden van de 15.000 Rotterdamse bijstandsontvangers die de
afgelopen periode naar betaald werk werden begeleid, waren langdurige werklozen
die vanuit een tegenprestatie alsnog aan de bak kwamen. Opnieuw een succes,
naast onder andere een kordate aanpak van fraude en een zes keer grotere afname
van het bijstandsbestand dan in Amsterdam in 2017.

Linkse partijen schamperen over de tegenprestatie. Termen als 'dwangarbeid' en
'slavernij' worden niet geschuwd. Wat een minachting voor het belangrijke
maatschappelijke werk dat deze Rotterdammers verrichten. Wat een minachting
voor Rotterdammers die voor een inkomen net boven het bijstandsniveau iedere
ochtend vroeg opstaan. Maar ook: wat een wereldvreemdheid. Want juist de mensen
die een tegenprestatie verrichten, zijn zeer te spreken over het instrument.
Uit een grootschalig gemeentelijk onderzoek bleek eind vorig jaar dat maar
liefst tachtig procent van hen blij is met hun nieuwe leven. Ze voelen zich
zelfverzekerder, gezonder, zijn vaker buitenshuis en geven aan meer sociale
contacten te hebben dan voorheen. Zouden zij graag omschreven worden als
slaven? Ik dacht het even niet.

Over maatschappelijk draagvlak is ook niet te klagen: zo'n driekwart van alle
Rotterdammers staat achter de tegenprestatie. En ondanks uitvluchten van
weigerachtige gemeenten over de hoge kosten die ermee gepaard zouden gaan, zijn
de opbrengsten in Rotterdam twee keer zo hoog.

Kortom: de tegenprestatie kent eigenlijk alleen maar voordelen. Wij gaan deze
regeling de komende jaren dan ook zeker doorzetten en hopen dat meer gemeenten
ons voorbeeld zullen volgen. Kom op, wethouders in den lande, laat je niet
langer gijzelen door linkse dogma's. Doe wat goed is voor de samenleving in het
algemeen - en jullie werkzoekenden in het bijzonder.

Joost Eerdmans, lijsttrekker Leefbaar Rotterdam

Tijd nuttig besteden

maakt gelukkiger

LOAD-DATE: 2 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              118 of 148 DOCUMENTS



                                  De Telegraaf

                             3 maart 2018 zaterdag
                                 Gehele Oplage

Innovatief en doortastend

SECTION: REPORTAGE; Blz. 28

LENGTH: 292 woorden


Een kleine auto met hetzelfde comfort als de dikke Buick waarin hij zelf
rondreed. Bovendien binnen bereik van de gewone man. Daarvan droomde Hub van
Doorne (1 januari 1900); zijn Van Doorne's Automobielfabriek maakte dit waar
met de introductie van de Daf op de Autorai van februari 1958, nu zestig jaar
geleden.

Samen met zijn broer Wim - de financiële man in het bedrijf - slaagt hij erin
binnen tien jaar een marktaandeel van 7,7 procent te verkrijgen. Ook in België,
Duitsland en Groot-Brittannië is de Daf een bescheiden succes. Minder geslaagd
is de poging voet aan de grond te krijgen in Amerika, hoewel een gelikte
marketingcampagne moet doen geloven dat in de VS over niets anders meer wordt
gepraat dan over die handige tweede auto met zijn unieke automatische
schakelsysteem - de Variomatic.

Onder de Nederlandse werknemers zijn 'meneer Hub' en 'meneer Wim' zeer geliefd.
Ze richten een pensioenfonds op voor hun personeel en vormen een ware 'Daf-
familie'. Door de (olie)crisis begin jaren 70 en de opkomst van kleine Japanse
auto's stagneert de verkoop. In 1975 wordt het Zweedse Volvo voor driekwart
eigenaar van Dafs personendivisie.

De grondlegger van het bedrijf, Hub van Doorne en zijn vrouw Rie, werden in
2007 in Deurne geëerd met een standbeeld in het naar hem vernoemde park.
Toenmalig premier Jan Peter Balkenende reed het dorp binnen in een van de
eerste Dafjes. Balkenende, toch voor velen de vleesgeworden jaren 50, prees Van
Doorne met de woorden: „Een fantastische ondernemer. Een van de kanjers uit het
Nederlandse bedrijfsleven. Iemand met idealen." We moesten het maar aandurven,
vond de premier, Van Doorne als „een Nederlandse Henry Ford" te zien. „Net zo
selfmade. Net zo innovatief. Net zo doortastend."

LOAD-DATE: 2 March 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              119 of 148 DOCUMENTS



                                  De Telegraaf

                            27 februari 2018 dinsdag
                                 Gehele Oplage

Rechter geeft fout signaal af

SECTION: WATUZEGT; Blz. 16

LENGTH: 102 woorden


Brief van de dag

Volgens de rechterlijke macht mogen Turkse Nederlanders frauderen met hun
bijstandsuitkering. Dit geeft natuurlijk een slecht signaal af naar autochtone
Nederlandse bijstandontvangers.

Want die worden volledig door de ambtelijke molen gehaald bij de gemeenten
(denk onder meer aan de schoonmoeder van Lange Frans, die niet eens op haar
kleinkinderen mocht passen en in eerste instantie ruim 30.000 euro moest
terugbetalen).

Dit is de waanzin ten top in een land dat steeds verder wegdrijft van wat
normaal is en waar de gewone Nederlander zich steeds minder thuis voelt.

Hans van Bakkum, Amstelveen

LOAD-DATE: 26 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              120 of 148 DOCUMENTS



                                  De Telegraaf

                            23 februari 2018 vrijdag
                                   Rotterdam

'Minder blanke mannen in straatnamen'

BYLINE: Maarten Ritman

SECTION: REGIO; Blz. 14

LENGTH: 421 woorden


door Maarten Ritman

Rotterdam - Er moeten veel meer straatnamen in Rotterdam worden vernoemd naar
vrouwen. Daarmee moet een einde komen aan de dominantie van blanke mannen in
het straatnamenbeeld.

Vijf politieke partijen hebben er een initiatiefnota voor ingediend, die uit de
koker komt van Nadia Arsieni van D66. GroenLinks, NIDA, SP en de PvdA steunen
het voorstel. Al langere tijd rommelt het in Rotterdam met vernoemingen en
verwijzingen.

Zeehelden moeten van hun sokkel worden getrokken omdat ze ooit fout zijn
geweest, zonder dat de context van de tijd waarin ze leefden wordt meegenomen
in de overwegingen. De pijlen zijn nu breder gericht.

Het moet 'diverser'. Begin deze maand werd in Hillegersberg van vijf nieuwe
straten de naam bekendgemaakt. Allemaal kunstenaars zijn in naam vereeuwigd. Op
zich prima volgens de politici, ware het niet dat 'deze nieuwe straten allemaal
naar witte mannen vernoemd zijn'.

Niet voor het eerst. „Helaas is dit een bekend fenomeen. Zo werden in juli 2016
de Joop de Jongestraat, Jankleingeldstraat, Jan van Weeldenstraat, Albertus de
Voogtstraat en de Coor Ditewegstraat onthuld. Allen verzetsstrijders uit de
Tweede Wereldoorlog die deze eer absoluut verdienen", stellen de vijf partijen
in hun voorstel.

„Maar waar zijn de straten die de vele fantastische vrouwen eren die Rotterdam
door de eeuwen heen hebben gevormd? Of bijvoorbeeld Rotterdammers met een
migratieachtergrond? De duizenden straatnamen in het straatnamenregister laten
een heel eenzijdig beeld zien van de Rotterdamse geschiedenis. In een divers
Rotterdam kan dit zo niet langer."

Ze hebben zelf een steekproef gehouden in het straatnamenregister en daaruit
blijkt dat acht procent van de Rotterdamse straten vernoemd is naar een vrouw.
Vooral leden van het Koningshuis of religieuze personen/heiligen. Geen enkele
straat draagt de naam van een Rotterdammer 'met een cultureel diverse
achtergrond'.

Daarom moeten de regels worden aangepast wanneer er naar iemand vernoemd kan
worden. Zo moet het verschil in beleid tussen 'normale mensen' en leden van het
Koninklijk Huis worden opgeheven. Jan met de pet kan pas tien jaar na zijn
overlijden worden vernoemd, iemand van het Koninklijk Huis een jaar na diens
dood.

Meer aandacht voor vrouwen moet er komen met een wijk voor 'vergeten vrouwen',
'kunstenaressen', 'sportsters' of 'vrouwelijke verzetshelden'. Er zijn al
twaalf namen aangeleverd bij het college om een straat naar te vernoemen;
kinderboekenschrijfster Thea Beckman prijkt bovenaan.

LOAD-DATE: 22 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              121 of 148 DOCUMENTS



                                  De Telegraaf

                           21 februari 2018 woensdag
                                 Gehele Oplage

Alleen 'slap bier' voor Kuippubliek

BYLINE: Maarten Ritman

SECTION: BINNENLAND; Blz. 15

LENGTH: 251 woorden


door Maarten Ritman

Rotterdam - Ook in een nieuw Feyenoord-stadion blijft alcoholverkoop voor het
'gewone' publiek aan banden gelegd. Alleen notabelen kunnen straks ook aan de
drank.

Al jaren kunnen de reguliere fans slechts evenementenbiertjes kopen. Dat is
ingesteld op verzoek van Stadion Feijenoord eind jaren tachtig. Er werd geen
drankvergunning meer afgegeven voor de publieke ruimten om de agressie op de
tribunes tegen te gaan.

Sindsdien, ook na de verbouwingen, kunnen de skyboxbezoekers terecht op de
Maastribune en bij de Van Zandvlietzaal voor een pilsje of wijntje. De gewone
man moet het doen met een waterig pilsje met 3,5 procent alcohol.

In de huidige Kuip, maar ook in de nieuw te bouwen voetbaltempel gaat daar geen
verandering in komen, zo blijkt uit de beantwoording van schriftelijke vragen
van Leefbaar Rotterdam. Portefeuillehouder burgemeester Ahmed Aboutaleb laat
weten dat drank overal afhankelijk is van 'de veiligheidssituatie in de tijd'.

De skyboxen met drank leveren geen overlast op, weet hij te melden. „Er hebben
zich geen incidenten in de openbare orde-sfeer voorgedaan vanuit de business
ruimten." Er gaan verhoudingsgewijs in de Kuip echter weinig drankjes over de
toonbank. Dat komt volgens de burgemeester door de slechte logistieke routing.
Hij hoopt dat daar verbetering in komt. „Met een groter stadion, counters
dichtbij, beperkte wachtrijen en counters met zicht op het veld gaat de
besteding zeker omhoog."

Ook in nieuw stadion verkoop alcohol aan banden

LOAD-DATE: 20 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              122 of 148 DOCUMENTS



                                  De Telegraaf

                           21 februari 2018 woensdag
                                   Rotterdam

Alleen 'slap bier'voor Kuippubliek

BYLINE: Maarten Ritman

SECTION: REGIO; Blz. 14

LENGTH: 455 woorden


Ook in nieuw stadion gedeeltelijke 'drooglegging'

door Maarten Ritman

ROTTERDAM - Ook in een nieuw Feyenoord-stadion blijft alcoholverkoop voor het
'gewone' publiek aan banden gelegd. Alleen notabelen kunnen straks ook aan de
drank.

Al jaren kunnen de reguliere fans slechts evenementenbiertjes kopen. Dat is
ingesteld op verzoek van Stadion Feijenoord eind jaren tachtig. Er werd geen
drankvergunning meer afgegeven voor de publieke ruimten om de agressie op de
tribunes tegen te gaan.

Sindsdien, ook na de verbouwingen, kunnen de skyboxbezoekers terecht op de
Maastribune en de Van Zandvlietzaal voor een pilsje of wijntje. De gewone man
moet het doen met een waterig pilsje met 3,5 procent alcohol.

Daar is bij de buren van Excelsior en Sparta gaan sprake van. Enkel bij
risicowedstrijden wordt gekeken of het noodzakelijk is de alcoholverkoop aan
banden te leggen.

In de huidige Kuip, maar ook in de nieuw te bouwen voetbaltempel gaat daar geen
verandering in komen, zo blijkt uit de beantwoording van schriftelijke vragen
van Leefbaar Rotterdam. Portefeuillehouder burgemeester Ahmed Aboutaleb laat
weten dat drank overal afhankelijk is van 'de veiligheidssituatie in de tijd'.

„Verkoop van alcohol in het nieuwe stadion zal bezien moeten worden in het
kader van de gehele veiligheidssituatie op dat moment, zowel in het licht van
het ontwerp van het nieuwe stadion als de ontwikkeling van de
veiligheidssituatie in de tijd", zo laat de burgemeester weten.

De skyboxen met drank leveren geen overlast op, weet hij te melden. „Er hebben
zich geen incidenten in de openbare orde-sfeer voorgedaan vanuit de business
ruimten. Daarbovenop kennen deze, meer besloten, ruimten hun eigen specifieke
beveiligingssituatie."

Er is in ieder geval niet begroot op meer horeca-inkomsten in het nieuwe
stadion doordat iedereen aan de drank kan. 'De toegenomen gemiddelde consumptie
in de business case wordt niet verklaard door de eventuele verkoop van alcohol.
Dat heeft te maken met de verbeterde situatie in het nieuwe stadion. In het
huidige stadion ligt de consumptie lager dan ze zou kunnen of moeten zijn',
schrijft de burgemeester.

Want momenteel kun je beter aan het begin van de eerste helft al je drankje
halen voor in de rust. Dat komt volgens de burgemeester door de slechte
logistieke routing, vooral vanaf de tweede ring. Een gebrek aan verkooppunten
zorgt ook nog eens voor wachtrijen, vandaar dat er verhoudingsgewijs in de Kuip
weinig drankjes over de toonbank gaan.

Los van alcoholische versnaperingen moet daar in het nieuwe stadion verbetering
in komen, denkt Aboutaleb. „Met een groter stadion, counters dichtbij, beperkte
wachtrijen en counters met zicht op het veld gaat de besteding zeker omhoog."

LOAD-DATE: 20 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              123 of 148 DOCUMENTS



                                  De Telegraaf

                            19 februari 2018 maandag
                                 Gehele Oplage

Onbegrip staking alom

BYLINE: Paul Eldering Yteke de Jong

SECTION: BINNENLAND; Blz. 04

LENGTH: 596 woorden


Transavia-piloten duperen duizenden krokustoeristen

door Paul Eldering

en Yteke de Jong

Schiphol - Transavia-piloten op Schiphol, Rotterdam en Eindhoven Airport leggen
het werk vandaag tot 12.00 uur neer. Duizenden Nederlandse toeristen die naar
zon of sneeuw moeten vliegen, zijn de dupe. Reisorganisaties houden rekening
met urenlange vertragingen.

„We gaan er vanuit dat alles deze ochtend plat ligt. Het gaat om circa dertig
vluchten", zegt de Transavia- woordvoerder. „Zo'n zevenduizend vertrekkende
passagiers worden hard getroffen. Ook reizigers die vanaf vakantieoorden terug
naar huis willen, zullen vandaag stranden. We kijken nog hoe die anders
gerepatrieerd kunnen worden."

De piloten staken in een slepend cao-conflict met Transavia. Zij eisen minder
werkdruk, meer loon, betere roosters en meer vrije tijd. Vliegersvakbond VNV
gaat niet in op het werkgeversvoorstel om een onafhankelijke bemiddelaar aan te
stellen. „Wij vinden dat Transavia onvoldoende garanties biedt om werkroosters
soepeler te regelen, terwijl dat bij KLM wel lukt", aldus een VNV-zegsman
gisteravond.

Het is in Nederland de eerste pilotenstaking sinds 1995. Ondertussen wordt bij
Transavia-moeder KLM de druk door de bond ook opgevoerd. Deze week wordt er
alvast geflyerd op de luchthaven onder de titel 'Game Over' om reizigers te
waarschuwen. Ook zullen piloten overwerk niet langer honoreren.

In de achterban van de VNV is men verdeeld over de acties. „Het kleine
Transavia kan met veertig vliegtuigjes in Europa nog nauwelijks op tegen
machtige prijsvechters als easyJet en Ryanair. Realiteitszin is er niet, ze
mogen blij zijn dat ze nog bestaan, met KLM als reddingsboei", zegt een piloot
op voorwaarde van anonimiteit tegen deze krant. Piloten verdienen ondertussen
nog altijd meer dan een minister.

ANVR-reisbureaus hebben geen enkel begrip voor de Transavia-piloten die in de
drukke krokusvakantie gaan staken. „Dat gebeurt weer eens over de rug van
hardwerkende Nederlanders die een weekje naar zon of sneeuw willen", zegt een
boze voorzitter Frank Oostdam van brancheorganisatie ANVR.

Hij doet een dringende oproep aan Transavia om de cao-kwestie niet te laten
escaleren en snel een compromis te bereiken. „Toeristen dreigen massaal de dupe
te worden van werkonderbrekingen."

Het gaat volgens touroperators TUI, Thomas Cook, Sunweb en Corendon deze
voorjaarsvakantie om tienduizenden reizigers die een weekje op reis willen.
Alle reisorganisaties hebben crisisteams ingericht om gestrande
Transavia-passagiers op Schiphol en regionale Nederlandse luchthavens en in het
buitenland op te vangen. Reisorganisaties wijzen erop dat de staking van een
vliegpartner voor hen overmacht is. Ze zeggen er er alles aan te doen om
alternatieven te vinden voor uitgevallen vluchten. Of een andere vakantie aan
te bieden.

Op de Transavia-website staat actuele informatie over de vertraagde vluchten.
Wie een zogeheten pakketreis heeft geboekt (vlucht, hotel, transfer), heeft een
reisovereenkomst met de touroperator. Die heeft zorgplicht.

Als het echt niet anders kan, hebben reizigers recht op teruggave van de
reissom, omdat er niet kan worden geleverd. Wettelijke schadevergoeding is niet
aan de orde, omdat stakingen 'buitengewone omstandigheden' zijn, stelt een
reisjurist.

Een aantal van de piloteneisen is volgens Transavia niet haalbaar in de
operatie. „Die accepteren zou leiden tot onherstelbare schade aan Transavia,
waarbij elke dag meerdere vluchten geschrapt zouden moeten worden", stelt ze
vast. De staking kost miljoenen.

Vandaag streep

door 30 vluchten

LOAD-DATE: 18 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              124 of 148 DOCUMENTS



                                  De Telegraaf

                            16 februari 2018 vrijdag
                                 Gehele Oplage

Wilders blijft erbij: Rutte voor rechter

SECTION: BINNENLAND; Blz. 06

LENGTH: 180 woorden


Den Haag - PVV-leider Wilders doet een nieuwe poging om premier Rutte voor de
rechter te krijgen wegens het discrimineren van 'de gewone Nederlander'.
Wilders deed onlangs aangifte tegen de minister-president. Hij vindt het
oneerlijk dat asielzoekers geen ziektekosten hoeven te betalen. Ook meent hij
dat buitenlandse beleggers worden voorgetrokken.

Juristen maken gehakt van de kans van slagen van de aangifte. Het Openbaar
Ministerie bevestigde gistermorgen dat er geen bewijs is voor strafbare feiten.

Niet bevoegd

De PVV-voorman heeft zich bovendien bij 'het verkeerde loket' gemeld. Het OM is
namelijk helemaal niet bevoegd om ambtsmisdrijven van bewindslieden te
vervolgen. Alleen de Tweede Kamer of de regering kunnen de procureur-generaal
bij de Hoge Raad opdracht geven om bewindslieden te vervolgen wegens
ambtsmisdrijven.

Wilders heeft daar echter lak aan. Hij is nu een zogeheten artikel 12-procedure
gestart bij het gerechtshof. Via zo'n procedure kunnen mensen zich beklagen
over een beslissing van de officier van justitie om niet tot vervolging over te
gaan.

LOAD-DATE: 15 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              125 of 148 DOCUMENTS



                                  De Telegraaf

                            16 februari 2018 vrijdag
                                    Den Haag

De Archipelwijk

SECTION: REGIO; Blz. 15

LENGTH: 413 woorden


Bouwplannen zijn er in overvloed in Den Haag. En zeker bij grote projecten
weten ontwikkelaars hoe belangrijk het is om de buurt aan hun kant te hebben en
te luisteren naar bezwaren. Dat noemt het stadsbestuur nu 'vertrouwen op Haagse
Kracht', maar het was dertig jaar geleden net zo belangrijk.

Dat blijkt ook uit het boekje 'De Archipelwijk en de nieuwbouw op het
Burgemeester De Monchyplein in Den Haag' van de hand van Gert Esmeijer van de
Stichting voor Stedebouwkundige Harmonie (te bestellen voor 10 euro via
stedharm@xs4all.nl of 070-3864783).

De Archipelwijk werd tussen de jaren 1850 en 1890 aangelegd en was de
noordelijke uitbreiding van de stad. Er woonden ambtenaren, 'de gewone man',
maar ook zeer welgestelden. Al vanaf het begin werd het gebied bijzonder
gewaardeerd. Dat kwam natuurlijk door de ligging, het vele groen en de rust.
Maar heel belangrijk voor die waardering was en is ook de opzet van de straten
en het uiterlijk van de woningen. Het voelt voor bewoners als 'thuis'.

De Riouwstraat is typerend voor de wijk: rijen aaneengesloten gevels van
eenzelfde type, maar wel met variatie. Proportie, slankheid en samenhang in de
gevel zijn heel belangrijk. De ramen kennen een specifieke roedeverdeling: het
T-kozijn. En de versieringen van hout of pleisterwerk zijn over het algemeen
zwaar, weelderig en overvloedig. Donkerrood is de baksteenkleur en Schevenings
Geel (eigenlijk een roomkleur) zijn de overheersende kleuren.

In 1985 had de gemeente aan architect Ricardo Bofill gevraagd een nieuwbouwplan
te maken voor het De Monchyplein, op de plaats van het te slopen oude stadhuis,
voor ongeveer 430 woningen, 12.000 m2 kantoorruimte en parkeerruimte voor
zeshonderd auto's. Het plan met veertien bouwblokken, waaronder een enorme
witte toren, was een shock. Te hoog, te groot, te massaal, te monumentaal, was
de reactie van de bewonersorganisatie, een bedreiging voor de harmonie en de
uitstraling van de straten.

Het plan werd aangepast, maar de buurt kon er nog steeds niet mee instemmen.
Het bestemmingsplan werd uiteindelijk aangenomen met de bepaling dat de
bewonersorganisatie gehoord zou worden. Hun vasthoudendheid werd beloond.
Bofill verdiepte zich in de wijk en kwam met een heel ander plan op de proppen,
waarbij de harmonie vooropstond. Dat plan kreeg wel instemming en werd de
basis. Uiteindelijk was de buurt tevreden met het nieuwe passende stukje wijk,
met als entree het Nassauplein.

T-kozijn typerend voor de ramen

LOAD-DATE: 15 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              126 of 148 DOCUMENTS



                                  De Telegraaf

                           10 februari 2018 zaterdag
                                 Gehele Oplage

GEACHTE LEZER

SECTION: WATUZEGT; Blz. 14

LENGTH: 163 woorden


De ernstige bedreiging van een officier van justitie, die met gezin en al moest
onderduiken, komt hard aan bij de lezers. Jan Pronk meent dat 'leden van
motorclub No Surrender' keihard moeten worden aangepakt. „Hier komt
ondubbelzinnig aan het licht dat het niet gaat om een clubje onschuldige
motorliefhebbers", stelt hij. Jeanne Dijkstra heeft 'knarsetandend' kennis
genomen van 'de Siciliaanse toestanden in Nederland'. Zij betoogt: „Gewone
Nederlanders weten dit al lang. Alleen de politiek is er nog niet van
doordrongen. Politiebazen vertellen al lang dat zij niet toekomen aan het
boeven vangen." Ook voor Kees Lemmens is Den Haag de schuldige: „Politieke
stromingen weigeren voldoende bevoegdheden voor opsporingsinstanties onder het
mom van privacywetgeving, met als gevolg misdadigers die zelfs niet schromen
officieren van justitie te bedreigen."

Voor G. Berben echter zijn 'de echte crimefighters' burgers die misstanden aan
de kaak stellen.

René van Zwieten

LOAD-DATE: 9 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              127 of 148 DOCUMENTS



                                  De Telegraaf

                           8 februari 2018 donderdag
                                 Gehele Oplage

Barth kost leden

BYLINE: Alexander Bakker

SECTION: BINNENLAND; Blz. 04

LENGTH: 583 woorden


Vakantie 'Rode barones' doet PvdA geen goed

door Alexander Bakker en Inge Lengton

Den Haag - De steun voor Marleen Barth, fractievoorzitter in de Eerste Kamer,
brokkelt af. Achter de schermen klinkt voorzichtig de hoop dat de 'rode
barones' na terugkeer van de Malediven er zelf voor kiest om definitief de
koffers te pakken.

De PvdA, die zich na de historische verkiezingsnederlaag probeert te herpakken
als partij voor de gewone man, loopt wederom een flinke klap op door de
affaire-Barth. Op het landelijk partijbureau stromen de klachten binnen en
worden zelfs opzeggingen genoteerd. Rond de vijftien leden willen niks meer met
de partij te maken hebben, louter en alleen door toedoen van de
vakantievierder, klinkt het.

Op matje

Een ingewijde meldt dat er binnen de partijtop meermaals over de kwestie is
overlegd. De verwachting is dat Barth bij terugkomst op het matje zal worden
geroepen. Ze hoeft zich nog niet in veilige haven te wanen, valt te beluisteren.

Binnen de Tweede Kamerfractie wordt openlijk genoten van de krantenkoppen in De
Telegraaf. De steun voor Barth kalft af. „Ze doet de partij geen goed",
verzucht een van hen. „Zeker niet met de verkiezingen voor de deur. Ze is niet
mijn vriendin", wordt benadrukt.

Donordebat

Dat het PvdA-kopstuk met 101 vrije dagen uitgerekend buiten de vakantie het
voor haar partij zo gevoelige donordebat verruilt voor een tropisch strand
verrast niet iedereen. Voormalig partijvoorzitter Hans Spekman: „Bij sommige
persoonlijkheden verbaast me dat niet." Hij heeft geen advies voor zijn
opvolger: „Maar ik vind wel dat Kamerleden al genoeg vakantiedagen hebben."

Een PvdA-senator laat weten dat haar reisplannen binnen de fractie al langer
bekend waren. „Ze heeft geen toestemming gevraagd. Als het tot een hoofdelijke
stemming zou komen, dan zou ze pairen", weet het Eerste Kamerlid. Barth wilde
dus een trucje uithalen waardoor ze zelf tijdens de stemming weg kon blijven.

Ze was als voorstander van de donorwet naarstig op zoek naar iemand die ertegen
was met het verzoek om niet te stemmen, zodat ze tegen over elkaar konden
worden weggestreept. Dit heet pairen in het jargon.

Partijprominent Bram Peper heeft er geen goed woord voor over: „Ik verbaas mij
zeer over de verwarring die in de partij is toegeslagen. In de zaak rond
Kamerlid Moorlag had men voordat alle feiten op tafel lagen het morele oordeel
al klaar. De zaak Barth, waar overduidelijk grenzen zijn overschreden, laat men
op zijn beloop."

De oud-minister noemt de senator 'rampzalig voor de partij'. „En toch grijpen
partijvoorzitter Vedelaar en partijleider Asscher niet in. Dat noem je een
gebrek aan leiderschap."

Barth speelde vorige week ook al de hoofdrol in een rel rond de Wassenaarse
ambtswoning van haar D66-eega Jan Hoekema.

Nadat zijn ambtsketen werd afgenomen bedelde de PvdA-senator bij de gemeente om
huurkorting voor het miljoenenpaleis in het lommerrijke villadorp.

Ze doet er tijdens haar 'duikvakantie' op de Malediven nog steeds het zwijgen
toe. Telefoontjes worden weggedrukt en sms-berichten worden genegeerd.

Integriteit

Ondertussen stort de wereld van het societykoppel in elkaar. Niet alleen het
politieke lot van Barth hangt aan een zijden draad; ook voor Hoekema dreigen er
nog een heleboel vrije dagen bij te komen. Zijn tijdelijke burgemeesterspost in
Langedijk is onzeker geworden na alle bedenkingen over zijn integriteit. De
Noord-Hollandse commissaris van de koning Johan Remkes roept hem op het matje.

Bram Peper: 'Rampzalig'

LOAD-DATE: 7 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              128 of 148 DOCUMENTS



                                  De Telegraaf

                           8 februari 2018 donderdag
                                   Amsterdam

Grote paniek in noord

SECTION: REGIO; Blz. 02

LENGTH: 1157 woorden


Bewoners voelen zich totaal niet gehoord door de gemeente

Bewoners in Noord zitten er helemaal doorheen. Ze keren zich niet alleen tegen
de plannen voor een brug over het IJ, maar zijn ook boos over gloednieuwe
plannen met woontorens. De flats met sociale woningen moeten wijken.

Het gaat vooral om sloopplannen voor woningen aan de Laanweg en het IJplein. Ze
moeten wijken voor een frisse omgeving voor het nieuwe metrostation Sixhaven.

Vorige week vond een beladen en emotionele vergadering van de bestuurscommissie
in Noord plaats. Bewoners zijn zich rot geschrokken. Enkele Noord-bewoners
toogden gisteren naar de gemeenteraad om hun zorgen te delen. Wethouder Laurens
Ivens van Wonen nam alvast positie in: „Slopen? Bezopen! Onze stad heeft goede
betaalbare woningen juist hard nodig", twitterde hij afgelopen weekeinde.

„Wij zijn bewoners van het IJplein", zei Hans Hamer gisteren. „De
verontwaardiging is groot. De meesten wonen hier al jaren met veel plezier.
Door deze plannen voelen wij ons in de steek gelaten: door de gemeente, de
woningcoporatie en de politiek. Waarom moeten wij wijken?"

Hamer woont al bijna 33 jaar op het IJplein. „Wij zijn erg geschrokken van de
conceptnota Sixhaven, waarin onder andere de sloop van de flat bij de pont en
later de overige appartementengebouwen een serieuze optie is."

De buurt is er emotioneel onder. „Ons inziens worden wij als oud-Noordelingen
verdreven door het grote geld van vastgoedontwikkelaars en door de rijke nieuwe
Noorderlingen, die er voorheen niet eens aan dachten om in ons mooie en
gezellige Noord te komen wonen. Wij vinden het onbegrijpelijk dat een flat, die
bouwkundig nog in goede staat is, moet wijken voor dure nieuwbouw."

Toch begrijpt ook Hamer dat iedereen op het IJplein wil wonen. De plek biedt zo
ongeveer het mooiste uitzicht van de hele stad over het IJ.

Op steenworp afstand, op de Laanweg, tot twee keer verkozen tot mooiste straat
van het stadsdeel, vertelt Nancy Kerstens een soortgelijk verhaal. Ze herinnert
zich dat de buurt een uitnodiging kreeg voor een informatie-avond op 9 januari
van dit jaar. „Het was een uitnodiging voor een bijeenkomst over een fietspad
en een brug. Eigenlijk ging niemand. We dachten: 'Ze doen maar'. Een buurman
besloot toch te gaan. Die kwam in paniek terug. Daar werd 'onze' sloop
besproken. Er stond in de plannen 'de verdwenen Laanweg'. Dan ben je als
bewoner toch gewoon misleid?"

Kerstens: „Ik vind het ook een prachtige plek voor dure woningen. Maar moeten
daar 142 huishoudens voor vertrekken? We worden gewoon weggeschopt. Amsterdam
gaat hele gezonde wijken afbreken met een hechte leefomgeving. Fluit dan
niemand de politiek terug? Dit kan toch niet zomaar?"

Wethouder Eric van der Burg (VVD) kondigde daarom gisteren een
informatiebijeenkomst met bewoners aan. Die wordt op 22 februari gehouden. Op
die avond zal de onrust moeten worden weggenomen. „Het collegebesluit is twee
weken uitgesteld, tot 6 maart 2018, zodat er een extra bewonersavond kan
plaatsvinden", liet hij weten.

Van der Burg zegt dat er nog geen concreet plan ligt, maar dat hij samen met
wethouder Ivens (SP) aan ambtenaren heeft gevraagd na te denken over plannen.
„Het college heeft nog geen besluit genomen", zegt hij. „Ik was dan ook
uitermate verbaasd dat SP-lijsttrekker Laurens Ivens zaterdag twitterde dat hij
tegen de sloop was. Er ligt nog helemaal geen voorstel!"

De avond is broodnodig. Het nieuws is volgens de woningcorporatie Eigen Haard,
die zowel eigenaar is van de Laanweg als het IJplein, te rauw op het dak van
bewoners gekomen. „Het zijn goede woningen, al moet er wel iets gebeuren", zegt
een woordvoerder. We moeten met elkaar om de tafel. En zeker met de bewoners."
Beloofd wordt nu dat er de komende vijf jaar niet wordt gesloopt.

Maar Kerstens is nog niet overtuigd. „Op die avond mogen wij niets zeggen. Er
wordt alleen informatie gegeven. Dat is toch niet eerlijk?"

Eigen Haard probeerde de bewoners in Noord twee weken geleden met een brief te
sussen. „De ontwikkeling van een nieuw metrostation brengt grote veranderingen
met zich mee", aldus de woningcorporatie. „Het aantal bewoners en bezoekers
neemt de komende jaren flink toe. Dat betekent iets. Wij denken na over de
invloed die de komst van een metrostation en de overige ontwikkelingen aan de
IJ-oevers op de langere termijn heeft op de omgeving en de woningen."

„De aanvliegroute van de gemeente is niet goed gekozen", aldus de zegsman van
Eigen Haard. „Wij zullen in gesprek moeten met alle partijen. Er is een plan
bedacht met als consequentie dat er woningen verdwijnen. Daar zijn we niet blij
mee."

Maar het vertrouwen bij de bewoners is weg op dit moment. Hamer: „We voelen ons
tweederangs-burgers. En dat in de wetenschap dat niet eens zo heel lang geleden
niemand in Noord wilde wonen. Nu zitten we in de weg, zijn we uitschot. Een
gemeente-ambtenaar zei ons dat we helemaal niet mochten inspreken. Dat was
foutieve informatie. Het wantrouwen groeit daardoor."

Hamer vervolgt: „Wij horen de gekste dingen. Er gaan verhalen rond dat er
plannen klaarliggen om mensen uit te kopen. Maar onze woningen kunnen nog jaren
mee. Deze flats zijn gebouwd in de jaren 1984 en 1987. Waar wij wonen is het
een dorpje op zich. De sociale betrokkenheid is groot. Het dorpse karakter zien
we verloren gaan. We worden opgeslokt. Het IJplein zou verwaarloosd zijn, maar
het ziet er bijna mediterraan uit."

Hamer hekelt de wereld van het geld. „Projectontwikkelaars gaan hier natuurlijk
allemaal hoogbouw voor yuppen neerzetten. Als we moeten verhuizen weten we een
ding zeker, dan zal de huur omhoog gaan. Het gaat alleen maar om de pegels,
terwijl heel Noord door de gewone man is opgebouwd."

Kerstens wachtte gisteren in de Stopera een nieuwe verrassing. Ze mocht niet
inspreken bij de gemeenteraad. Tegen haar werd gezegd dat dat pas mag tijdens
de volgende vergadering op 7 maart. „Dat is toch schijnheilig", reageert ze.
„Op 6 maart wordt er een besluit genomen over de plannen en dan mag je op 7
maart inspreken. Dat kan toch niet?"

Een woordvoerster van Stadsdeel Noord zegt de zorgen van de bewoners te
begrijpen. „Wij vinden het belangrijk dat de bewoners worden gehoord", laat ze
vanaf haar vakantie-adres weten. „Bewoners zijn op 9 januari bij een
bewonersavond geweest die is georganiseerd door de makers van de principenota.
Deze avond is niet goed georganiseerd, waardoor de bezorgdheid is toegenomen en
er veel verwarring is ontstaan bij bewoners. Maar niets van de toegelichte
plannen ligt vast. Het zijn verkenningen wen het College gaat die verkenningen
al dan niet goedkeuren."

Maar de paniek lijkt niet in één avondje weg te nemen. „Aan de gemeente vragen
wij", zo besloot Hamer zijn betoog: „Laat uw sociale hart spreken en ga niet
voor sloop en het geld van grote vastgoedontwikkelaar, maar waardeer het
woongenot en de liefde van de bewoners voor hun buurt."

Ivens twitterde: 'Slopen? Bezopen'

LOAD-DATE: 7 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              129 of 148 DOCUMENTS



                                  De Telegraaf

                            7 februari 2018 woensdag
                                 Gehele Oplage

Brieven

SECTION: WATUZEGT; Blz. 14

LENGTH: 1070 woorden


Excuses

Prima dat Nederland het contact met Turkije op een laag pitje heeft gezet.
Erdogan heeft voor de halve wereld Nederlanders fascisten en nazi's genoemd en
heeft daar nog geen woord van teruggenomen! Voor er weer enig contact zou
kunnen komen moet Nederland eisen dat diezelfde Erdogan deze uitlatingen voor
de volle 100 procent terugneemt en excuses maakt aan de Nederlandse bevolking.

Louis Oudshoorn,

Zoetermeer

Holleeder

Ik vraag mij inmiddels af wat het de staat al heeft gekost en nog gaat kosten
aan proceskosten voor mijnheer Holleeder.

Harrie Schonkeren,

Stramproy

Record

Voor de 3000 sporters van de OS van Pyeongchang zijn 110.000 condooms
beschikbaar. Dat zijn er gemiddeld 33 per deelnemer, verdeeld over twee á drie
weken. Na de uiterste INspanningen tijdens de wedstrijden, heeft men dus
mogelijkheden genoeg om te ONTspannen. In ieder geval is het eerste record al
gebroken, namelijk het beschikbare aantal condooms. Natuurlijk wens ik alle
sporters een succesvol en na zoveel jaren training vruchtbare (medailles)
Winterspelen toe.

B.S.M. Carlier

Tabaksindustrie

Hoe lang duurt het voordat zorgverzekeraars zich bij de aangifte tegen de
tabaksindustrie aansluiten? Zij betalen immers de hoge rekeningen van rokers,
terwijl zij juist moeten opkomen voor de belangen van al hun verzekerden. Die
betalen door de hoge kosten van rokers meer premie. Ik sluit zorg van zieke
rokers niet uit, maar we moeten het bij de bron aanpakken. Dus zorgen dat er
niet nog meer rokers bijkomen. En daar zit nou net de crux, doordat fabrikanten
de boel belazeren, de drempel om verslaafd te raken verlagen en sjoemelen met
de cijfers van gezondheidsschade.

T. Lievers, Uitgeest

Donorwet

29 December 2017 hebben wij onze jongste zoon verloren. Hij stond al 23 maanden
op de wachtlijst voor een harttransplantatie. Helaas heeft hij het niet
gehaald. Hij was een begaafde man van 49 jaar en het gemis is groot. Zoals u
begrijpt zijn wij voor de donorwet, maar ik zou er nog iets aan willen
toevoegen. Als mensen, om wat voor reden dan ook, geen donor willen zijn,
moeten zij ook vastleggen dat ze zelf geen organen van anderen willen
ontvangen. Je moet er toch niet aan denken dat jouw organen gaan naar iemand
die zelf geen donor was.

Nel Geerlings

Hoorprobleem

Goed artikel over het uitstellen van de aanschaf van hooroplossingen bij
ouderen (Tel. 6/2) maar de foto bij de tekst werkt niet bepaald motiverend om
wat aan het probleem te doen. In een tijd van miniaturisatie, computerchips en
superelegante, onzichtbare oplossingen zien we een plaatje van een man die zich
een klassiek ogend toestel, compleet met dikke slang en oorstukje, laat
aanmeten. Dat kan toch anders anno 2018.

Huyb Doyer,

triade-audicien

Miljardair

Rebecca, de zus van Yolanthe, heeft een relatie met een miljardair.
Leeftijdsverschil 24 jaar. Bij vooral jonge vrouwen gaat het kennelijk vaak om
geld bij het kiezen van een partner. Hoe meer geld, des te beter. Of zie ik dat
verkeerd? In ieder geval geldt in dit geval voor mijzelf #me not'. Want ik ben
een vrouw van 67 jaar. En natuurlijk ook lang niet zo mooi.

Renske van Reeken,

Den Haag

Seksindustrie

Hoezo met 13 jaar in de seksindustrie actief zijn? Waar zijn de ouders? Is het
normaal dat een 13-jarige laat in de avond of na middernacht thuis komt? Ouders
van Nederland let op je kinderen en besteed er tijd en aandacht aan. Het is een
rijkdom om ze te hebben. Meer dan een tweede auto of andere onnodige luxe. Maar
je moet er wel moeite en tijd insteken.

Rick Prins, Amstelveen

Gezond verstand

Twee mensen met gezond verstand: Rob Hoogland en Bregtje Visser (Tel. 6/2).
Vooral het benoemen van betutteling is helemaal to the point. De 'gewone
Nederlander' gaat hier zeer dwars van liggen.

Fee Klinkenberg, Rolde

Aandeelhouders

Ons inkomen is niet omhoog gegaan, terwijl de economie gegroeid is, aldus een
rapport van de Rabobank. De oorzaak wordt alleen gezocht in de
aandeelhouderswinst. Maar wat niet is meegenomen, is met hoeveel procent het
beslag van de overheid in al die jaren op ons persoonlijke inkomen is gegroeid.
Dat onderzoeken zou heel verhelderend kunnen zijn.

Stef Bouwhuis, Amsterdam

Overwinteraars

Bij het artikel over overwinteraars in Spanje staat een foto van een man met
aanzienlijk overgewicht, blijkbaar het stereotype van een senior. Niet leuk
voor al die mensen die sporten en hun levensstijl aanpassen, om zo gezond
mogelijk oud te worden!

Adrie Horsten, Kessel

Hiddema

Een geweldig interview met de heer Hiddema. Waren er maar meer van zulke
politici in Den Haag, dan zou de politiek misschien iets geloofwaardiger
worden. Ik word zo langzamerhand doodziek van al die nietszeggende meelopers in
de Kamer. Chapeau voor de heer Hiddema.

W. de Vis Sr., Hoorn

Pensioenoverzicht

Het is de bedoeling dat de pensioenoverzichten meer duidelijkheid gaan
verschaffen over het te verwachten pensioen. Dat is makkelijk te
verwezenlijken, laat bij de prognoses de kolommen 'verwachting op basis van
historie' en 'positieve verwachting' weg en handhaaf alleen de kolom
'pessimistisch', dat is de meest reële prognose.

Johan Gelaudie, Almere

Bashen

Als Kajsa Ollongren op deze manier Thierry Baudet blijft bashen, dan duurt het
niet lang of we kunnen een tweede Pim Fortuyn naar het graf dragen. Het is toch
in en in triest dat een politieke partij op deze manier zijn gevreesde
tegenstander wil uitschakelen. Je bent in mijn ogen dan een ruggengraatloze,
zwakke en slappe partij.

Fenna Koops, Groningen

Salaris

De heisa rond het salaris van Astrid Joosten was voorspelbaar: afgunst en nijd
loeren om de hoek bij openheid over wat een bekende Nederlander verdient. Het
pleit voor Joosten dat ze die openheid niet geschuwd heeft. Popzangers en
sportidolen blijven meestal buiten schot van de criticasters. Joosten
presenteert al jaren o.a. Twee voor twaalf met stijl en klasse. Haar salaris is
haar gegund.

Marc Vanacker,

Izegem

Hersendood

Er wordt aangaande de donorwet uitsluitend stilgestaan bij ontvanger(s) en
nabestaanden en niet bij de donor/patiënt. Er bestaat volgens mij niet zoiets
als hersendood, net zo min als kniedood of buikdood. Levende organen worden
verwijderd bij iemand die nog niet daadwerkelijk gestorven is. Ik wil mijn
organen niet afstaan en beslist niemands bloed of organen hebben. Als het mijn
tijd is om te gaan moet ik dat accepteren. Men moet ophouden weigeraars voor
moordenaars of egoïst uit te maken!

M.J. Vasta-de Vriendt

LOAD-DATE: 6 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              130 of 148 DOCUMENTS



                                  De Telegraaf

                            6 februari 2018 dinsdag
                                 Gehele Oplage

'Ordinaire belastingtruc'

SECTION: WATUZEGT; Blz. 14

LENGTH: 552 woorden


respondenten: Heffing op tickets gaat niet om milieu

De reiswereld begint langzaam maar zeker de noodzaak in te zien van een
'groenere' luchtvaart en lijkt minder afwijzend te staan tegenover plannen van
het kabinet voor een vliegtaks. Zo niet de stellingdeelnemers, twee derde is
tegen.

Steeds meer reisorganisaties maken zich zorgen over de negatieve invloed die de
klimaatverandering heeft op het toerisme. Louis Frankenhuis, oud-topman van
reisorganisaties Kras, Arke en Holland International en thans eigenaar van
adviesbureau De Reisfabriek, waarschuwt dat de sector zichzelf de nek omdraait
als er geen maatregelen worden genomen.

Een vliegtaks vindt twee derde van de respondenten echter niet het juiste
middel om de luchtvaart duurzamer te maken. Zo'n heffing gaat niet om het
milieu maar is weer een manier om de gewone man geld uit de zak te kloppen,
morren de tegenstanders. „Straks kunnen alleen mensen met twee keer modaal nog
met het vliegtuig. Een kwalijke zaak", reageert iemand.

Sommige respondenten vinden trouwens dat de reisbranche zelf boter op het hoofd
heeft. „Eerst de mensen gek maken met goedkope reizen en daarna beginnen te
huilen dat vliegen slecht is voor het milieu", luidt een reactie.

De meesten zijn van mening dat je milieuproblemen niet oplost met heffingen op
tickets maar dat je de motoren van vliegtuigen zuiniger en schoner moet maken
en mensen bewuster moet maken van de CO2-uitstoot die vliegen met zich
meebrengt.

Tachtig procent van de deelnemers zegt zich ervan bewust te zijn dat vliegen
slecht is voor het milieu, maar sommigen vragen zich af of iedereen daar wel
goed van doordrongen is. „Nu komt het voor dat mensen voor een weekje naar
Thailand vliegen om daar op het strand te liggen in plaats van op Texel, alleen
omdat het even duur is. Mensen worden zich door de lage prijzen niet bewust van
hun gedrag. "

De meeste stemmers vinden het vreemd dat vliegverkeer minder zwaar wordt belast
dan andere vormen van vervoer. „De luchtvaart vervuilt enorm, het is absurd dat
er geen accijns en andere heffingen over kerosine worden geheven. Begin daar
maar eens mee. Maar dan wel in Europees verband."

De meerderheid stelt dat het belangrijk is om hierover Europese afspraken te
maken omdat anders hetzelfde gebeurt als bij de vliegtaks die in 2008 werd
ingevoerd. Die werd na een jaar alweer afgeschaft omdat veel reizigers vanwege
'die paar euro extra' uitweken naar vliegvelden in Duitsland en België.

Bijna 40 procent is het erover eens dat vliegen veel te goedkoop is. „Zolang
een retourtje Maastricht met de trein duurder is dan een retourtje Barcelona
met het vliegtuig snapt een kind dat dit niet klopt".

Frankenhuis meent dat reizigers een prijsverhoging van 30 procent nauwelijks
zouden merken. Een derde van de respondenten zegt voor een ander vervoermiddel
te kiezen als de tickets zoveel duurder worden, maar een bijna even grote groep
zou evengoed het vliegtuig nemen.

Dertig procent van de respondenten is voorstander van een vliegtaks. Deze
respondenten vinden dat er überhaupt minder gevlogen moet worden. Een van hen
zegt: „Een schone luchtvaart bestaat niet. Alleen als we vliegen beperken zal
de uitstoot verminderen. Maar dan moet er ook geïnvesteerd worden in meer en
betere hogesnelheidstreinen."

Europese afspraken maken

LOAD-DATE: 5 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              131 of 148 DOCUMENTS



                                  De Telegraaf

                            5 februari 2018 maandag
                                 Gehele Oplage

'Voorlichting op scholen levert meer donoren op'

SECTION: BINNENLAND; Blz. 07

LENGTH: 610 woorden


Reeds vele jaren geleden heb ik mij als orgaandonor laten registreren. Dat was
een zeer bewuste en principiële keuze op basis van vrijwilligheid. Toch stuit
mij het huidige wetsvoorstel enorm tegen de borst. Met welk recht gaan politici
de keuze van Nederlanders vooraf bepalen, c.q. verplichten? Absurd! Niemand is
staatseigendom. Regelmatig publicitaire acties voeren en voorlichting op
scholen zal ongetwijfeld meer (gemotiveerde) donoren opleveren.

F. IJsendoorn, Almelo

Artikel 11

Ik ben tegen de donorwet omdat in artikel 11 van de Grondwet de
onaantastbaarheid van het menselijk lichaam is vastgelegd. Welk houvast hebben
we nog als we zelfs aan de zekerheden, vastgelegd in de Grondwet, gaan rommelen?

Dick van Wijk

Hart

Ik ben het volledig eens met Tom Oostrom van de Nierstichting, maar ook (deels)
met Marianne Zwagerman. Ik moet er niet aan denken dat een figuur als Willem
Holleeder er met mijn hart vandoor zou gaan. Ook dat niet-donoren toch in
aanmerking komen voor mijn organen, stuit mij tegen de borst. Zet ze in ieder
geval onderaan de wachtlijst. Toch heb ik mijn registratie niet op nee gezet,
omdat dan de goeden onder de kwaden moeten lijden en dat gebeurt al zo vaak in
de huidige maatschappij.

A. van Teijlingen

Dankbaar

Tegen? Prima, maar dan niet in aanmerking komen voor transplantatie. Scheelt
weer voor mensen die wachten op transplantatie. Wij zijn enorm dankbaar voor de
donornier die mijn man mocht ontvangen.

Jim en Rie Verschoor, Aalsmeer

Gasvrij

Eerst hadden we autovrije zondag. Komt er nu een gasvrije (maan)dag? Kost het
minst voor de Nederlander, die toch al door de belastingen wordt uitgeknepen!

J. de Winter, Zwolle

Salonsocialisme

Het salonsocialistenkoppel Jan Hoekema, D66, en Marleen Barth, PvdA, laat op
onmiskenbare wijze zien hoe het zich verrijkt met gemeenschapsgelden en leeft
op de beurs van de gewone burger. Dit soort figuren moet door hun partij uit
hun politieke en openbare functies worden gezet. Of is hun gedrag en handelen
gemeengoed en de norm binnen hun partij?

Jan Werkhoven

Fortuyn

Volgens minister Ollongren ligt het non-discriminatieartikel (artikel 1 van de
Grondwet) sinds Pim Fortuyn onder vuur. Ollongren verwart een terechte
waarschuwing van Fortuyn, dat de onwil en het onvermogen tot integratie van
nieuwkomers verstorend werken op onze samenleving, met discriminatie. Ollongren
weigert schijnbaar te er- en onderkennen dat deze waarschuwing van achttien
jaar geleden, inmiddels door de realiteit achterhaald en nu harde werkelijkheid
is.

Cees J. Roos, Sneek

Verjubeld

De heer Wiegel heeft het in zijn column over het feit dat de aardgasopbrengsten
de afgelopen 50 jaar door de opvolgende regeringen 'verjubeld' zijn en dat het
beter was geweest als men 'gespaard' had. Was Wiegel niet jaren lang zelf
deelnemer aan deze regeringen? Makkelijk scoren achteraf.

J.C. Sprengers, Almere

Bpm

Binnen de EU is er geen gelijkheid wat betreft de belastingen op auto's. Een
Ford Mustang 5.0 V8 GT kost in België 46.000 euro. Hier moeten we de BIV
(Belasting op de Inverkeerstelling), dit is een eenmalige belasting bij de
aanschaf, in dit geval ca. 10.500 euro, bij optellen. Dit houdt in dat de auto
totaal ca. 56.500 euro kost. In Nederland kost deze zelfde auto 126.960 euro,
waarbij inbegrepen een bedrag van 79.015 euro voor de bpm. Leuker kunnen we het
niet maken. Dit is de EU ten voeten uit. De grijze import zal exponentieel
toenemen.

Bas Obladen

Gaswinning

'Wie gaat alternatieve warmtebronnen betalen?' (Tel. 2/2) staat boven een
artikel over de voorgenomen halvering van de gaswinning in Groningen. Drie keer
raden. Ach, eigenlijk is één keer al genoeg.

Jan de Jager, Enkhuizen

LOAD-DATE: 4 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              132 of 148 DOCUMENTS



                                  De Telegraaf

                            3 februari 2018 zaterdag
                                 Gehele Oplage

Grapperhaus gaat op oorlogspad

SECTION: BINNENLAND; Blz. 08

LENGTH: 987 woorden


Minister wil eind aan drugslabs in wijken en intimidatie van bestuurders en
journalisten

De georganiseerde misdaad is steeds duidelijker zichtbaar in de bovenwereld.
Drugslaboratoria in woonwijken, een schietpartij in een buurtcentrum en
intimidaties van het lokale bestuur. Volgens minister Ferdinand Grapperhaus
(Justitie en Veiligheid) is deze 'ondermijnende criminaliteit' enorm toegenomen
en hij belooft met een actieplan te komen. Stap één: de straffen verhogen.

'We hebben het hier over misdadigers die tussen de gewone mensen gaan wonen en
hen als dekmantel en schild gebruiken. Misdadigers die de gewone burgers om hen
heen, maar ook lokale bestuurders, intimideren en onderdrukken", zegt minister
Grapperhaus als hij het Haagse begrip 'ondermijnende criminaliteit' probeert
uit te leggen. „Dat hebben we in Nederland eerst alleen in misdaadfilms gezien.
Maar onder mijn voorgangers werd langzaam zichtbaar dat het hier meer en meer
ging opkomen." Waar bijvoorbeeld de straatroof de afgelopen jaren afnam, stak
tegelijkertijd deze tak van criminaliteit steeds meer de kop op, erkent de
bewindsman.

Motorbendes

Grapperhaus noemt als voorbeeld van deze georganiseerde misdaad de welig
tierende drugs- en motorbendes en ook zeker de criminelen die de laatste jaren
in Amsterdam in het wilde weg om zich heen schieten. „Dat is gewoon walgelijk.
Die zijn nietsontziend. Ze hebben hun doel voor ogen en wie of wat ze daarbij
nog meer raken, zien ze slechts als 'collateral damage', nevenschade. Dat maakt
ze niets uit."

De strijd tegen deze ondermijnende criminaliteit moet steviger gevoerd worden,
sprak het kabinet daarom in het regeerakkoord af. Grapperhaus zegt dat hij vier
'kernprioriteiten' heeft en de aanpak van deze georganiseerde misdaad is er een
van, naast cybersecurity, terreurbestrijding en de politieorganisatie.

Komende week gaan alle hoofdrolspelers (OM, politie, Belastingdienst, gemeenten
en verschillende ministeries) in een speciale bijeenkomst om tafel zitten over
hoe ondermijnende criminaliteit beter aangepakt kan worden. Grapperhaus kan
alvast één van de maatregelen onthullen: hogere straffen voor het lidmaatschap
van een criminele organisatie. „Wij zien dat de georganiseerde misdaad onder
allerlei noemers steeds duidelijker zichtbaar wordt. En kennelijk denkt men
onder de mantel van de organisatie makkelijker weg te kunnen duiken. Dan moeten
wij als overheid duidelijk maken dat we dat lidmaatschap van zo'n organisatie
nog veel strafwaardiger zien."

De maximale straf voor lidmaatschap van een criminele organisatie gaat van zes
naar tien jaar, daar dient Grapperhaus binnenkort een wetsvoorstel over in. „De
huidige strafmaat past niet meer bij de ernst van de delicten." De minister
erkent dat dit lang niet altijd betekent dat dit ook echt wordt opgelegd, maar
volgens hem is het in elk geval een heel duidelijk signaal.

Pijnlijke voorbeelden van deze ondermijnende criminaliteit zijn bijvoorbeeld
motorbendes die journalisten bedreigen. Recent kregen drie misdaadverslaggevers
beveiliging. „Bij de wilde spinnen af", vindt de minister. „Journalisten zo
bedreigen ondermijnt de rechtsstaat. In mijn jeugd lazen we dat over
Zuid-Amerikaanse generaalslanden. Dat speelde niet hier." De bewindsman wil
voorzichtig zijn, hij gaat immers niet over de publieke omroep, maar als hij
gevraagd wordt naar omroep PowNed, die de omstreden motorbende No Surrender een
podium bood voor promo-praatjes en de club daar zelfs voor betaalde, zegt de
minister: „Ik kijk op zijn minst hoofdschuddend naar partijen in de bovenwereld
die zaken doen met de onderwereld."

Het kabinet trekt eenmalig honderd miljoen euro extra uit voor een fonds om de
opsporing en bestrijding van deze tak van misdaad te bekostigen, daarnaast is
er een plus van tien miljoen per jaar extra. Grapperhaus hint er echter al op
dat hij die honderd miljoen elk jaar wel zou willen hebben om deze strijd te
voeren. „Ik denk dat wat we nu hebben afgesproken al geweldig is. Maar als dat
fonds straks ook echt resultaat heeft, heb ik denk ik een heel goed verhaal om
in de ministerraad de komende jaren te zeggen: wees daar nou verstandig in."

De aanpak is volgens de minister „voor een belangrijk deel een war on drugs",
zegt hij desgevraagd. Dat is waar de meeste bendes hun geld mee verdienen.
„Synthetische drugs hebben een enorme vlucht genomen. Op werkbezoek hoor ik ook
dat jongeren een kostenafweging maken: zo'n pilletje is goedkoper dan een
drankje en daar hebben ze de hele avond een roes van."

De minister ziet dat de aanpak in probleemprovincies Brabant en Limburg, waar
diensten beter met elkaar zijn gaan samenwerken in 'task forces' tegen de
drugsmisdaad, echt zijn vruchten afwerpt. Die aanpak wil hij nu in het hele
land invoeren. Dat dit nog niet is gebeurd, kan voor een waterbedeffect zorgen.
Andere provincies krijgen dan weer meer last. „Voor een deel is er een
kopieereffect. Iemand in het oosten van het land zegt: 'wat zij met die
drugslabs in Brabant doen, ga ik hier ook doen in mijn lege schuur'. Maar soms
lijkt er ook een waterbedeffect op te treden. Dan denkt een criminele
organisatie: 'het wordt ons hier te heet onder de voeten'."

Sportscholen

De minister kan - geanonimiseerd - een voorbeeld noemen van een recent geval
van ondermijning in een kleinere plaats in het oosten van het land. „Daar waste
een kerel de opbrengsten van zijn plantage wit door te investeren in
sportscholen. Hij had ook de gemeente en de politie uitgenodigd bij zijn
sportschool omdat die zo veel goeds voor de gemeenschap doen. Ze mochten met
korting bij hem sporten. Op die manier trekt iemand een schild op, dat zie je
ook bij motorclubs die zich goed voor willen doen. Iedereen dacht: dat is een
heel gerespecteerd burger. Niet dus! Maar ze hebben hem gelukkig toch weten te
pakken."

'Strafmaat past niet bij ernst delicten'

'Gewone mensen als dekmantel gebruikt'

LOAD-DATE: 2 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              133 of 148 DOCUMENTS



                                  De Telegraaf

                            3 februari 2018 zaterdag
                                 Gehele Oplage

Prijzen in EU gelijktrekken

SECTION: WATUZEGT; Blz. 14

LENGTH: 558 woorden


'De verhoging van de toch al hoge bpm is een schande'

De belasting op auto's moet naar beneden, vinden de stellingdeelnemers.
Autoverkooporganisatie RAI klaagt dat de belasting op nieuwe auto's, de bpm,
almaar stijgt. Een andere ergernis is de verhoging van de fiscale bijtelling op
elektrische leaseauto's.

Veel respondenten beschouwen de auto dan ook als de melkkoe van de regering.
Een stemmer somt op: „Wegenbelasting, bpm, accijns op benzine, en we krijgen er
alleen maar files voor terug." Een ander vindt de bpm ook dubbele belasting:
„Je koopt een auto van het salaris waar je al belasting over hebt betaald, moet
je met de bpm nóg een keer belasting betalen en dan hebben we het niet eens
over de BTW."

Eigenlijk zou de bpm dalen, maar het tegendeel is gebeurd. De belasting steeg
dit jaar met 17 procent naar 4620 gemiddeld. De stellingdeelnemers geloven
daarom niet dat de belofte van minder belasting wordt waargemaakt. „Dit zou
Europees gelijkgetrokken moeten worden", zo stelt iemand die weet te vertellen
dat bpm in Duitsland en Spanje niet bestaat en daardoor auto's in die landen
stukken goedkoper zijn. „Het milieu houdt toch niet op bij de grens?"

Volgens de RAI omzeilen steeds meer Nederlanders de bpm door een auto in het
buitenland te kopen. Driekwart van de stemmers gelooft ook echt dat dat
gebeurt. Sommigen komen met alternatieven voor de bpm, zoals het verhogen van
de wegenbelasting. Anderen denken dat die ook afgeschaft zou moeten worden en
willen bijvoorbeeld een kilometerprijs invoeren. Een ander idee is iedere
eigenaar te laten betalen naar gewicht en ouderdom van de auto.

Toch mag de autobranche niet klagen. Vorig jaar verkochten de dealers voor 13
miljard aan nieuwe wagens. Iets minder dan twee derde vindt dat een goede
ontwikkeling.

Momenteel is er een run op elektrische auto's. De gunstige belastingregeling
voor leaserijders wordt volgend jaar afgeschaft. Dat vindt iets meer dan de
helft jammer.

Dat de elektrische leaserijders minder betalen dan de benzinerijders, vinden de
meesten echter niet eerlijk. Ook vindt meer dan de helft het niet fair dat
elektrische rijders allerlei voordeeltjes hebben, zoals altijd een (gratis)
parkeerplek bij de laadpaal. Sommigen denken ook dat een elektrische auto er
alleen maar is voor de 'beter gesitueerden'. „Veel te duur, dat kan Jan Modaal
niet betalen. Die zakelijke rijders lachen zich suf."

Meer dan de helft denkt dat elektrisch rijden niet per se de toekomst heeft. De
meesten denken zelfs dat het nooit zal gebeuren dat iedereen een elektrische
auto heeft. Dat elektrisch rijden beter is voor het milieu, dat gelooft maar
een vijfde van de stemmers. „Elektrische auto's zijn zwaarder, zijn met veel
meer kunststof gemaakt en die accu is de grootste vervuiler", zo merkt een van
hen op. Een ander: „Over een paar jaar worden we wakker en dan merken we dat
het milieuvriendelijk verwerken van die accupakketten helemaal niet kan." Weer
een andere deelnemer merkt op dat voor het opwekken van de elektriciteit net zo
goed fossiele brandstoffen nodig zijn, zoals kolen, gas en olie.

Wel gelooft een krappe meerderheid van de respondenten in de auto's op
waterstof, die volgend jaar op de markt gaan komen. „Maak die auto's bpm-vrij",
schrijft een van hen. „Waterstofauto's zijn tenminste schoon."

Verschil met buitenland is gigantisch

LOAD-DATE: 2 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              134 of 148 DOCUMENTS



                                  De Telegraaf

                            3 februari 2018 zaterdag
                                 Gehele Oplage

Brieven

SECTION: WATUZEGT; Blz. 14

LENGTH: 859 woorden


Rapport

Het rapport van het WODC dat de criminaliteit niet toeneemt in buurten van een
asielzoekerscentrum is niet op de juiste feiten gebaseerd en enkel op aangiftes
bij de politie. Dit is geen maatstaf daar er veelal van aangiftes wordt
afgezien door betrokkenen. Het WODC is een wetenschappelijk bureau van de
overheid en is als de slager die zijn eigen vlees keurt.

H. Haak, Winschoten

Giften

De kogel is door de kerk. Eindelijk heeft D66 de PVV te pakken. Geen
buitenlandse giften voor onze politieke partijen. Geldt dat ook voor
islamitische bronnen? En geldt dat ook voor giften die nog omgezet moeten
worden in munten, zoals appartementen? Oh ja, dat was privé natuurlijk.

Mieke de Vries,

Amsterdam

Logisch

Politieke partijen mogen geen giften uit het buitenland meer ontvangen,
logisch, want wanneer de PVV de grootste partij gaat worden, moet mevrouw
Ollongren van Amsterdam een republiek maken, zoals zij heeft beloofd. Voortaan
moet Wilders zijn buitenlandse donaties dan maar laten geven in de vorm van
Scheveningse appartementen, dat mag dan weer wel van Ollongren.

Tiemen Dinkeloo,

Heerhugowaard

Wietteelt

Afgaande op de vele processen en hoge claims, o.a. wegens doodslag, tegen de
tabaksindustrie, zou onze regering zich nog eens moeten bezinnen voordat zij
overgaat tot het kweken van marihuana.

Toon Wouters

Goedpraten

De belasting op een (bijna) afgeloste woning wordt goedgepraat, alsof deze
woningeigenaren in het verleden een voordeel gehad hebben. Heeft het kabinet
ook rekening gehouden met ozb, verzekeringen en vooral groot onderhoud? Een
woning is een eerste levensbehoefte!

Maan Arkenbosch,

Ittervoort

Klootjesvolk

Het kwartje van Kok, de geheime afspraken van de gasboringen met de NAM en
Shell, de bankenfraude, de bonussen, de afschaffing van de dividendbelasting in
het voordeel van (groot)aandeelhouders, de steeds tussentijdse verhogingen van
de AOW-leeftijd, de afschaffing van de wet-Hillen. Vertrouwen in de regering is
ver te zoeken. De normale burger is gedegradeerd tot klootjesvolk. Wanneer
krijgt de gewone man zijn voordeeltje?

L. Boonman, Ermelo

Bedankt

Via deze weg wil ik Groningen bedanken voor hun gas. Wij hadden in Nederland
wel de lusten, maar Groningen de lasten. De gaskraan wordt binnenkort toe
gedraaid en dan zal heel Nederland de lasten gaan voelen, hoofdzakelijk in de
portemonnee. Nederland gunt de Groningers natuurlijk een bevingsvrij woongenot,
maar als straks de gasprijs omhoog wordt geschroefd zal de aarde weer beven.
Hoe hoog dat zal zijn op de schaal van Richter, ligt nu in de handen van
minister Wiebes. Wat hij ook beslist, Nederland gaat het voelen en zal trillen
op zijn grondvesten.

Rob Koelewijn, Lisse

Wittenburg

Wat een prima columns weer van John van den Heuvel en Nausicaa Marbe over
Jozias van Aartsen. Als Van Aartsen in Amsterdam net zo 'daadkrachtig' handelt
als destijds in de Schilderswijk in Den Haag, zie ik het somber in voor de
Amsterdammers.

P. van Kuyk, Dordrecht

Muizenplaag

Wethouder Klepper van de SGP-fractie in Kapelle lanceerde onlangs het onzalige
plan om katteneigenaren te verplichten hun dier binnen te houden. Dit terwijl
er al zoveel dieren tegen hun natuur in opgesloten zitten. Ik heb een veel
beter idee. Laat alle supermarktketens een paar katten uit het asiel adopteren.
Gezellig voor de klanten en het mes snijdt aan twee kanten. Katten blij, Appie
muizenvrij!

Sonja Leliveld, Nieuwkoop

Majesteitsschennis

Met het schrappen van de strafbaarstelling van majesteitsschennis door de
linkse partijen onder aanvoering van D66 komen we weer een stap dichterbij de
verloedering van Nederland. Dit heeft niets te maken met vrijheid van
meningsuiting, maar alles met normen en waarden.

Kees van Slobbe,

Rotterdam

Kachel

Nu de leveringszekerheid van aardgas ongewis dreigt te worden, verdient de
aanschaf van een houtkachel warme aanbeveling. Daarmee stoot je dan weliswaar
fijnstof uit, maar je zit er tenminste warmpjes bij. Als het aan Milieudefensie
en GroenLinks ligt, wordt hout stoken verboden vanwege dat stof. Hopelijk
steekt Wiebes daar een stokje voor.

Piet Kremer

Gaatjes

Een lezer, tandarts in ruste, meent dat mondhygiënisten prima gaatjes kunnen
boren en dat tandartsen alleen protesteren omdat ze er lekker aan verdienen
(Tel. 2/2). Hij maakt een reeks denkfouten in een paar zinnen: Niet elk, op het
oog, klein gaatje is werkelijk klein, dus moet er een achterwacht zijn. Als het
vak zo makkelijk is, waarom zijn die mondhygiënisten dan geen tandarts
geworden? Het norminkomen is vastgesteld op makkelijke en moeilijke
verrichtingen. Als het boren van gaatjes zo makkelijk verdienen is, waarom
moeten de krenten dan uit de pap? De vak-inhoudelijke bagage voor dit werk is
te gering bij de mondhygiënisten.

Chris Kappers,

tandarts, Mijdrecht

Wet-Hillen

Nu komt het CBS weer met cijfers over welke mensen van de wet-Hillen
profiteren. Dat zijn de mensen die toch al rijk zijn, een hypotheekvrij huis en
ook nog geld op de bank. Nou én! Daar hebben die mensen wel voor gespaard dan
wel krom gelegen om zover te komen, waar anderen dat niet deden. Daarnaast is
er over die 'rijkdom' al in alle facetten belasting betaald.

Th. Gresnich

LOAD-DATE: 2 February 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              135 of 148 DOCUMENTS



                                  De Telegraaf

                           1 februari 2018 donderdag
                                 Gehele Oplage

'Het zijn heel rare fratsen'

SECTION: BINNENLAND; Blz. 02

LENGTH: 639 woorden


CBS: Vooral ouderen dupe schrappenvan fiscaal voordeel op 'vrij' huis

Vooral ouderen worden de dupe van de aflosboete. Het gaat om mensen die wel wat
vermogen hebben, maar zeker geen miljonairs zijn. Dat blijkt uit nieuwe cijfers
van het Centraal Bureau voor de Statistiek (CBS).

Voor VVD-coryfee Hans Wiegel maakt het niet uit dat het vooral vermogende
mensen zijn die het fiscale voordeel van de wet-Hillen dreigen mis te lopen.
„Voor mij was en is het knelpunt dat deze maatregel het vertrouwen van burgers
in de politiek schaadt", zegt hij tegen deze krant.

De wet-Hillen zorgt ervoor dat huizenbezitters die hun hypotheek (bijna)
helemaal hebben afgelost geen eigenwoningforfait hoeven te betalen. De wet was
onder meer bedoeld als stimulans voor mensen om hun aflossingsvrije hypotheken
toch af te lossen. Het afschaffen van deze vrijstelling wordt in de volksmond
de aflosboete genoemd.

Dat die mensen volgens de plannen in het regeerakkoord nu alsnog belast worden,
vindt Wiegel niet kunnen. „Eerst bevordert en bepleit de politiek dat mensen
hun hypotheek aflossen. Mensen maken daar gebruik van en vervolgens worden ze
gestraft."

Het CBS brengt vanochtend cijfers naar buiten over wie er op dit moment
voordeel hebben bij de vrijstelling van het eigenwoningforfait. Dat gaat vooral
om vermogende ouderen die gemiddeld ruim 93.000 euro aan vermogen hebben. En
huishoudens met vrijstelling hebben gemiddeld ook een jaarinkomen dat 3200 euro
hoger ligt dan huizenbezitters die hun hypotheek niet afgelost hebben.

'Gevaarlijk'

Het zijn dus vooral mensen die wel zonder dit belastingvoordeeltje kunnen,
lijkt de teneur. Maar dat is een „gevaarlijk argument", zegt Leo Stevens, een
van de architecten van het huidige belastingstelsel. „Dat betekent dat je
altijd de belastingdruk kunt verhogen aan de bovenkant."

Stevens wijst er net als Wiegel op dat de politiek een verkeerd signaal afgeeft
met de aflosboete. „Het is een slecht idee omdat mensen juist af hebben gelost
omdat ze daardoor verleid zijn door de beleidsmakers. Als meteen daarop volgt
dat het extraatje verdwijnt, voelen mensen zich bekocht en dat is niet
verstandig van de overheid. Het zijn heel rare fratsen."

Sylvester Schenk van het Register Belastingadviseurs doet er nog een schepje
bovenop: „Ik vind het een rattenvangerswetgeving. Dat klinkt onaardig en zo is
het ook bedoeld. Eerst worden mensen aangespoord om af te lossen en dat is in
de afgelopen tien jaar ook gebeurd. En nu mensen daar de vruchten van gaan
plukken, wordt het ze afgepakt. Er wordt wel eens gezegd dat zodra de fiscale
regels bereikbaar worden voor Jan met de pet het einde nabij is. Dat gebeurt
hier ook."

Wat Schenk ook dwarszit is dat de aflossers niet meer terug kunnen. „Je kan wel
zeggen: ik neem weer wat vermogen op, maar die schuld is dan niet meer ontstaan
door de aankoop van een eigen woning. Dat betekent dat je schuld bij de
belasting in box 3 terechtkomt en je de rente dus niet meer kunt aftrekken van
je inkomsten in box 1, zoals bij een gewone hypotheek wel kan."

Hoogleraar woningmarkt Peter Boelhouwer is een stuk milder over de aflosboete.
„Het is gewoon een vorm van vermogensheffing. Je moet vermogens op dezelfde
manier behandelen. Of ze nou op de bank staan of in een huis zitten. Het blijft
vermogen en je hebt er profijt van. Op de bank is dat rente, in je huis
betekent het dat je minder lasten hebt."

Boelhouwer ziet in de cijfers van het CBS zijn eigen ideeën bevestigd worden.
„Het zijn vooral de mensen met een hoger inkomen en vermogen die een huis
bezitten en de hypotheek af kunnen lossen."

Hij vindt dat huizenbezitters met een aflossingsvrije hypotheek ook met de
aflosboete er verstandig aan doen hun hypotheek af te lossen: „Je houdt het
voordeel, want je lasten zijn al lager."

'Dit is niet verstandig van

de overheid'

LOAD-DATE: 31 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              136 of 148 DOCUMENTS



                                  De Telegraaf

                           1 februari 2018 donderdag
                                 Gehele Oplage

Brieven

SECTION: WATUZEGT; Blz. 16

LENGTH: 1071 woorden


Stofzuiger

De opmerking van Pia Dijkstra 'een garantie geef je op stofzuigers' in het
debat over de donorwet is alleszeggend en getuigt van geen enkel respect. De
donorwet is een politiek speeltje geworden van D66. Linksom of rechtsom wil zij
haar gelijk krijgen. Orgaandonatie is geen zaak voor de politiek. Het draagvlak
is minimaal en wordt slechts beslist door een klein aantal personen van de
Eerste Kamer. Het te behalen resultaat is weinig verheffend en zal in de
praktijk averechts werken.

H. de Greef

Idee

Ondanks het feit dat iedereen het nut ziet van een groter aantal donoren is de
kans klein dat de donorwet door de Eerste Kamer komt. Het zou een idee kunnen
zijn om iedereen die zich voor een ID-kaart, paspoort of rijbewijs bij de
gemeente meldt een donorregistratieformulier te laten invullen. Op die manier
krijgen we een sluitend registratiesysteem omdat er gewoon een keuze gemaakt
moet worden waardoor hierover een familie bij een overlijden niet voor dat
dilemma komt te staan.

Henk Versteeg, Nunspeet

Codicil

Dankzij een donor kon een naaste van mij geholpen worden en leeft nu, na twaalf
jaar, nog steeds in goede gezondheid. Ik heb al 45 jaar een donorcodicil en zou
het een prettig idee vinden als delen van mij een nieuw leven gaan leiden in
andermans lichaam. Ik voel mij daar toe verplicht. Vernietiging van goed
materiaal is een doodzonde en een belediging voor degenen op de wachtlijst. We
willen toch allemaal graag recyclen? Nou, doe dat dan!

A.W. De Haas, Niedorp

Achterblijvers

Het donordebat lijkt op de ja-ja stickerdiscussie van de gemeente Amsterdam.
Alleen speelt bij de laatste de belangen van de commercie en bij de
orgaandonatie het sentiment van de achterblijvers.

K.H. Oey, Amsterdam

Vrije wereld

Dat de overheid middels belastingen en accijnzen mijn inkomsten afroomt kan nog
op enig sympathie rekenen, omdat daar vele voorzieningen tegenover staan. Dat
de overheid de nalatenschap aan mijn kinderen belast met erftaks vind ik al
minder, omdat ik daar al belasting over heb betaald en ik voor die erftaks
niets terug krijg. Het is tenslotte mijn gift aan mijn kinderen die belast
wordt. Maar als de overheid nou ook nog eens mijn organen opeist na mijn
overlijden, is dat toch iets dat absoluut niet thuis hoort in een vrije wereld.

R. den Hartog, Utrecht

Laf

Volgens minister Ollongren tonen gemeenten die durven bouwen in het groen aan
de rand van de stad lef omdat we anders de toenemende bevolking niet meer
kunnen huisvesten. Ik noem het laf. Politici, regeringen en wereldleiders tonen
in mijn ogen pas lef wanneer ze oproepen om de bevolkingsgroei tot stoppen te
brengen. En dan bedoel ik dus niet dat er naar middelen als oorlogen gegrepen
moet worden. Dat is voor sommige wereldleiders een makkelijke en snelle manier,
maar het kan ook anders.

H. C. J. van der Wal

Huurkorting

PvdA-kopstuk eiste huurkorting (Tel. 31/1). Marleen Barth wilde 400 euro minder
betalen. Onze grote conferencier Wim Kan zei het vroeger al: „Als je linkse
jongens (en meisjes) met geld om laat gaan worden ze rechts".

Paul van Lier, Borger

Hypocriet

De heer Klaver neemt tijdelijk het dossier van de gaswinning in Groningen over.
Tja, het valt ook niet mee als je imago aan het afbrokkelen is. En zeker met de
verkiezingen voor de deur moet er wat gebeuren. Verder wil hij met name 'de
gewone man' bereiken. Niet alleen hij, maar ook de SP en de PvdA willen dat.
Uiteraard zijn al deze stuiptrekkingen vooral bedoeld om stemmen te halen. Na
de verkiezingen kunnen ze dan rustig verder gaan met het niet nakomen van
allerlei beloftes. Verder lijken ze niet goed op de hoogte dat vooral de
overheid profiteert van de aardgasbaten. Het hoofdzakelijk beschuldigen van de
Shell en de NAM is nogal hypocriet. Hopelijk zien veel gewone mensen dit in als
ze hun stem gaan uitbrengen.

P. Karman, Wierden

Plofkraken

Waarom sluiten banken de pinautomaten 's nachts niet af? Met een stalen rolluik
van 20 tot 6 uur in de ochtend. De mentaliteit van tegenwoordig laat het niet
meer toe om 's nachts de pinautomaten open te houden. Nu is het nog materiële
schade, maar de kraken worden steeds gewelddadiger. Straks gaan er ook
slachtoffers vallen. Dus banken, doe iets.

M. F. Floor,

Apeldoorn

Bajes

Cipiers bedreigd door man met kalasjnikov. Je bent veiliger buiten de bajes dan
er in. Daar moet je ook nog vrezen voor corrupt personeel blijkbaar. Bovendien
kan alles op grote schaal binnengesmokkeld worden op bestelling, de controle is
al jaren een lachertje.

P. Cammaart

Plastic soep

Verzoek aan alle postbezorgers: gooi de elastieken niet op straat! Beter tegen
de plastic soep en voor (puppy) hondjes. Hoogste tijd om de elastieken door
iets anders te vervangen.

Carla Hartsink, Tiel

Discriminatie

Ten onrechte wordt de uitzendbureaus verweten dat ze meewerken aan
discriminatie, zij moeten immers een product verkopen waar naar wordt gevraagd.
Als je bij de groentenwinkel een appel vraagt kunnen ze je ook geen sinaasappel
geven, waarom zou je dan een werkgever iets aanbieden dat hij of zij niet wil
hebben? Het blijft tenslotte wel handel. Het verwijt dat bepaalde groepen
werknemers niet gewenst of welkom zijn kan hooguit de werkgevers worden
gemaakt, niet de uitzendbureaus.

John Gelaudie,

Almere

DDos

Na met veel bombarie bekend te hebben gemaakt dat onze geheime dienst de Russen
hackte zaten onze politieke leiders even op een roze wolk. Na al die
DDoS-aanvallen afgelopen dagen probeert men met man en macht te beweren dat
deze dagelijks voorkomen. Gek toch dat de burger wat anders ervaart!

Nico Willemse,

Uithoorn

Huurprijzen

Er zouden meer huurwoningen tussen de 700 en 1000 euro maandhuur moeten komen.
Een particuliere belegger die een woning van 3 ton verhuurt wordt in Box 3
aangeslagen op basis van ruim 12.000 euro per jaar. Alleen al om het door de
overheid ingeschatte rendement te behalen moet deze belegger meer dan 1000 euro
per maand aan huur vragen. En dan is er nog niets doorberekend voor onderhoud,
VvE, ozb en alle andere bezit-gerelateerde belastingen. De overheid zelf drijft
de huurprijzen op!

A. van der Walle, Goes

Garantie

Het CDA wil van Pia Dijkstra de garantie dat de complexe donorwet voor ieder
begrijpelijk is. Als ik kijk naar het voorval met D66-burgemeester Jan Hoekema
die in weerwil van de gemeentewet zijn wachtgeld liet aanvullen, denk ik dat
wetskennis en interpretatie bij D66 niet haar sterkste punt is.

Jan van den Oever,

Zandvoort

LOAD-DATE: 31 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              137 of 148 DOCUMENTS



                                  De Telegraaf

                            30 januari 2018 dinsdag
                                 Gehele Oplage

Crypto-gekte beleggers ingetoomd

SECTION: FINANCIEEL; Blz. 22

LENGTH: 275 woorden


Van een onzer verslaggevers

Amsterdam - Het toezicht op het maken en handelen in digitale munten wordt snel
aangescherpt. Dat blijkt uit de notities die waakhonden als De Nederlandsche
Bank (DNB) en de Autoriteit Financieel Toezicht (AFM) maandag toelichtten
tijdens de Dag van de Crypto.

Ten overstaan van honderden kooplustigen, bleef de AFM stellig over de grote
risico's en de noodzaak van ingrepen. Om particulieren te beschermen, werken de
waakhonden aan suggesties voor verregaande beperkingen. In de Tweede Kamer,
afgelopen week tijdens een hoorzitting, vonden ze al gehoor bij politieke
partijen.

Want met de lage rente zijn mensen extreem gevoelig geworden voor de
risicovolle en zeer beweeglijke crypto's. De nieuwsgierigheid leek maandag in
de RAI niet te stillen. De stijgende bitcoinprijs geeft aanleiding, net als de
al sterke toestroom van investeerders in ico's, crowdfundacties voor
producenten. De ico's lopen snel vol. „In twaalf dagen hadden we $15 miljoen",
zegt Bill Fehr, directeur van softwarebeveiliger Polyswarm. „Daar komt nu al $5
miljoen bij." CombiCoin 'explodeert' maar loopt tegen regels aan. Oprichter Don
Molenaar begon in september met EUR 2,2 miljoen instroom voor zijn ico waarin  '
Jan Modaal' in dertig cryptomunten belegt. Dat bedrag liep snel op tot EUR 20
miljoen. „Toen meldde de AFM dat we moesten stoppen, omdat we een
Wft-vergunning nodig hebben." Dat kost zeker een halfjaar. „En bij ico's is een
week al een halfjaar. Dat duurt te lang." Het fonds is gesloten. Molenaar hoopt
op nieuwe Europese regels. „Dan zoeken we naar iets waardoor we niet onder de
Wft vallen. We willen niet wachten."

LOAD-DATE: 29 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              138 of 148 DOCUMENTS



                                  De Telegraaf

                            29 januari 2018 maandag
                                 Gehele Oplage

'Het drama in de Javazee door krant blootgelegd'

SECTION: BINNENLAND; Blz. 07

LENGTH: 623 woorden


Waar het kabinet het heeft laten liggen, heeft De Telegraaf de draad weer
opgepakt met het schandaal van de Javazee. Met artikelen op vijf pagina's en
een nauwkeurige beschrijving van de schending van het zeemansgraf tot en met de
foto's waar dit alles gebeurd is. Het kabinet is waarschijnlijk met een kluitje
het riet in gestuurd maar de krant is erin gedoken om de waarheid boven tafel
te brengen. We mogen nooit vergeten dat hier veel landgenoten in de strijd voor
het vaderland ten onder zijn gegaan. Mijn dank is groot.

Erik Lans

AIVD

Wereldnieuws: De AIVD speelde een grote rol bij het aantonen dat de Russen zich
bemoeiden met de Amerikaanse verkiezingen. Gezien het karakter van Russische
president Poetin kan ik onze overheid het volgende aanraden: Maak Nederland
onafhankelijk van het Russisch gas. Zet knappe koppen op het extra beveiligen
van onze computernetwerken en -systemen. En houd het werk van de AIVD voortaan
geheim.

G. Marina,

Oegstgeest

Consument

Wat mij enorm stoort is het aantal elektronische betalingssystemen dat de
laatste jaren is ontwikkeld. Dit heeft een godsvermogen gekost. Zet dat eens af
tegen de kosten die wij moeten betalen om ons geld op de bank te laten staan,
terwijl ze het van ons, alleen al door de grote aantallen, echt moeten hebben.
Tel daar de bijna nul procent rente bij op en dat alleen al is genoeg om de
hele bankensector met afkeuring te bezien. Waar blijft een consumentenbank?

A. Kramer

Dierenleed

Afgelopen week in het tv-programma van Rambam was te zien dat er jonge honden
mishandeld werden tijdens een opvoedcursus bij een hondenclub. Deze hondenclub
moet gelijk opgedoekt worden, en alle hondenbezitters bij die club moeten hun
honden afgenomen worden.

W. Gunther,

Barger-Compascuum

Geweldig

Wat een geweldig verhaal over De Telegraaf bezorger, c.q. depothouder Marcel
van Damme. Veel mensen realiseren zich niet wat er allemaal aan voorafgaat
totdat de krant in hun brievenbus glijdt. De Telegraaf hoef en kan je niet
missen: geen dag (helaas wel op zondag).

Theo C.A. Hoogland,

Heerhugowaard

Kei

De opgepakte jongens (17 jaar en 19 jaar) die verantwoordelijk zijn voor het
kei- ongeluk in Schijndel vorig jaar, dienen veroordeeld te worden voor poging
tot doodslag en moeten langdurig tbs krijgen. Niks geen verzachtende
omstandigheden vanwege hun leeftijd. Een 'volwassen' misdaad dient volgens het
strafrecht voor volwassenen afgehandeld te worden.

P. Cammaart

Verkiezingen

De gewone Nederlander wordt het doel van een aantal politieke partijen. De
jacht is geopend op de zwevende kiezer voor de a.s. gemeenteraadsverkiezingen.
Deze mensen zijn zwevend omdat zij het vertrouwen in de politiek kwijt zijn na
jaren van Rutte I, II en III. Zou de zwevende kiezer zich laten overhalen, komt
hij uit de beschutting? Volgens mij wordt deze nu niet het stemhok ingedreven.

Ad Bulten,

Warnsveld

Groningers

'Shell niet meer aansprakelijk voor schulden NAM'. Het laat maar weer eens zien
hoe grote bedrijven handelen. Vele miljarden euro's aan winst krijgen uit de
aardgasbaten en nu het straks op betalen aankomt, keihard de Groningers laten
stikken. De NAM heeft de financiële middelen niet om alles te vergoeden en
blijft met de brokken achter. Dan heeft het kabinet ook nog het lef om 1,4
miljard euro uit te trekken voor dit soort grote bedrijven om de
dividendbelasting af te schaffen.

F. Klasen

Checken

Een lezer beschuldigt zijn pensioenfonds van het korten van zijn pensioen.
Heeft deze lezer al op zijn specificatie gekeken? Ik vermoed dat de verlaging
komt door de verhoging van de Zvw, waardoor gepensioneerden maandelijks netto
minder overhouden. En dat is niet de schuld van het pensioenfonds. Het is wel
handig eerst de feiten te checken.

R. Gerritsen,

Groningen

LOAD-DATE: 28 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              139 of 148 DOCUMENTS



                                  De Telegraaf

                            27 januari 2018 zaterdag
                                 Gehele Oplage

Links strijdt om 'gewone man'

SECTION: BINNENLAND; Blz. 08

LENGTH: 1222 woorden


GroenLinks, SP en PvdA zeggen echte volkspartij te willen zijn

In de strijd om de linkse kiezer dingen SP, GroenLinks en PvdA nu alle drie om
de gunst van 'de gewone man'. In het openbaar gaan de partijen prat op hun
nieuwe samenwerking. Maar achter de schermen wordt er volop geloerd naar
elkaar. De linkse bondgenoten zijn immers elkaars grootste concurrenten.

'Ach kijk, de PvdA dient een plan van mij in." Een SP-Kamerlid kijkt bij de
grote vergaderzaal verstoord naar haar mobiele telefoon als ze ziet hoe de
sociaaldemocraten ervandoor gaan met een idee waar de SP al jaren over aan de
bel trekt. „Tja", verzucht ze quasi ontspannen tegen een
Telegraaf-verslaggever. „Dat is nou die nieuwe linkse samenwerking hè."

Tot zover het hernieuwde saamhorigheidsgevoel. Met de gemeenteraadsverkiezingen
in zicht, maken de linkse partijen zich momenteel duidelijk meer druk over de
vraag wie van hen het lukt zich te kronen tot 'brede volkspartij' en zo de
rood-groene massa achter zich weet te scharen.

Migrantendeals

De SP leek daarin zelf onlangs de vlucht naar voren te hebben genomen, door
allemansvriend Emile Roemer in te ruilen voor de meer activistische Lilian
Marijnissen. Tegenover de lezers van de Volkskrant mocht de nieuwe voorvrouw
bovendien meteen verkondigen dat ook de SP best migrantendeals met Afrikaanse
landen wil sluiten om vluchtelingen in de regio op te vangen.

Tot grote opluchting van een deel van het partijkader, zo bleek afgelopen
weekend op het SP-congres. Een afgevaardigde van het Limburgse Landgraaf
memoreerde dat hij tot dan toe altijd met zijn mond vol tanden had gestaan,
wanneer hem weer eens in een deuropening werd gevraagd naar het
vluchtelingenstandpunt van de SP. Maar met Lilian, „die er ook nog eens goed
uitziet op tv", zei hij te hopen dat een deel van de naar de PVV overgelopen
kiezers weer in de socialisten geïnteresseerd raakt.

Ook andere partijen waren de woorden van Marijnissen opgevallen. Het CDA zag de
SP al bijna als een bondgenoot en VVD-fractievoorzitter Klaas Dijkhoff sprak
van „een verstandige koerswending."

Rechtse taal

Al gauw bleek echter dat er knollen voor citroenen waren verkocht. Een deel van
het SP-kader was zich namelijk een hoedje geschrokken van de 'rechtse' taal van
Marijnissen. Acuut dienden enkele partijafdelingen een motie in op het congres
om te bevestigen dat de SP toch echt 'voorop loopt' als het gaat om een
'ruimhartig asielbeleid', het tegengaan van 'foute deals' zoals met Turkije en
het bepleiten van een kinderpardon. De rem werd vol ingetrapt, van zelfs de
kleinste koerswijziging zou geen sprake zijn.

PVV-leider Geert Wilders glimlachte afgelopen week dan ook bijna vertederd,
gevraagd naar de ontwikkelingen bij de SP. „Ik heb nog geen nieuw voorstel van
hen gezien", reageerde hij met een veelbetekenende blik.

Maar de SP is niet de enige partij op links die in ieder geval met de mond
nieuwe speerpunten belijdt in de zoektocht naar kiezers. Ook GroenLinks tuurt
vanuit de grachtengordel naar het gewone volk, ziet politicoloog Matthijs
Rooduijn. „Partijleider Jesse Klaver wil ook mensen bereiken die niet hoog
opgeleid zijn."

Hem valt het op dat sinds het dramatische verlies van de PvdA bij de Tweede
Kamerverkiezingen vorig jaar, de sociaaldemocratische partij in een electorale
strijd is beland met GroenLinks en de SP. Alle drie zeggen ze een echte
volkspartij te willen zijn. „Ze lijken steeds meer op zoek te zijn naar
dezelfde kiezers om zich te verbreden", aldus Rooduijn. „Allemaal richten ze
zich op hun eigen manier op de 'gewone Nederlander'."

In november kondigde Klaver dan ook groots een 'kantinetour' aan om de handen
te schudden van mensen 'die door de politiek vergeten zijn'. Sindsdien werd er
echter weinig meer vernomen van de man die een jaar geleden nog dacht premier
te worden. Ook in de peilingen is de 'brede beweging' volledig tot stilstand
gekomen.

Bij navraag duikt de GroenLinks-voorman toch gewoon op in de wandelgangen van
de Tweede Kamer. Maar over zijn koers en zijn plannen wil hij niet veel kwijt.
Bij de vraag of hij nog wel genoeg zichtbaar is, haalt Klaver tot drie keer toe
zwijgend de schouders op. En over zijn positie ten aanzien van andere linkse
partijen, is hij kort: „Die verschillen zijn er wel, maar die willen we niet
benadrukken", zegt hij, met in zijn achterhoofd de fraaie ideeën over linkse
samenwerking.

Koerswending

Intussen ziet het ernaar uit dat enkele van Klavers fractiegenoten wel degelijk
een kleine koerswending hebben ingezet, waarbij juist op het electoraat van die
linkse vrienden lijkt te worden gemikt. Bij debatten over klimaat eiste de
partij die het nooit snel genoeg kon gaan, de afgelopen periode op hoge toon
dat het kabinet de burgers in de energiebelastingen meer ontziet.

Ook toonde integratiewoordvoerder Zihni Özdil zich 'geschokt' door
berichtgeving dat orthodox-islamitische predikers jonge moslims indoctrineren.
Onmiddellijk eiste hij van het kabinet opheldering over deze 'opmars'.

En vriend en vijand tuimelden afgelopen week bijna uit hun zetel van verbazing
toen GroenLinks-Kamerlid Rik Grashoff zich bij een pensioendebat hardop afvroeg
of er niet te véél naar het belang van jongere generaties wordt gekeken, ten
koste van de gepensioneerden.

Meteen kreeg hij echter de wind van voren vanuit zijn jeugdige achterban.
„Desastreus", tierde een bestuurslid van de Nationale Jeugdraad over de
uitlatingen van Grashoff.

Politicoloog Rooduijn waarschuwt dan ook dat GroenLinks zich niet moet
vergalopperen in de zoektocht naar de gewone man. „Op het moment dat je je
standpunten gaat aanpassen, kan dat wel een probleem worden", weet hij. „Dan
loopt een partij het risico de oorspronkelijke achterban kwijt te raken."

Maar valt er überhaupt wel iets te winnen op de linkerflank? De drie gegadigden
voor de titel van linkse volkspartij schommelen immers ieder al een tijdlang
rond een magere 14 zetels in de peilingen.

Professor Ruud Koole, die zich voor het wetenschappelijk bureau van de PvdA
verdiept in de toekomstkansen van de sociaaldemocratie, vermoedt dat er
eigenlijk nog een enorme vraag bestaat naar een rood geluid. „Dat geluid wordt
door de kiezer nu echter te weinig herkend bij deze linkse partijen."

Uitsluiten

Zo ziet hij dat een partij als de PvdA wel het ene na het andere linkse
plannetje lanceert, maar dat het nog ontbreekt aan geloofwaardigheid. „De
partij moet echt een ideeënstrijd willen voeren", vindt hij. Bijvoorbeeld op
migratie. „We moeten ons realiseren dat als je een verzorgingsstaat in stand
wilt houden, je ook altijd mensen uit zult moeten sluiten."

Op zijn beurt begrijpt Rooduijn dat de PvdA de verschillende linkse kiezers
weer probeert te verenigen door zich te focussen op misstanden binnen de
arbeidsmarkt. „Daar hebben al deze mensen soortgelijke ideeën over."

Des te pijnlijker was het toen in december PvdA-Kamerlid William Moorlag zelf
bleek te hebben meegewerkt aan een schijnconstructie. Daarmee was de partij in
feite weer terug bij af.

Maar Koole blijft optimistisch over de toekomst van links. „Er heeft geen echte
verrechtsing plaatsgevonden", zegt hij stellig. „De linkse kiezer is afgehaakt
of naar andere partijen gegaan. Als links weer een overtuigend verhaal krijgt,
is er hoop."

'Ze lijken steeds meer op zoek te zijn naar dezelfde kiezers'

LOAD-DATE: 26 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              140 of 148 DOCUMENTS



                                  De Telegraaf

                            26 januari 2018 vrijdag
                                 Gehele Oplage

Brieven

SECTION: WATUZEGT; Blz. 16

LENGTH: 1034 woorden


Beheer

De natuur reguleert zichzelf volgens een lezer (WUZ, 25/1). Deze lezer is boos
vanwege het afschieten van bevers in Limburg. Het klopt dat er eerder kapitalen
zijn ingestoken in het uitzetten van de bevers. Net als in de
Oostvaardersplassen. Daar komen in de winter dieren om van de honger omdat
'experts' uit Wageningen dachten dat de natuur zichzelf wel zou reguleren. Het
toverwoord bij de natuur in Nederland is juist beheren.

Alex van Twillert jr.,

Bunschoten

Fatsoen

Als grootvader maak ik mijn kleinkinderen duidelijk dat het dragen van een pet,
muts, enz. in huis niet kan. Bij verschillende praatgroepen op tv echter zie ik
de 'gasten' met verschillende hoofddeksels verschijnen. Van het dragen van een
zonnebril op tv word ik helemaal moedeloos. Welke regisseur gaat deze 'over het
paard getilde gasten' duidelijk maken, dat ook zij een voorbeeldfunctie hebben,
met betrekking tot onze fatsoensnormen.

A.J. van Dam,  Creil

Eerlijk

'Videoreferee in Eredivisie is een half miljoen te duur' (Tel. 24/1). Wat is
500.000 euro in Eredivisievoetbal? Als alle achttien voetbalclubs een bijdrage
doneren, eventueel door werknemers op de loonlijst iets te korten, ten faveure
van een eerlijke weergave van de werkelijkheid, dan kan de KNVB het toch
invoeren?

B.S.M.Carlier

Milieuzone

Wethouder Pex Langenberg van de Maasstad is erg begaan met het milieu. Fietsers
krijgen bij regen sneller groen bij het verkeerslicht, en nu kunnen ze zelfs
met een app sneller groen licht krijgen. Dat houdt dus in dat de automobilisten
langer voor rood staan, wat dan weer slecht is voor het milieu. En hup, een
nieuwe mileuzone is geboren. Dat kan toch niet de bedoeling zijn?

P. van Kuyk,

Dordrecht

Pensioen

Mijn pensioen deze week ontvangen: bruto een paar euro meer, netto een paar
euro minder. De uitkomst is 6 euro meer per maand naar de schatkist vergeleken
met 2017. Ik ben geen gewone Nederlander die erop vooruit gaat.

S.D.M. van der Weide,

Jirnsum

Annabel Nanninga

Op 18 maart gaan 60 gesubsidieerde clubjes tegen de Amsterdamse
FvD-vertegenwoordiger Annabel Nanninga betogen. Als de SP, PvdA, GroenLinks,
DENK en zelfs een clubje dat zich nog '1 mei Komitee' noemt, eraan meedoen,
denk ik: dan bén je iemand.

Ruud J.M. van Heijst, Elst

SMA

Wat is een mensenleven waard? Voor politiek Den Haag blijkbaar nog geen half
miljoen euro als je bij de ca. 500 Nederlanders hoort met SMA. Ze laten een
mens blijkbaar liever sterven en dat terwijl er een behandeling binnen
handbereik is.

Fenna Koops,  Groningen

Missie

Een leger wordt getraind om te vechten in oorlogssituaties. Als de Nederlandse
overheid een legereenheid uitzendt naar Afghanistan om daar mee te werken aan
de wederopbouw van een door lokale terroristen verwoest land, kan het voorkomen
dat er moet worden gevochten. Indien in een missie de levens van Nederlandse
militairen in gevaar komen, blijft er geen andere keuze dan de vijand uit te
schakelen.

E. Op 't Eijnde

Fakkeloptocht

Onlangs heeft de Groninger Bodem Beweging een fakkeloptocht georganiseerd tegen
de gaswinning. Terecht. Ondergetekende woont zelf midden in het
aardbevingsgebied en was van plan mee te lopen in deze optocht. Echter toen ik
hoorde dat Jesse Klaver van GroenLinks zou spreken, ben ik thuis gebleven. De
politiek is verantwoordelijk voor de ellende in Groningen. Zij heeft verzuimd
een fonds te vormen naar Noors voorbeeld. In Noorwegen heeft men honderden
miljarden euro's gespaard uit de olie- en aardgasopbrengsten.

E.H. Bos Mzn.,

Appingedam

Blank

Volgens de taalcommissie van de NOS kan het woord blank niet meer in
nieuwsberichten gebruikt worden. Naar mijn idee zou het woord zwart vervangen
moeten worden door donkergrijs. Aangezien zwart ook bepaalde associaties
oproept. Ben benieuwd hoeveel woorden er nog zullen volgen.

F. van Berkel,  Tilburg

Rechters

Er moet niet zo geklaagd worden over rechters, die al in een spagaat werken.
Zij moeten nu de psychiater uithangen, terwijl zij in oorsprong in het leven
zijn geroepen om onpartijdig recht te spreken.

C.M. Mooijer

Kades

'Amsterdamse kades dreigen in te storten' (Tel.nl 25/1). Mooie taak voor de
gemeenteraad om nu eens paal en perk te stellen aan miljoenen euro's die aan
allerlei onzinnige projecten worden uitgegeven. De hoofdstad moet wel de eigen
broek ophouden.

P. Cammaart

Brexit

Na de Brexit zou het Europees parlement van 751 naar 705 zetels moeten gaan.
Maar iedere partij in het Europarlement is druk bezig om de Britse zetels te
verdelen. Waarom eigenlijk? Het is een prachtige kans om eindelijk een
bezuiniging door te voeren.

J. van de Water,

Voorburg

Cryptogeld

De politiek heeft blijkbaar moeite met het toezicht op cryptogeld, maar wil
beleggers wel beter beschermen. Hoe is volstrekt onduidelijk, want de middelen
zijn beperkt. Daarnaast zijn en blijven er nu eenmaal altijd mensen die, op
zoek naar het hoogste rendement, heel veel geld in dergelijke onzekere
projecten blijven steken. De internethype die in 2001 als een zeepbel uit
elkaar spatte, is daar nog het beste voorbeeld van.

Jan Pronk,

Beverwijk

Taal

Het zou aan te bevelen zijn dat de taalcommissie van de NOS eerst aandacht gaat
besteden aan de toepassing van correct Nederlands in de ondertiteling.
Afgelopen maandag voorspelde men 'ligte regen' bij het weerbericht en gisteren
in Nieuwsuur probeerde men de 'aandacht af te lijden'. We lijden inderdaad wat
af.

Gert van Dijk

Lotto

Ik vind het raar hoe de Lotto de trekkingen vertoont op tv. Soms een animatie
dan weer een in elkaar geknutseld filmpje. Als je niks te verbergen hebt, zendt
dan gewoon de trekking live uit. Of desnoods een filmpje van de trekking met
vermelding van datum en tijd. Dat is 'eerlijker dan dit geknutsel' waardoor er
slechts wantrouwen word gekweekt.

Theo Smits

Treurig

Nederland is bezig om de kinderen van jihadisten terug te halen naar Nederland
en een grote groep specialisten moet deze kinderen gaan begeleiden. Als je dit
afzet tegen de bekostiging van het dure geneesmiddel voor SMA patiëntjes, dan
weet ik wel waaraan ik het geld zou besteden. Deze jihadisten horen hier niet
thuis en zullen altijd een gevaar voor de samenleving zijn. Deze lieden hebben
zelf hun keuze gemaakt en SMA patiënten niet.

Rinus Kools,

Oudenbosch

LOAD-DATE: 25 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              141 of 148 DOCUMENTS



                                  De Telegraaf

                            23 januari 2018 dinsdag
                                 Gehele Oplage

Fatsoenlijk dak

SECTION: BINNENLAND; Blz. 02

LENGTH: 215 woorden


Voor iedereen een redelijke woning tegen een aanvaardbare prijs. Dat
uitgangspunt van het beleid volkshuisvesting staat onder druk. Betaalbare
koophuizen zijn er nauwelijks; voor gezinnen met een inkomen tot 36.000 euro is
een huurhuis in grote delen van het land ook niet te vinden.

Het is een treurig beeld. Hardwerkende Nederlanders die een gewone baan hebben,
kunnen geen woning meer huren. En die tekorten lopen op. Zeker in en rond de
steden kunnen woningcorporaties hun bouwplannen voor betaalbare huurhuizen niet
uitvoeren. De gemeenten hanteren zulke hoge grondprijzen dat sociale woningbouw
onbetaalbaar is. De ambities om het tekort aan sociale huurhuizen op te lossen,
lopen vast op dit probleem.

Natuurlijk valt die woningcorporaties ook wat te verwijten. Ze waren in de
afgelopen jaren vooral bezig met klagen over de verhuurdersheffing. Maar nu de
corporaties eindelijk aan het werk gaan, liggen de gemeenten dwars. De helft
van de geplande jaarlijkse 34.000 nieuwe woningen, is uiterst onzeker.

De gemeenten moeten zich realiseren dat zij niet alleen maar rekenmeesters
zijn; zij zijn medeverantwoordelijk voor het uitgangspunt dat ieder een
fatsoenlijk dak boven het hoofd verdient. En dat geldt óók voor de gezinnen die
aangewezen zijn op de sociale huursector.

LOAD-DATE: 22 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              142 of 148 DOCUMENTS



                                  De Telegraaf

                           18 januari 2018 donderdag
                                 Gehele Oplage

Gary Oldman doet een verdwijntruc

SECTION: CULTUUR; Blz. 10

LENGTH: 301 woorden


'Darkest hour'

WAT: film, historisch dramaREGIE: Joe WrightMET: Gary Oldman, Kristin Scott
Thomas, Lilly James

Eindelijk mag eeuwige filmschurk Gary Oldman eens de held uithangen. Uiterlijk
hebben hij en Winston Churchill maar weinig gemeen. Toch geeft de Britse acteur
de legendarische staatsman overtuigend gestalte, met een 'fat suit' en
protheses die zijn kin, nek en gezicht onherkenbaar veranderden. Een
Oscarnominatie voor make-up artiest Kazuhiro Tsuji lijkt dan ook minstens zo
verdiend als een goedkeurend knikje van de Academy voor de hoofdrolspeler zelf.

Regisseur Joe Wright focust in zijn film op de eerste weken van de Tweede
Wereldoorlog. Churchill neemt dan het premierschap over van de afgetreden
Neville Chamberlain, de politicus die tot op het laatste moment wil blijven
onderhandelen met Hitler. Terwijl een groot deel van het Britse leger in de val
zit in Duinkerken, moet zijn opvolger een ontsnappingsplan bedenken én vechten
voor zijn eigen politieke leven.

Churchills opvliegendheid maakt 't hem niet gemakkelijker. Iets wat we onder
meer zien door de ogen van zijn loyale echtgenote (Kristin Scott Thomas) en
zijn jonge privé-secretaresse (Lily James). Maar dankzij zijn compromisloze
koers en zijn oratorisch talent weet hij uiteindelijk zelfs koning George VI
(Ben Mendelsohn) achter zich te krijgen.

Met prachtige, lange camerashots trekt Joe Wright ons het leven van Churchill
binnen. Soms springt hij daarbij voor het dramatische effect wel erg losjes om
met historische feiten. Zoals tijdens een metrorit die de premier maakt om de
mening van de 'gewone burgers' te peilen, een wat vergezochte sleutelscène. Dan
nog houdt Gary Oldman de boel bij elkaar, door een hecht doortimmerde
karaktertekening die veel verder gaat dan zijn uiterlijke transformatie.

M.W.

LOAD-DATE: 17 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              143 of 148 DOCUMENTS



                                  De Telegraaf

                            17 januari 2018 woensdag
                                 Gehele Oplage

BRIEVEN

SECTION: WATUZEGT; Blz. 14

LENGTH: 1068 woorden


BRIEVEN

Slapen

Doekle Terpstra, voorman van installatiebranche Uneto-Vni en aanjager van het
Techniekpact, zegt dat we hebben zitten slapen en dat de waarde van
beroepsonderwijs is onderschat. Nee, hij heeft niet zitten slapen. Men heeft
nooit willen luisteren naar wat vele mensen vaak hebben geroepen: we missen de
huishoudscholen en de ambachtsscholen. In de jaren '80 werd er al gewaarschuwd
dat dat over tientallen jaren zou leiden tot een tekort aan vakmensen. Nu zien
ze het pas in.

Dick Groenewegen,

Almere Haven

Beveiligers

Particuliere beveiligers mogen meevaren op koopvaardijschepen. Als
oud-koopvaardijofficier zeg ik: eindelijk! Zonde dat er inmiddels 267 schepen
onder een andere vlag zijn gaan varen.

Ries van Apeldoorn

Verzekering

Volgens onderzoek van het CBS blijken van de ongeveer 1,7 miljoen jongeren
tussen de 18 en 30 jaar met een rijbewijs er 'slechts' 750.000 een auto te
hebben (Tel. 15/1). Wellicht is dit lage aantal het gevolg van het feit dat
jongeren veelvuldig het kenteken en ook de verzekering op naam van ouders
zetten, waardoor er een lagere verzekeringspremie wordt betaald.

Roel van Zuijlen,

Noordwijk

Politiek correct

Het Mauritshuis heeft het borstbeeld van Maurits uit haar entree verwijderd na
kritiek van onder andere kunsthistoricus en GroenLinks-Kamerlid Zihni Özdil
(Tel. 16/1). Het is typerend voor het gebrek aan echte politieke ideeën binnen
GroenLinks dat men zich daarover druk kan maken. Wat is dit voor politiek
correct geneuzel? Proberen ze de geschiedenis te herschrijven? Triest dat er
gehoor wordt gegeven aan het gemekker van een paar zeurpieten. Laat iedereen
zich eens bezighouden met belangrijker zaken, zoals goed onderwijs, goede
gezondheidszorg enz.

Ben Romeijn

SGP

Enerzijds denk je: Wat leuk dat er bij de gemeenteraadsverkiezingen vrouwen
meedoen bij de SGP. Maar schijn bedriegt, want er is een strijd gaande,
aangevoerd door de oudere leden van deze prehistorische club. Het regeerambt is
alleen voor de man weggelegd, is het devies aldaar. Je kunt het je bijna niet
voorstellen anno 2018, maar het betreft toch echt wel de werkelijkheid. Jammer
om nog enkele generaties te moeten wachten alvorens vrouwen met voldoende
kwaliteit een kans krijgen bij deze partij.

Peter Borst, Beverwijk

Nepnieuws

Een EU-expertgroep bindt de strijd aan tegen desinformatie, ofwel 'nepnieuws'.
Het is te hopen dat, ondanks het filteren van nieuws op nepnieuws, de 1
aprilgrap recht overeind blijft staan. Het zou jammer zijn als dat ludieke
moment eens per jaar als nepnieuws roemloos weggezet wordt.

E. Terwindt,

Calpe (Spanje)

Ladingdiefstal

De transportsector trekt aan de bel: de politie schiet tekort bij
ladingdiefstal. Men heeft problemen met het doen van aangifte, zaken worden
niet onderzocht en wat wel wordt onderzocht, wordt niet opgelost. Dit komt
vaker voor. Ook bekend: als het slachtoffer dan boos wordt en/of zelf gaat
speuren wordt hij/zij wél aangepakt. Intussen maakt de politie zich in de media
druk over een bespuugd portierraam van een verkeerd geparkeerde dienstwagen.
Tja...

G. Marina,

Oegstgeest

Fortuyn

De nieuwe Amerikaanse ambassadeur mag dan wat kort door de bocht zijn gegaan
met zijn uitspraken over ons land, dat neemt niet weg dat voorbij wordt gegaan
aan de moord op de politicus Pim Fortuyn. Hij werd niet verbrand, maar wel op
laffe wijze vermoord door een bekrompen geest! En de Schilderswijk in Den Haag,
daar was het in het nabije verleden niet echt goed toeven. De vrijheid van
meningsuiting is meer folklore dan realiteit.

Hugo Pronk,

Amsterdam

Trump

Zou het niet zo zijn dat de toenadering tussen Noord- en Zuid-Korea tot stand
is gekomen door het optreden van president Trump? Zijn ondiplomatieke en
directe benadering, gevolgd door daden, zijn heel anders dan het toegeven,
vergoelijken en vooral begrip tonen wat men tot nu toe zag. Partijen moeten
bewegen. Op dezelfde wijze kreeg hij toch ook de Europese NAVO-partners er toe
dat zij zich uiteindelijk aan de gemaakte financiële afspraken gaan houden. Wie
weet wat hij in het vredesproces in het Midden-Oosten nog in beweging krijgt.

Jan Oosterhof,

Hellendoorn

Vrije dagen

Onder de rivieren zou men graag met carnaval twee vrije dagen willen hebben. De
moslimgemeenschap wil graag met het Suikerfeest vrij zijn. Zo heeft iedereen
voorkeur voor een vrije dag. Zelf zou ik graag met de plaatselijke feestweek
vrij willen zijn en een ander misschien weer op Dierendag. Schrap de loze
tweede paas- en pinksterdag als verplichte vrije dagen en laat een werknemer
deze opnemen wanneer hij dat wil. Anno 2018 moet dat toch simpel te regelen
zijn, verplichte vrije dagen zijn zó 2017.

Rob Koelewijn, Lisse

Lasten

Gemeentelijke lasten voor burgers stijgen nauwelijks. Eens zien wat de
gepensioneerden hier van merken. Ons pensioen en AOW staan al minstens 11 jaren
stil. Totaal geen verhoging van pensioen en op een paar centen na de AOW. Maar
Rutte zei dat alle burgers er op vooruit gaan. Ouderen zijn tweederangsburgers
voor Den Haag.

C. Maertzdorf

Onderwijs

Ik ben van hetzelfde bouwjaar als columnist Rob Hoogland en ik onderschrijf van
harte zijn pleidooi voor onderwijsveroudering. Maar ik zou nog verder willen
gaan. De 'verlinksing' van de maatschappij begon toen 'meester en juf' 'Henk en
Ingrid' werden, de politie 'je beste vriend', de dokter zijn witte jas uittrok
en ouders 'maatjes' werden voor hun kinderen. Kinderen raken al snel
losgeslagen zonder sturing en duidelijkheid. Dus wat mij betreft: terug naar
klassikaal onderwijs, stampen tot je een ons weegt en duidelijk gezag in het
dagelijks leven.

Hans de Jong

Oma

Een 5-jarig meisje werd door haar 42-jarige oma meegenomen naar winkelcentra in
Ede om daar diefstallen te plegen (Tel. 16/1). Het is toch van de gekke dat een
oma met dochter en kleindochter het dievenpad opgaat? En dan ook nog de
onschuld spelen en zeggen dat de kinderen dat op eigen initiatief deden. Hoe
diep kan men zinken? Kan men ook iemand uit de grootouderlijke macht ontzetten?

Jan van den Oever

MH17

Als het Openbaar Ministerie zoveel moeite heeft met het vrijgeven van de
laatste beelden van de MH17-passagiers op Schiphol, hoe valt dat te rijmen met
Hello Goodbye, het programma van Joris Linssen? Ongevraagd filmt men aankomende
reizigers in afwachting van een smeuïg verhaal. Dit zou volgens het principe
van het OM verboden moeten worden. Voor MH17 is terecht een uitzondering
gemaakt.

Henk Kroon

LOAD-DATE: 16 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              144 of 148 DOCUMENTS



                                  De Telegraaf

                            15 januari 2018 maandag
                                 Gehele Oplage

Van oude sok naar de giro

SECTION: BINNENLAND; Blz. 11

LENGTH: 1052 woorden


Jan met de pet precies honderd jaar geleden aan de betaalrekening

Geld onder matrassen en in oude sokken, geldlopers die worden beroofd bij het
ophalen van betalingen voor gas en elektra. De voorspoed van de tweede
industriële revolutie kende een onhandige keerzijde. Om de problemen met het
rondslingerende geld op te lossen moest de gewone arbeider precies honderd jaar
geleden aan de betaalrekening. De giro leidde tot een golf aan
betaalinnovaties, en zelfs tot digitaal schaken en chatten.

Twee dagen na de lancering van de Postcheque- en Girodienst (PCGD) op 16
januari 1916, kregen de eerste Nederlandse consumenten voor het eerst in de
historie officieel een betaling bijgeschreven op hun gratis rekening.

De overheid had het initiatief genomen tot de oprichting van het
consumentenbetaalverkeer, omdat bankiers hun neus ophaalden voor de gewone
burger. Dezelfde bankiers bekeken de ontwikkeling met argwaan, en beseften nu
pas wat ze hadden laten lopen. De giro werd namelijk een daverend succes.

„De PCGD heeft de betaalproblemen van de gewone man, bedrijven en winkeliers
opgelost", omschrijft historicus Simon Lelieveldt van de organisatie Financieel
Erfgoed het belang van de financiële dienstverlener op de samenleving. Dat
blijkt wel uit de cijfers. In twee jaar bindt de PCGD nog een bescheiden aantal
van 4000 rekeninghouders aan zich. Maar na vijf jaar zit de dienst al op bijna
114.000 klanten en loopt het aantal jaarlijkse transacties op naar dan 14
miljoen.

Postzegels

Vooral het setje gele, roze en blauwe giro-enveloppen wordt een begrip.
Consumenten gebruiken ze niet alleen om mee te thuisbankieren; er worden ook
miljarden postzegels, foto's, brieven, sigarenbandjes en suikerzakjes in
opgeborgen. Mensen beginnen via de giro korte berichtjes aan elkaar te sturen
door elkaar kleine bedragen over te maken. Zo wordt de giro de eerste
chatdienst, een voorloper van WhatsApp en Messenger. Zelfs hele schaakpartijen
werden er uitgevochten, doordat tegenstanders via de giro zetten met elkaar
uitwisselden.

De girodienst werd in een paar jaar uit de grond gestampt door het ministerie
van Waterstaat, waar toen de postdiensten onder vielen. Den Haag stond onder
druk van gemeenten en bedrijven om consumenten aan het bankieren te krijgen.
Salarisuitbetalingen werd voor bedrijven steeds duurder. Omdat steeds meer
huizen werden aangesloten op het gas, water en elektriciteit, waren er steeds
meer geldlopers nodig om wekelijks huis aan huis rekeningen te innen. „Deze
geldlopers werden echter aan de lopende band overvallen", vertelt Lelieveldt.
„Dit maakte de dienst alleen maar duurder, omdat geldlopers door de toenemende
risico's van hun vak hogere lonen eisten."

De eerste innovaties slaan niet aan. Geld versturen per post is duur, en
overboeken per postwissel wordt een soort Chipknip van die tijd. Lelieveldt:
„De postwissel werd gewoon niet gebruikt. Er waren in die tijd wel
bankrekeningen. Maar die waren door de hoge tarieven te duur voor consumenten.
Bankiers voelden er niets voor om de tarieven voor consumenten te verlagen,
want dat was hun heilige graal."

Dat banken geen trek hadden om consumenten te bedienen, maakte Gerard
Vissering, de latere president van De Nederlandsche Bank (DNB) in 1907 aan den
lijve mee toen hij het boek Het oude en het moderne giroverkeer had geschreven.
De jonge bankier schetste hierin zijn visie van een centraal betaalverkeer voor
de hele samenleving, gebaseerd op ervaringen die hij tijdens een buitenlandse
studiereis had opgedaan. „Verbazend interessant, maar berg het zo diep als je
maar kunt op in je koffer", kreeg Vissering te verstaan uit bankierskringen.
„Je krijgt grote tegenwerking, want wij zijn er niet klaar voor." En dus
verdween het boek in een lade.

In Den Haag was de maat vol toen het boek van Vissering drie jaar later alsnog
aan de oppervlakte verscheen. Lelieveldt: „Onder grote politieke druk is er
vanuit kassiers nog een kleine poging gedaan om het consumentenbetalingsverkeer
op te starten. Maar uiteindelijk wilden de banken het gewoon niet." En dus
ontwikkelde het ministerie van Waterstaat in drie jaar tijd een eigen dienst
voor het postkantorennetwerk. De dienstverlening werd vernoemd naar het
Italiaanse woord 'girare': ronddraaien.

De nieuwe girodienst werd vooral een aantrekkelijke werkplek voor jonge
vrouwen. in de postkantoren werden alle betaalopdrachten dagelijks verwerkt en
tweemaal gecontroleerd met talloze typemachines, telmachines, boekhoudmachines,
adresplaatjesmachines, adresseermachines, datumperforeermachines,
enveloppenopeners, enveloppendoorlichtmachines, enveloppeermachines, printers,
frankeermachines en snijmachines. Vrouwen werden geacht veel nauwkeuriger te
kunnen werken dan mannen. Bijkomend voordeel was dat ongetrouwde vrouwen een
veel lager loon kregen.

Emancipatie

Hiermee was de PCGD volgens Lelieveldt nu niet bepaald een aanjager van de
emancipatie in Nederland: „Vrouwen moesten direct vertrekken als zij trouwden,
omdat getrouwde vrouwen niet bij de overheid mochten werken. Die wet werd pas
in 1955 ongedaan gemaakt. Er is wel één vrouw geweest haar hele leven bij de
PCGD heeft gewerkt, omdat zij nooit trouwde: Louise van der Berge. Zij was
werkelijk niet weg te krijgen. En naar verluidt ook wel een karakter binnen het
bedrijf."

Een ander verhaal dat lang binnen de giro rondzong, was de volledig mislukte
eerste poging om de dienst centraal te automatiseren. De giro werd vanwege 'het
echec van 1923', het mislukken van de automatisering, zelfs een jaar stilgelegd
vanwege de 'toestand van grenzeloze wanorde'. „Het trauma over deze gebeurtenis
is pas bij de overname van de Postbank door ING in de jaren negentig langzaam
verwaterd", weet Lelieveldt uit zijn tijd bij het bedrijf. „Elke verandering in
de automatisering werd nauwkeurig georganiseerd. Ze waren als de dood voor
stilvallende processen."

Het bankwezen vreest een nieuwe bedreiging, dit keer uit de technologiehoek.
Banken mogen betaalrekeningen niet langer afschermen voor andere
dienstverleners. „Klanten mogen hun bankrekening koppelen aan betaaldiensten en
financiële planners van Albert Heijn tot Facebook. Dit creëert een nieuwe
dynamiek in de financiële wereld", zegt Lelieveldt.

'Geldlopers werden aan de lopende band overvallen'

LOAD-DATE: 14 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              145 of 148 DOCUMENTS



                                  De Telegraaf

                            13 januari 2018 zaterdag
                                 Gehele Oplage

Kloven

BYLINE: Jaap van Duijn

SECTION: FINANCIEEL; Blz. 38

LENGTH: 490 woorden


Er zijn allerlei kloven in onze samenleving. Er is een kloof tussen arm en
rijk, tussen jong en oud, tussen hoogopgeleid en laagopgeleid, tussen de elite
en het volk, tussen stad en platteland, tussen autochtoon en allochtoon. Het
Sociaal en Cultureel Planbureau schrijft er dikke rapporten over.

In de jaren zeventig had Joop den Uyl het al over de tweedeling in de
samenleving. En nog eerder, in 1968, sprak Hans van Mierlo, de voorman van de
net opgerichte opblaaspartij D66 over 'een steeds grotere muur, die groeit
tussen de machthebbers en de gewone mensen'. De gewone man is altijd al de klos
geweest.

Het valt niet mee over muren te klimmen en kloven te overbruggen. Je staat aan
de ene kant of aan de andere kant. Maar verdraagt deze beeldvorming zich ook
met de feiten? Neem de kloof tussen arm en rijk. Die kan op twee manieren
worden gemeten: via de inkomensverdeling en via de vermogensverdeling. De 10%
gezinnen met de laagste inkomens hadden in 2014 een gemiddeld inkomen van ruim
EUR 10.000, halverwege de inkomensverdeling was het inkomen EUR 50.000, de
negende groep verdiende EUR 100.000 en de bovenste 10% had een inkomen van
gemiddeld EUR 175.000. Tussen de laagste en hoogste 10% zit een enorm verschil,
maar het is moeilijk om hier van een echte tweedeling te spreken. Wanneer hoor
je bij rijk en wanneer bij arm? Er is sprake van een heel geleidelijke
overgang. Alleen aan de top kunnen de verschillen extreem worden, omdat er in
beginsel geen bovengrens is aan wat iemand in een jaar, op welke manier dan
ook, kan verdienen.

Ook wanneer we naar de leeftijd van kostwinners kijken, zijn de overgangen heel
geleidelijk. De hoogste inkomens vinden we in de gezinnen, waarvan de
hoofdkostwinner tussen 45 en 60 is: gemiddeld bijna EUR 80.000. Daaronder is
het wat minder, maar niet veel, en na de 60 wordt het ook wat minder. Het is
allemaal niet erg spectaculair.

De verschillen worden een stuk groter als we naar de vermogensverdeling kijken.
Daarbij speelt in Nederland de eigen woning een belangrijke rol. De rijksten
hebben vrijwel allemaal een eigen huis, maar veel van de armsten ook. Die
hadden, althans in 2014, een huis dat minder waard was dan de hypothecaire
lening die er op rustte. Het gevolg was dat in dat jaar de 20% armste gezinnen
gezamenlijk een negatief vermogen van EUR 60 miljard hadden! Daartegenover
stonden de 10% meest vermogende gezinnen, die samen netto bezittingen ter
waarde van EUR 820 miljard hadden, gelijk aan bijna 70% van het totale bezit
van Nederlandse huishoudens.

De vermogensverdeling is dus veel ongelijker dan de inkomensverdeling, met
grotere extremen aan de bovenkant. Maar ook daar is de vraag: is hier nu sprake
van een kloof? En zo ja: waar zit dan dat gat tussen vermogend en niet
vermogend? Dat gat is er niet. Net zoals bij zo ongeveer alles in Nederland, is
ook hier sprake van geleidelijkheid.

Wanneer ben je rijk en wanneer ben je arm?

LOAD-DATE: 12 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              146 of 148 DOCUMENTS



                                  De Telegraaf

                            12 januari 2018 vrijdag
                                 Gehele Oplage

Minder geneuzel

SECTION: BINNENLAND; Blz. 02

LENGTH: 214 woorden


De markt voor koopwoningen loopt vast. Er is te weinig aanbod van huizen
waardoor er minder panden worden verkocht. Door de grote vraag stijgen de
prijzen flink door. Inmiddels is het onroerend goed zo duur dat gewone
hardwerkende Nederlanders in grote delen van ons land geen eigen woning meer
kunnen kopen. Dat is een treurige constatering.

De oplossing van het probleem moet vooral komen uit de nieuwbouw. En niet zo
maar in het wilde weg panden neerzetten, maar bouwen wat nodig is; dus vooral
rond de grote steden en geschikt voor de snel groeiende groep één- en
tweepersoonshuishoudens.

Het tekort aan nieuwbouwhuizen is nu al 200.000. Met de jaarlijkse productie
van zo'n 50.000 tot 60.000 gaat het nog jaren duren voordat de achterstand is
ingelopen. De noodzakelijke impuls voor de bouw moet komen van de lokale
overheden, de provincies en gemeenten. De procedure van bouwplan tot echte
woonwijk is veel te lang door regeltjes. Het kabinet beloofde vorig jaar in de
regeringsverklaring een eind te maken aan „onnodig belemmerend overheidsbeleid".

Gemeenten en provincies moeten die belofte omarmen en aan de slag gaan. Minder
ambtelijk geneuzel maar bouwen. Want het eigen huis waar veel gezinnen op
hopen, mag geen droom blijven omdat de procedures te traag zijn.

LOAD-DATE: 11 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              147 of 148 DOCUMENTS



                                  De Telegraaf

                            3 januari 2018 woensdag
                                 Gehele Oplage

'Betogers willen dat regime verdwijnt'

SECTION: BINNENLAND; Blz. 03

LENGTH: 369 woorden


door Daniel van Dam

Amsterdam - Het is al dagenlang onrustig in Iran.

In tientallen dorpen en steden gaan woedende Iraniërs de straat op uit onvrede
over de corruptie en de slechte economische situatie. Daarbij zijn er al 21
doden gevallen en ruim duizend personen opgepakt. De Nederlands-Iraanse
hoogleraar Afshin Ellian beantwoordt vragen over deze nieuwe Perzische
volksopstand.

Wat is de aanleiding voor deze demonstraties?

„Allereerst prijsverhogingen. In Iran worden veel prijzen door de overheid
vastgesteld. Benzine, eieren, brood, alles wordt duurder en er is hoge
werkloosheid. Economie en politiek zijn in Iran nauw met elkaar verbonden. Iran
geeft miljarden euro's aan bondgenoten, zoals Syrië en terroristische
organisaties zoals Hamas en Hezbollah. De bevolking betaalt daarvoor letterlijk
de prijs. En dat maakt mensen boos. Onder een deel van de bevolking sluimert
bovendien al heel lang woede over de strenge islamitische leefregels, zoals de
verplichte kledingvoorschriften voor de vrouwen. Op een gegeven moment ontploft
het."

Wat willen de demonstranten?

„Het regime moet weg. Heel radicaal. In 2009 waren er ook demonstraties. Maar
dat was vooral een roep om hervormingen. Toen duurde het maar liefst drie
maanden voordat er daadwerkelijk werd geroepen om het einde van het regime. Nu
was dit al op de eerste dag te horen. Dat is heel heftig."

Hoeveel steun hebben de demonstranten?

„Het is lastig om dat in cijfers uit te drukken. Maar de omvang van de
protesten is verbijsterend groot. Voor het eerst sinds de jaren 80 is er een
brede beweging. Niet alleen in de grote steden, maar ook in kleine dorpen.
Daarnaast is er ook steun van mensen die niet de straat opgaan. Want
demonstreren is levensgevaarlijk."

Zullen deze demonstraties het einde inluiden van het regime?

„Dat moeten we afwachten. Het regime zit er al 39 jaar en treedt keihard op.
Maar als je kijkt naar de gebeurtenissen dan denk ik: dit is heel serieus.
Mensen moeten bereid zijn hun leven te geven, dan zal het een succes worden.
Het regime zal er alles aan doen om de wereld ervan te overtuigen: we hebben
hier met tuig te maken. En niet met gewone burgers. Maar het tuig zit aan de
kant van het regime zelf."

LOAD-DATE: 2 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved

                              148 of 148 DOCUMENTS



                                  De Telegraaf

                             2 januari 2018 dinsdag
                                 Gehele Oplage

Een mijlpaal waar we trots op zijn

SECTION: REPORTAGE; Blz. 03

LENGTH: 559 woorden


De Telegraaf bestaat 125 jaar! Een mijlpaal waar we trots op zijn, en dat
willen we graag met u vieren. In deze speciale Telegraaf-uitgave treft u
derhalve een impressie van onze roemruchte journalistieke geschiedenis, met
vele hoogte- maar ook enkele dieptepunten.

Uiteraard is het nieuwsoverzicht in deze bijlage niet compleet. Dat kan
eenvoudigweg niet. We hebben keuzes moeten maken en geprobeerd recht te doen
aan dat rijke, soms bonte verleden. Om de verhalen meer kleur te geven, heeft
de redactie oud-Telegraaf journalisten en fotografen gevraagd hun persoonlijke
nieuwsmoment uit te kiezen en toe te lichten. Dat heeft tot mooie anekdotes
geleid, zij het logischerwijs uit de meer recente Telegraaf-geschiedenis.

Wat te denken van het relaas van fotograaf Peter Zonneveld, die in een
Amsterdamse kroeg een vermomde prinses Beatrix spotte, compleet met pruik. Of
van de hectiek op de redactie op de avond van de moord op Pim Fortuyn, die
oud-hoofdredacteur Eef Bos zo treffend beschrijft.

De rode draad uit ons bestaan is misschien wel dat iedereen altijd wat van De
Telegraaf vindt. Zo hoort het ook: goed of slecht. De Telegraaf is een
uitgesproken krant, die stelling durft te nemen. We brengen onthullend en
indringend nieuws, stellen misstanden aan de kaak en stoppen niet bij taboes.
Dat kan confronterend zijn in een land waar gevoelige zaken al snel onder het
tapijt worden geveegd.

Opeenvolgende hoofdredacteuren hebben steeds een eigen invulling gegeven aan
het vaak genoemde Telegraaf-gevoel. Vermaard was Co Stokvis, die de krant in de
jaren zestig moderniseerde en een meer populair karakter gaf. Ikzelf heb onder
drie hoofdredacteuren mogen werken: Johan Olde Kalter, die in de jaren negentig
met de krant een rustiger toon aansloeg; Eef Bos, die deze koers in grote
lijnen voortzette en daarbij meer de nadruk legde op human interest; en Sjuul
Paradijs, die een neusje had voor actiejournalistiek. Onder laatstgenoemde ging
de krant ook over op tabloid. Ondanks het kleinere formaat zijn de vermaarde
chocoladeletters uiteraard gebleven.

Geen dagblad kent ondertussen zoveel bekende journalisten als De Telegraaf,
onder wie crimeverslaggever John van den Heuvel, rechtbankspecialist Saskia
Belleman, entertainmentkoning Evert Santegoeds, financieel columnist Martin
Visser, voetbalanalist Valentijn Driessen, politiek commentator Wouter de
Winther en verslaggever Wierd Duk. Samen met al die andere Telegraaf-collega's
zijn zij de thermometer in de samenleving, de stem van de gewone man, die zo
vaak wordt genoemd maar zelden wordt gehoord. Het is zoals een oudgediende zei:
„De meeste journalisten schrijven voor andere journalisten, want dat zijn hun
vrienden. Wij niet. Wij schrijven voor de lezer, voor onze abonnees."

We kijken met gepaste trots achterom en richten de blik nu weer op de toekomst.
Want er is veel te doen. De mediawereld verandert razendsnel, en De Telegraaf
verandert mee. In woord en beeld, online en op papier; we zullen altijd dat
onthullende, gezellige, spannende en meeslepende dagblad blijven, met de recht
voor z'n raap mentaliteit.

Tot slot: deze special is niet het sluitstuk van ons jubileum, maar het begin.
In de loop van dit jaar volgen nog veel meer mooie, ontroerende en persoonlijke
Telegraaf-verhalen.

Ik wens u veel leesplezier!

Paul Jansen

Algemeen hoofdredacteur

LOAD-DATE: 1 January 2018

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2018 De Telegraaf
                              All Rights Reserved
