
                               1 of 161 DOCUMENTS



                                 de Volkskrant

                           28 december 2013 zaterdag

2014

SECTION: Vonk; Blz. 15

LENGTH: 554 woorden


De Betrouwbare Mannetjes

De Betrouwbare

Mannetjes

Uheeft de droge hazenpeper van uw lieve moedertje nauwelijks verteerd of de
vette flap van de buurman moet er alweer in. En straks, als u bent uitgepraat
over de kerstkrantjes, de diarree-ridders van 3FM en het lederen jackie a gogo
van Matthijs, komt onherroepelijk De Vraag. En? Nog goede voornemens? De
Betrouwbare Mannetjes begrijpen dat u wel wat anders aan uw hoofd heeft. Toch
wilt u uw gesprekspartner niet in de kou laten staan. Daarom bieden ook wij u
een lijstje. De top-5 goede voornemens voor het meningenjaar 2014.

1. Twitter

Er mogen dan steeds minder Nederlanders twitteren, als we maar één advies zouden
kunnen geven: twitter. Op Twitter wordt het nieuws gemaakt en wordt de zondebok
van de week gekozen. Vraag het John Ewbank of Boerenbraadlul Moerland. Er leest
altijd wel een journalist of NOS-socialmedia-expert mee op Twitter en voor u het
weet staat u aan de basis van de Onnogate van 2014. Mocht u nog steeds verdommen
om te twitteren, dan heeft u pech gehad. Twitter.

2. Werk aan uw hokjesskills

Deel uzelf in bij een subgroep naar uw smaak. Word lid van De Correspondent, ook
als u al moeite heeft u door 140 tekens heen te worstelen. Of wees een
hardwerkende Nederlander. Altijd goed. Andersom werkt het nog beter. Zet u af
tegen een ondefinieerbare partij en bestrijd de elite of nog liever, hipsters.
De enige subcultuur waar niemand bij hoort maar waar iedereen over zanikt. Maak
een grap ten koste van een hipster en iedereen is uw vriend.

3. Vermijd grote thema's

Syrië, Europa, heel erg allemaal. Maar een gezellige discussie levert het niet
op. Gebruik het hooguit ter relativering: 'In de Syrische vluchtelingenkampen
zouden ze een moord doen voor zo'n paardenbiefstukje.' Zoiets. En Europa is maar
saai en ingewikkeld. Beperk u dus gerust tot een mening over Eurofielen of haal
(liefst met een groepje) uit naar Thierry Baudet. Eindejaarsknutseltip: maak in
navolging van Wilders uw eigen NEE/NEE Thierry sticker.

4. Wees scherper op gender en ras

Henk Lubberding, Johan Derksen en Pauw en Witteman konden afgelopen jaar
misschien nog wegkomen met hun gezellige racistische dan wel seksistische
gekeuvel, dat moet in 2014 anders. Ook zij verdienen de Gordon-behandeling. Dit
jaar is er vast wel weer een Heleen Mees wier misstappen u op basis van
penisgebrek kunt veroordelen, of voor wie u juist als koene ridder in de bres
kunt springen. Wat u ook doet, benadruk dat u geen racist of seksist bent. U
heeft vast een vriend(in) die het geen enkel probleem vindt.

5. Heb meer te verbergen

U wordt in de gaten gehouden en daar bent u het komend jaar nou eens niet mee
eens. De Betrouwbare Mannetjes hebben tijdens het schrijven van dit stukje al
minsten twee dingen gedaan die we liever zouden verbergen en de meesten van u
tijdens het lezen ook al. Koester dat. Liever uw tong in een toyboy, dan getapt
door een koiboy.

En Twitter. In godsnaam.

Voor volgend jaar adviseren wij u de volgende mening:

Cillessen - Van der Wiel - Veltman - Vlaar - Van Aanholt - De Jong - Sneijder -
Strootman - Wijnaldum - Robben - Van Persie

Veel plezier van uw nieuwe mening!

Melle Runderkamp en Simon Hendriksen leveren wekelijks een handzame mening waar
u gerust mee kunt aankomen bij voetbalvereniging, koffieautomaat of
schoonouders.
Twitter @Betmannetjes

LOAD-DATE: 27 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               2 of 161 DOCUMENTS



                                 de Volkskrant

                           21 december 2013 zaterdag

De beste leerschool op aarde

BYLINE: OLAF KOENS

SECTION: Specials

LENGTH: 1560 woorden


Hippies

Nastja en Kolja stonden niet aan de rand van de Russische samenleving, ze gingen
eraan voorbij. De hippies van toen zijn een modelgezin met twee kinderen
geworden. Zo niet de haast mythische figuur Lama, hogepriester van een geloof
vol vrijheid en drugs. Die leeft nog altijd van dag tot dag. Hij overwintert in
Thailand.

Geen groter keurslijf dan de Chroesjtsjovka. Altijd vijf verdiepingen, altijd
dezelfde indeling, altijd dezelfde dunne muren die je scheiden van dezelfde
buren. De bouwstijl die liefkozend is vernoemd naar Sovjetleider Nikita
Chroesjtsjov kom je overal tegen in de voormalige Sovjet-Unie.

In de meeste grote steden zijn de Chroesjtsjovska's overschaduwd door
kapitalistische bouwwoede, maar het idee en het beklemmende gevoel van de
buitenwijk zijn dezelfde gebleven. Er is een supermarkt, een school, een
politiebureau en een klein park. Je staat 's ochtends in de file, en 's avonds
weer. Er zijn geen cafés. Iedereen is er gelijk. Zelfs wanneer je anders bent.

Nastja woont in een gewone Chroesjtsjovka. Haar vader is een gewone
politieagent, aan het kleine appartementje waar haar vriendje en haar twee
kleine kinderen wonen is niets bijzonders. Een kleine keuken met televisie, drie
kamers vol bedden en een toilet waar je moet bukken omdat de wasmachine er vlak
boven is gemonteerd. Je stoot je hoofd wanneer je opstaat van het toilet. 'Geeft
niet', zegt Nastja. 'Daar ben je na een paar dagen aan gewend.'

'Ik heb mezelf nooit normaal gevoeld', legt ze uit. 'Je hebt in Rusland
civielen, de gewone burgers die zich nergens druk om maken. Simpel volk. En je
hebt ons.' Noem ze hippies, noem ze alto's of gewoon anderen. Nastja, haar
echtgenoot Kolja en de haast mythische figuur Lama. Ze staan niet aan de rand
van de samenleving, ze gaan er aan voorbij.

Zweverig? Een beetje. Al is Nastja te doortrapt voor platvloerse esoterische
symboliek. 'We praten gewoon heel veel. Over de eeuwigheid, over het leven. Het
zijn nooit lege gesprekken. Wanneer je de belangrijkste vraagstukken in het
leven hebt behandeld, kun je rustig en kalm leven.'

Hoe minder wensen je hebt, hoe minder problemen er ontstaan. Geld, drift,
ambitie - het zijn basale verlangens die je met lichte gelatenheid aan je
voorbij kunt laten gaan. Ze is afgestudeerd in de rechten en de psychologie,
maar geniet er vooral van te lezen. Kafka, Sartre, Nietzsche, maar ook Hesse,
Remarque en Marquez.

En de Russische literatuur? 'Eigenlijk is dat allemaal middelbare schoolwerk',
zegt Nastja. 'Ik lees graag Viktor Pelevin, maar de rest staat me tegen. Oude
taal, oude ideeën. Ik hou van de zoektocht naar ideeën, de zoektocht naar het
zelf.'

Dan trekt ze haar groene hemdje naar beneden en laat ze zonder schaamte haar
borsten zien. De volle borsten van een jonge moeder. Drie weken oud is haar
tweede kind, het schepseltje vol plooien huilt, maar laat zich tevreden aan de
moederborst drukken.

'Waar was ik? Je hoeft niet zo te zijn als de rest van het plankton. Je moet met
open ogen de wereld in kijken. Wanneer ik door Rusland liftte, dacht ik vaak: nu
gaat het verkeerd, nu zullen ze me verkrachten.' De baby laat een boertje. 'Maar
het gebeurde nooit. Het lijkt soms wel alsof alles is voorbestemd.'

Voortbestemd of niet, als vrije vogels trokken Nastja en Lama als een hippiestel
door Rusland. Met als standplaats ruigoord Oetrisj, een natuurreservaat in het
zuiden van Rusland. Zeven kilometer strand. Dansen, feesten, roken en drinken.
Het is voor Nastja al tweeënhalf jaar geleden, maar ze vertelt alsof het
gisteren is.

Iedereen kent elkaar daar, iedereen is naakt, iedereen rookt - meestal wiet. Er
zijn geen regels, het regelt zichzelf. Wil je aan de zware drugs, klop je aan
bij de feestbeesten, doe je het rustiger aan, trek je verderop naar een ander
stuk strand.' De autoriteiten bemoeien zich er niet mee. In een dorpje verderop
is een politiepost, maar die branden hun vingers niet aan de hippies.

In die tijd was Nastja met Lama. 'Hij was toen een soort monnik. We lazen heel
veel, hij straalde een soort evangelie uit, als hogepriester van een geloof vol
vrijheid en drugs. We wilden met elkaar trouwen, maar Lama had geen paspoort bij
zich. Lama had al zeven jaar geen paspoort meer.'

In Rusland gaat het leven sneller. Je carrière begint de dag dat je aan de
universiteit wordt ingeschreven. Niks studiefinanciering, je moet werken om de
kost te verdienen. Trouwen doe je in je studententijd, en wanneer je op je 25ste
nog altijd geen kinderen hebt, is er iets mis.

Doktoren wrijven het de meisjes in, wanneer je halverwege de twintig bent, loop
je tegen onvruchtbaarheid aan. Waarom gelijk trouwen? 'Het is een soort garantie
dat je er voor elkaar bent', zegt Nastja. Niet verwonderlijk, Rusland is het
land met percentueel het hoogste aantal echtscheidingen ter wereld.

De tijd vliegt in Oetrisj. De zomers zijn er warm, de winters mild. Je kunt er
het hele jaar blijven wonen. Iedereen deelt alles met elkaar. Geld speelt geen
rol. 'Ik kwam met hooguit 100 euro en ben er maanden gebleven', lacht Nastja.
Terwijl Lama een nieuw paspoort ging aanvragen om te kunnen trouwen, kwam ze
Kolja tegen. Ze werd verliefd.

'Of Lama terug zou keren, wisten we niet. Ik heb hem maar gebeld. Natuurlijk was
hij kwaad. Ik was zijn meisje, en nu plots niet meer. 'Godverdomme, nou - veel
geluk dan maar', zou hij gezegd hebben. Niet veel later was Nastja zwanger. Van
Kolja.

En dus verhuisde het jonge stel naar Irkoetsk, de Siberische stad aan het
Baikalmeer waar Kolja opgroeide. Hij nam een baantje als kok in een goedkoop
sushi-restaurant. 'We woonden op de negende verdieping van zo'n verdomde
buitenwijk. De lift ging stuk en werd niet gerepareerd. Ik moest hoogzwanger
steeds weer de trap op en af.'

Vrienden had Nastja er niet. De enige blijvende herinnering was die aan een dode
kat. 'We hadden een jonge kater, die kwam te overlijden. Ik wilde de kat
begraven, maar de grond zit tot zo diep dichtgevroren dat we hem gewoon in de
sneeuw hebben achtergelaten. Toen dochtertje Liza amper kon lopen, was Nastja
weer zwanger, nu van een zoon.

'Ik voelde me slecht, het duizelde een beetje en ik werd misselijk wanneer ik
dronk. Ja hoor, een kleine zwangerschapstest en hoppa. Ik was weer in
verwachting. Kolja en ik keken elkaar aan; uit de kunst. Maar niet heus. Maar
het was al te laat. We overwogen een abortus, maar weet je wat het is - kinderen
zijn best cool.'

Voor de bevalling van het tweede kind verhuisde Nastja terug naar
Sint-Petersburg. Kolja volgt, al is hij in de woorden van Nastja geen held. De
hippies van toen zijn een modelgezin geworden. Twee kinderen, vader die werkt en
het leven in een Chroesjtsjovka. Met een beetje mazzel maakt het paar nog
aanspraak op overheidssubsidie. Het enige wat rest is een vrije geest, de
ervaringen van Oetrisj en voor Nastja de herinnering aan Lama.

'Cou-cou! Ben je daar? Ik zit in Thailand.' Lama is voor de winter uitgeweken
naar Thailand. Hij heeft geen telefoon, maar praat met zijn kinderen, zijn
vrienden en de rest van de wereld via de chat. Na Oetrisj kwam hij met de
autoriteiten in de problemen en is hij een tijd in Oekraïne gaan wonen. In de
hoofdstad Kiev, en later in de westelijke stad Lviv.

'Ik ben eigenlijk geboren in Oekraïne, maar opgegroeid in Rusland. Ik heb al
lang geen thuis meer. Thuis is voor mij inmiddels waar je slaapt. Nu slaap ik in
Bangkok, en dat is thuis.' Van Bangkok gaat de overwintering door naar Phuket,
een toeristenoord dat is overgenomen door de Russen. 'Je ziet het hier aan de
reclame op straat, alles is in het Russisch. Ik probeer wat bij te verdienen als
gids.'

Want er moet wel gewerkt worden. 'Ik kan eigenlijk niet met geld omgaan. Zo
makkelijk als het soms binnenstroomt, zo stroomt het ook eruit. Het hangt een
beetje van de sterren af.' De afgelopen jaren werkte hij als sjouwer, als
leraar, maar vooral als Lama.

'Het is eigenlijk een soort merknaam geworden, Lama. Met al het wantrouwen dat
er bij hoort. Joelia is verliefd op me geworden omdat ik Lama was. Ze is met me
meegegaan naar Thailand, maar we zitten elkaar hier vooral in de weg. Ik heb
geen rust in mijn kont, en Joelia is veel te knap. Zo knap dat het haar karakter
in de weg zit, ik denk dat ik haar binnenkort moet laten gaan.'

Ook hij mist de tijd in Oetrisj. 'Al was ik een wat vreemde Lama toen. Ik sprak
over mijzelf in de derde persoon, mensen liepen bij me weg. Ik heb overwogen me
in een psychiatrische instelling te laten opnemen. Te veel psychedelische drugs.
Maar zelfs met die ervaring voel ik me, als ik er op terugkijk, een soort
tovenaar.'

Nastja mag inmiddels met Kolja een modelgezinnetje vormen, Lama leeft nog altijd
van dag tot dag. 'Als je eenmaal aan de vrijheid hebt geproefd, na al die tijd
in Oetrisj, word je nooit meer normaal. Je krijgt een heel bijzonder inkijkje in
je eigen wereld, in de wereld van de ander. Het is de beste leerschool op
aarde.'

PAVEL PROKOPCHIK

Pavel Prokopchik (1982) is geboren in het Russische Budjonnovsk. Hij is sinds
2001 in Nederland. In 2009 studeerde hij af aan de Koninklijke Academie van
Beeldende Kunsten in Den Haag.

WEBSITE: prokopchik.com

Olaf Koens

Olaf Koens (1985) is correspondent in Moskou van de Volkskrant

'Wanneer je de belangrijkste vraagstukken in het leven hebt behandeld, kun je
rustig en kalm leven'

Iedereen kent elkaar in ruigoord Oetrisj, iedereen is naakt, iedereen rookt -
meestal wiet

LOAD-DATE: 20 December 2013

LANGUAGE: DUTCH; NEDERLANDS

GRAPHIC: Nastja (links) en Lama in het Russische hippieparadijs Oetrisj, 2010.
Foto Pavel Prokopchik
Nastja is zwanger van haar eerste kind, Sint-Petersburg, juni 2011.
Foto Pavel Prokopchik
Lama met zijn vriendinnen Olja en Lena, Sint-Petersburg, juni 2011.
Foto Pavel Prokopchik
Lama en zijn vriendin Joelia op weg naar Karpaty, een bergstreek in Oekraïne,
2013.
Foto Pavel Prokopchik
Lama in gesprek met een orthodoxe priester, Blaklava, Oekraïne, juli 2011.
Foto Pavel Prokopchik
Nastja voedt Jan, rechts haar moeder, Sint-Petersburg, november 2013.
Foto Pavel Prokopchik
Nastja en haar dochter Liza, Irkoetsk, maart 2013.
Foto Pavel Prokopchik
Nastja, haar man Kolja en Liza, Irkoetsk, maart 2013.
Foto Pavel Prokopchik
Kolja in het restaurant waar hij werkte, Irkoetsk, maart 2013.
Foto Pavel Prokopchik
Nastja omhelst Kolja, nadat ze uit het ziekenhuis is teruggekeerd met hun
pasgeboren zoon Jan. Op de achtergrond speelt haar dochter Liza,
Sint-Petersburg, november 2013.
Foto Pavel Prokopchik
Lama in een appartement in Almaty, Kazachstan, januari 2011.
Foto Pavel Prokopchik

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               3 of 161 DOCUMENTS



                                 de Volkskrant

                           21 december 2013 zaterdag

Leven na de apocalyps

BYLINE: NICOLAAS VEUL

SECTION: Vonk

LENGTH: 1303 woorden


Einde der tijden - Hoe mijn vader de ondergang van de wereld zag uitblijven


Hij dacht dat zijn laatste uur geslagen had. Maar nadat de Maya-kalender eind
vorig jaar was afgelopen, werd Frank Veul gewoon weer wakker. Hoe heeft hij deze
klap verwerkt?

Hier moet-ie ergens liggen.' Mijn vader graait achter zijn met
pseudowetenschappelijke literatuur gevulde boekenkast. Fier toont hij een
fluorescerend klimtouw. 'Kijk, ik heb 'm zelf gemaakt.' Hij wijst naar een
zelfgelegde knoop, waar een karabijnhaakje aan zit. Het klemmetje bevestigt hij
aan de verwarmingsbuis, die langs het raam loopt. Als er iets was gebeurd, was
hij uit zijn flat naar beneden geklommen, zo de Overtoom op. 'Ik wilde echt niet
dat het hele gebouw op mijn kop zou vallen. Dat is geen leuke dood.' Op een plek
zonder instortingsgevaar zou hij zijn gaan kijken hoe de aarde haar laatste uren
in zou gaan.



Vrienden vroegen begin dit jaar aan me of het wel oké ging met mijn vader. Hij
geloofde heilig in de voorspelling van de Maya's dat het einde van de wereld
nabij was. Op 21 december 2012, de einddatum van de Maya-kalender, zou het tot
een catastrofale climax komen. Een paar dagen daarvoor schreef ik erover in
Vonk. En nu maakten mensen zich zorgen. Alsof hij slachtoffer was geworden van
zijn ongelijk.

Ik deelde hun bezorgdheid. Het touw diende geen doel, mijn vaders wereldbeeld
klopte niet. Ik ben ergens altijd bang geweest dat mijn vader verslagen zou
zijn, simpelweg omdat we er nog zijn met z'n allen. Hoe leef je verder als je
dacht dat de wereld zou vergaan?

De dag

Mijn vader is normaliter een trotse leeuw, iemand die niet met zich laat sollen,
maar niet in de nacht van 20 december 2012. Hij kon de slaap niet vatten. 'Dat
was een kort nachtje. Het kon elk moment gebeuren. Toen het donker werd, werd ik
wel bang, ja. Want valt het licht uit, dan valt het uit. Dan zie je niets meer,
wat moet je dan? Waar moet je heen? Ik keek de hele tijd naar buiten of ik al
iets van een storm zag, iets van donkere wolken. Ik was ook zo benieuwd. Ik heb
er al meer dan dertig jaar over lopen kletsen. Ik dacht alleen maar: wat gaat er
gebeuren.'

Lachend: 'Ik moet toegeven dat ik iets te veel gedronken had die avond.'

Ik vraag hoe bang hij was, of verdrietig of melancholisch voor mijn part. Maar
mijn vader blijft laconiek. Dit was het moment waarop hij dacht dat zijn laatste
uur had geslagen. Ik kan hem niet betrappen op een of andere existentiële
reflex, wat ik had verwacht. Integendeel: Hij praat alsof hij voor de zoveelste
keer voorleest uit een sprookjesboek.

Borreltje

De dag na die slechte nacht, bleef hij thuis afwachten. Een oog gericht op CNN,
het andere op de lucht, om een blik van de aankomende rampspoed op te vangen. Ik
belde hem 's middags om te vragen hoe het ging, omdat de aarde gewoon nog
ronddraaide. De strijd was nog niet gestreden, volgens hem. Op CNN zag hij een
reportage over verschrikkelijke stormen in Engeland. Wellicht een voorbode. Het
waaide over.

'In de loop van de dag dacht ik, er gebeurt niks. Helemaal niets. Ik begreep er
niets van. Aan het eind van de middag ben ik toch maar naar mijn stamkroeg
gegaan. Ik heb borreltjes weggegeven aan een paar mensen die ik kende. Een
proost op dat de aarde niet was vergaan. Voor mezelf maakt het niets uit hoor.
Ik heb een mooi leven gehad, met pieken en dalen. Maar voor jullie was ik wel
opgelucht.'

Zelf bleef hij achter met zijn ongelijk. Wat heeft hij gedaan toen dat bleek?

Mijn vader wijst naar de boekenkast. 'De meeste boeken, daar heb ik niets meer
aan, en ik moet toegeven: ik heb een tijdje niets meer gelezen. Ik moest me
bezinnen. Want waar had ik het nou mis? Wat zou er dan gaan gebeuren? Er moet
wat gebeuren. Dat geloof ik nog steeds.'

Na een tijdje pakte hij de draad weer op. Sinds de zomer is hij zich weer gaan
verdiepen in de pseudowetenschap. Op tafel en op de bank liggen boeken en
tijdschriften; de nieuwste aanwinsten in zijn collectie. De onderwerpen lopen
uiteen. Een artikel gaat over de corruptie van de EU-top, een ander stuk
beschrijft hoe het megaconcern Monsanto patent wil krijgen op groente- en
fruitzaadjes. Ook ligt er een groot opiniestuk over de slechte staat van de
vierde kernreactor van Fukishima.

Waar ik losse rampen en incidenten zie, ziet mijn vader een netwerk van
problemen. Hij linkt alles aan elkaar. Waar ik ietwat gewiekste regeringsleiders
zie, ziet hij verraderlijke complotsmeders. Ik acht de evolutietheorie zeer
waarschijnlijk, hij denkt eerder dat aliens ons op aarde hebben gezet. Maar
bovenal: hij ziet een wereld die tegen haar einde aanloopt. De literatuur ligt
erbij als onomstotelijk bewijs, met plakkertjes op de juiste pagina's.

Mijn vader buigt zich over de tafel. Bij elk stuk klinkt er meer verbazing in
zijn stem. 'Kijk nou. Dit jaar is nog erger dan vorig jaar. Door Japan is de
halve zee radioactief, en niemand die er over rept. Als die kernreactor in
Fukushima springt, dan is het gedaan met Japan. Misschien bedoelden de Maya's
wel het begin van een nieuwe periode waarin het slechter zal gaan met de aarde.
Een nieuwe dark age. De aarde zelf pikt het niet meer. De rampen stapelen zich
op, kijk naar de Filipijnen of de bosbranden in Australië. We vreten de aarde
op, we buiten haar, en elkaar uit. Het is gewoon een optelsom. Dit kan zo niet
langer.'

Mijn vader wappert met een nieuw boek, UFO's bestaan gewoon, van Coen Vermeeren,
een wetenschapper. Hij is er net in begonnen, en de auteur vindt dat we het
fenomeen UFO's serieus moeten nemen. Mijn vader beaamt dat.

'Er is nog een volk in de grote kosmos. Ik noem ze 'de createurs'. Ze zijn hier
35 duizend jaar geleden al gekomen om ons te helpen, ze hebben de oude
Egyptenaren kennis geschonken. Ik denk dat ze weer terugkomen. Om orde op zaken
te stellen. '

Mijn vader acht het ook goed mogelijk dat er meer rampen zullen plaatsvinden,
dat het slechter zal gaan met de wereld. Een doemscenario hangt nog steeds in de
lucht.

'Er moet wel wat gebeuren. Zo kan het niet verder gaan. Ik maak het nog mee. Kan
nog vijf jaar, of zelfs tien jaar duren. Ik ben nu 66 jaar. Ja, dat kan ik nog
meemaken.'

Weeffoutje

Het fundament van mijn vaders apocalypsdenken blijkt niet gestoeld op de
uitkomst van de oude Maya-kalender. Dat de apocalyps zich niet heeft voltrokken
is een weeffoutje in het Grote Verhaal dat mijn vader zelf construeert. En dat
Grote verhaal, dat blijft intact. De Maya-apocalyps was slechts een verkeerd
ingeschatte apotheose. Ik kan dus niet stellen: 'de apocalyps heeft zich niet
voltrokken, je wereldbeeld klopt niet, pa. Je hebt het al die jaren mis gehad.'
Ik kan het wel zeggen, maar het komt niet aan. Daarvoor ligt er voor hem te veel
bewijs op tafel.

Niet alleen de grote machten maken er een zooitje van hier op aarde. Hun gedrag
slaat terug op de gewone man.

Hij staat bij zijn raam, en wijst naar de overkant. Daar staat een prullenbak,
met daar omheen een sterrenhemel aan uitgespuwde kauwgom.

'Moet je dat nou zien. Ik kan het niet bevatten. We zijn van de zotten los. We
zijn verwende kinderen, te veel vertroeteld. Kijk naar al die mensen die kauwgom
op straat gooien, en de aso's in het verkeer. Ik ben laatst van mijn fiets
gereden en die jongen op de brommer reed door. Ik lag op straat, met een
bebloede knie. Dat is de mentaliteit.'

Mijn vader noemt aliens in een adem met kauwgomvlekken. Alsof het stukjes zijn
van een grote puzzel die hij aan het leggen is. 'Ik tel alles bij elkaar op. Ik
wil weten hoe het met de aarde en de mensheid verder gaat. Ik snap ook niet
waarom we hier zijn. Het heelal is niet te begrijpen, leven is ook moeilijk te
begrijpen. Maar in de Andes heb ik een paar jaar geleden 's nachts op een berg
gelegen. De lucht was vol met sterren. Toen dacht ik: ik wil er iets van pakken,
een deeltje van begrijpen. Ik zoek bewijzen dat er meer is tussen hemel en
aarde.'

LOAD-DATE: 20 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               4 of 161 DOCUMENTS



                                 de Volkskrant

                           21 december 2013 zaterdag

[De huizenkoper schildert zichzelf graag af als sla...]*

SECTION: Vonk

LENGTH: 1613 woorden


De huizenkoper schildert zichzelf graag af als slachtoffer. Maar hebzucht en
kuddegedrag spelen een grote rol.


De profiteurs van de huizenbubbel, banken, bouwbedrijven, makelaars en
gemeenten, krijgen nu ook harde klappen

Banken

Lang was het H-woord taboe voor politici van alle gezindten. Want niemand durfde
de kiezer voor het hoofd te stoten.

Banken en verzekeraars verdienden flink aan slimme hypotheekconstructies die de
hypotheekrentaftrek optimaal benutten door de aflossing 30 jaar uit te stellen,
of waarbij de huiseigenaar helemaal niet aflost. Vanaf de tweede helft van de
jaren tachtig zetten de banken de kredietkraan weer steeds wijder open. Sinds
1993 wordt het tweede inkomen volledig meegeteld bij het bepalen van het
maximale hypotheekbedrag. De spaarhypotheek en de aflossingsvrije hypotheek
kwamen rond 1987 op de markt. Begin jaren negentig werd de beleggingshypotheek
geïntroduceerd, in 2008 gevolgd door de bankspaarhypotheek.



Deze hypotheken zijn extra lucratief voor de banken, want een hypotheek van 300
duizend euro waarop 30 jaar niet wordt afgelost, kost 450 duizend euro (bij een
lage hypotheekrente van 5 procent). Een huizenkoper betaalt dus anderhalf keer
zoveel rente als het bedrag dat hij leent. Bij hogere rentes is die verhouding
nog schever. De koper krijgt 42 of 52 procent terug van de fiscus, zodat deze
aflossingsvrije lening hem netto hoogstens 261 duizend euro kost. Maar de
hypotheekverstrekker krijgt gewoon de volle 450 duizend euro. Banken straffen
voortijdig aflossen niet voor niets af met hoge boetes. Ze willen dat
ontmoedigen, want dan vangen ze minder rente.

Financieel adviseurs, die tot dit jaar betaald werden door de
hypotheekverstrekkers, ontraadden hun klanten dan ook binnen 30 jaar af te
lossen. Vanwege de hypotheekrenteaftrek hadden ze nog een punt ook. Zolang de
spaarrente minus de vermogensrendementsheffing hoger is dan de netto
hypotheekrente, kun je je geld inderdaad beter op een spaarrekening zetten. Veel
huiseigenaren deden dat echter niet, die gaven het geld uit. De zogenoemde
'vrije besparingen' zijn in Nederland al tien jaar negatief. De gemiddelde
Nederlander spaart veel onder dwang voor zijn pensioen, via de verplichte
pensioenpremieafdracht. Maar hij teert in op het vermogen dat hij zelf beheert.


Bouwondernemers, makelaars en gemeenten hebben allen belang bij hoge
huizenprijzen. De bouwkosten zijn tussen 1996 en 2001 sterk gestegen, in 2001
met liefst 13 procent. Dat had alles te maken met hogere grondprijzen. De
gemeenten verhoogden die om hun kas te spekken.

Nu de huizenzeepbel voor de tweede keer is uiteengespat, moeten ook de
profiteurs op de blaren zitten. Bouwbedrijven gaan failliet, makelaars zien hun
verdiensten kelderen en gemeenten zitten met gigantische gaten in hun begroting
nu ze hun bouwgrond niet kwijtraken. De banken voelen zich niet meer zo senang
bij hun opgezwollen hypotheekportefeuilles en doen heel rustig aan met de
kredietverlening aan huizenkopers. In vergelijking met de huizenmarktcrisis van
de jaren tachtig lopen ze nu grotere risico's, omdat hypotheken nu gemiddeld
veel hoger zijn en de potentiële restschulden dus ook.

Politiek

Op lange termijn heeft niemand belang bij hoge huizenprijzen. De rijksoverheid
al helemaal niet. De kosten van de hypotheekrenteaftrek voor de schatkist zijn
opgelopen van 660 miljoen euro in 1973 naar ruim 11 miljard euro per jaar nu.
Vanaf medio jaren negentig is gewaarschuwd voor de perverse werking van de
hypotheekrenteaftrek. De Nederlandsche Bank riep al in 2000 heel hard dat de
aftrek zo snel mogelijk beperkt moest worden. Toch deed de politiek niets.
Waarom niet?

Omdat politici opportunisten zijn die herkozen willen worden. De VVD verdedigde
de aftrek omdat de achterban bestaat uit huiseigenaren met een bovenmodaal
inkomen, de groep die er het meest van profiteert. Het CDA heeft de bevordering
van het eigenwoningbezit op de politieke agenda gezet en de hypotheekrenteaftrek
daarmee populair gemaakt. De socialisten, die begin jaren vijftig nog
bedenkingen hadden, draaiden halverwege de jaren zeventig als een blad aan een
boom om. In het regeerakkoord van het kabinet-Den Uyl uit 1973 stond nog dat er
een studie moest komen naar de aftrekbare rente, omdat het volk zich te buiten
ging aan 'overbesteding' met geleend geld. Voormalig staatssecretaris Martin van
Rooijen (CDA) vertelde in een aflevering van Andere Tijden zelfgenoegzaam hoe
hij premier Den Uyl ertoe overhaalde de hypotheekrenteaftrek desondanks in stand
te houden. 'Hij had heel goed in de gaten dat die aftrek diende om het
eigenwoningbezit te bevorderen, ook voor de gewone man.' Dit was net de tijd dat
de huizenprijzen als een raket begonnen te stijgen. De arbeiders uit het
PvdA-electoraat moesten ook de kans krijgen op de rijdende trein te springen en
mee te profiteren van de makkelijke winsten die huiseigenaren opstreken.

Vanwege de snelle groei van het huizenbezit durfde daarna geen enkele partij het
meer aan zo'n grote groep kiezers voor het hoofd te stoten. In 1980 bezat 43
procent van de kiezers een eigen woning. Tornen aan de hypotheekrenteaftrek werd
als politieke zelfmoord beschouwd. Toen de PvdA-leden begin 1998 op een
partijcongres een motie aannamen om de aftrek aan een maximum te binden,
weigerde partijleider en premier Wim Kok botweg de motie uit te voeren.
CDA-leider Balkenende maakte van het H-woord een breekpunt in de
verkiezingscampagne van 2010 en VVD-leider Rutte stak in december 2011 nog de
loftrompet over dit fantastische bedenksel. 'Ik zou de aftrek invoeren als hij
er nog niet was.'

Dus is de hypotheekrenteaftrek pas aangepakt toen de wal het schip had gekeerd
en het kalf verdronken was. Vaak wordt gezegd dat men het dak moet repareren als
de zon schijnt. Negatieve maatregelen kunnen beter in goede tijden genomen
worden, als de economie en de koopkracht wat kunnen lijden. Maar niemand ziet de
noodzaak van een dakreparatie in zolang de zon schijnt. Dus wordt het dak pas
gerepareerd als het is ingestort.

Wat is dan de conclusie? Dat de huizenkoper het onschuldige slachtoffer is van
politiek opportunisme en een snode financiële sector? Nee, dat is te
gemakkelijk. Het zijn de huizenkopers wier gramschap de politici ervan weerhield
de aftrek te beperken. En huizenkopers gingen maar al te gretig mee in de
collectieve waan van eeuwig stijgende huizenprijzen. Consumenten wassen hun
handen schoon met als argumenten: 1. 'Ik heb geen verstand van financiën en voer
dus blind op mijn financieel adviseur', 2. 'Iedereen deed het en je werd voor
gek verklaard als je niet meedeed' en 3. 'We moesten wel een hoge hypotheek
nemen, want je moet toch ergens wonen.'

Het klakkeloos opvolgen van de adviezen van een financieel tussenpersoon, van
wie je weet dat hij meer verdient als hij je een zo hoog mogelijke hypotheek
aanpraat, mag een koper alleen zichzelf aanrekenen. Waarschijnlijk wilden veel
consumenten de luchtkastelen die financieel adviseurs hun voorspiegelden maar al
te graag geloven en vroegen ze daarom niet: 'Wat zijn de gevolgen als de
beleggingsresultaten tegenvallen, de huizenprijzen dalen, of de hypotheekrente
stijgt?'

De neiging gedachtenloos met de kudde mee te lopen komt voort uit ons
oerinstinct ons aan te sluiten bij de groep, omdat dit in het stenen tijdperk
onze overlevingskansen bepaalde. Hebzucht is ook een diepgewortelde menselijke
eigenschap. Als de buurman, de zus en de collega een mooi en duur huis hebben,
dan begeren de meeste mensen hetzelfde. 'Keeping up with the Joneses' heet dit
economische fenomeen, waarbij de familie Jones model staat voor het gezin van de
buurman.

Dat een koophuis een goede investering is, is ook al een misvatting. De
Maastrichtse hoogleraar Piet Eichholtz heeft in een bekend onderzoek met zijn
'Herengracht-index' aangetoond dat over vele eeuwen gemeten de huizenprijzen
slechts de inflatie volgen. Huizen zijn dus echt om in te wonen, niet om rijk
mee te worden. Je verdient alleen geld aan je huis als je op het juiste moment
instapt en op het juiste moment weer uitstapt. Net als op de beurs en net zo
speculatief.

De speculatieve en consumptieve motieven van huizenkopers worden vaak
weggeredeneerd. 'Wonen is een basisbehoefte en mensen moeten wel kopen omdat er
geen huurwoningen zijn.' Helemaal waar, maar dat wil niet zeggen dat die andere
motieven geen rol spelen. Huizenkopers kunnen er immers ook voor kiezen een wat
kleiner en goedkoper huis te kopen, zodat ze minder hoeven te lenen. Laag
instappen spaart veel geld uit, want een hypotheek kost zelfs na fiscale aftrek
minimaal het geleende bedrag aan rente en meestal meer. Maar huizenkopers willen
dat grote en dure huis nú. En er moeten ook stante pede een nieuwe keuken en
badkamer in. Daarom moeten ze wel een tophypotheek nemen. Maar dat is een keuze,
geen noodzaak. In de jaren zeventig en negentig verzilverden honderdduizenden
huiseigenaren hun overwaarde door hun hypotheek te verhogen. Het geld gaven ze
uit aan de goede dingen des levens.

Omdat Nederlanders meestal hun maximale leencapaciteit benutten om een huis te
kopen, worden de huizenprijzen hier zeer sterk bepaald door die leencapaciteit.
Die wordt per 1 januari weer met tienduizenden euro's beperkt. Daarom kan het
haast niet anders of de huizenprijzen zullen ook volgend jaar dalen. Alle
optimistische voorspellingen ten spijt. Want met vertrouwen en optimisme kun je
geen huis kopen, daar heb je toch echt klinkende munt voor nodig.

Consumenten

Bank verdient flink aan hypotheek waarbij de huizenkoper niet aflost

Huizen zijn echt om in te wonen, niet om er rijk mee te worden

Rutte stak in 2011 nog de loftrompet over dit fantastische bedenksel

* Vervangende titel / Replacement title

LOAD-DATE: 20 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               5 of 161 DOCUMENTS



                                 de Volkskrant

                           19 december 2013 donderdag

Zijn wij te laf voor een boycot van Sotsji?

BYLINE: ANNA VAN DEN BREEMER LAURA DE JONG

SECTION: Opinie en Debat; Blz. 29

LENGTH: 792 woorden


Pro & Contra

Nee
Pieter Waterdrinker
'Laf? Ach, Rusland is een ziek meisje, in handen van dokter Frankenstein. Dat
laat je toch niet aan haar lot over? Dat ga je zelf dekens en medicijnen
brengen. Ik ben tegen een boycot.
Waar ik moeite mee heb, is dat de homowet nu het vliegwiel is geworden van de
boycot. Kijk, die wet is gruwelijk, maar tot dusver is er maar een beperkt
aantal mensen door getroffen. Ik woon nu zeventien jaar in Rusland, de homowet
komt voort uit een heel systeem van repressie. Minderheden uit de Kaukasus
worden hier soms als beesten opgejaagd. In Rusland zitten één miljoen mensen
vast in Dostojevski-achtige strafkampen. Vaak onschuldig.


In 2003 schreef ik een roman, Een Hollandse romance, waarin ik de gruwelen in
zo'n Russisch strafkamp beschreef. Ik heb toen niemand horen zeggen: wat erg van
die mensenrechten. Ik houd niet van het Nederlandse prediken van mensenrechten
op basis van de waan van de dag. Dit soort dobbelstenen-ethiek is niet mijn
ethiek. Waar waren jullie al die jaren?
Sport laat mij koud. Maar ik heb een Russische vriend die graag naar
Ajax-Feyenoord wil. Ik heb alle reden hem dat tripje af te raden. Weet hij wel
dat Amsterdam de hoofdstad is van een land waar de grootste politieke partij, in
de peilingen, xenofobie en haat in het vaandel draagt? Met een boycot wil
Nederland een perverse regering straffen. Maar in Nederland is een heel
volksdeel pervers. Rusland zou ons kunnen pareren: 'Wie zijn jullie om ons de
les te lezen? Ga eerst een samenleving inrichten waar de nieuwe rattenvanger van
Hamelen, Geert Wilders, niet de grootste van het land is.'
De omringende landen van Nederland zijn tweeslachtig. Duitsers hebben enorme
belangen in Rusland in verband met de gaspijp. En Frankrijk is bezig met een
grootscheepse lobby om de Russische hogesnelheidstrein te maken. Dus wie is er
nu hypocriet? Je pakt Poetin en zijn coterie niet door de Spelen te boycotten,
maar door de bankrekeningen van de Russische oligarchen, met honderden miljarden
euro's erop, in het Westen aan te pakken. Maar dat zie ik Hollande niet zo snel
doen.
De grote tragedie is de volstrekte afwezigheid van kennis. Nederland is vooral
gericht op de trans-Atlantische betrekkingen, dat begint al op school. Het
onbegrip is erg groot, er moet zo veel mogelijk dialoog plaatsvinden en heen en
weer gereisd worden. Het is altijd beter de contacten voort te zetten. (Anna van
den Breemer)


Ja
Boris Dittrich
'Net als regeringsleiders in Frankrijk, Duitsland, België en de Verenigde Staten
moeten ook Nederlandse hoogwaardigheidsbekleders wegblijven bij de
openingsceremonie van de Winterspelen in Sotsji. Als er geen regeringsleiders op
de eretribune aanwezig zijn, laten we aan de wereld zien: de
mensenrechtenschendingen zoals die plaatsvinden in Rusland accepteren wij niet.
Of dat effect heeft? De Spelen zijn een prestigeproject van Poetin en zonder
belangrijke gasten neem je een deel van de glans weg van de grandioze opening.
Daar raak je Poetin mee.
Van een echte boycot is pas sprake als de sporters niet naar de Spelen gaan en
daar zijn wij van Human Rights Watch geen voorstander van. Dan benadeel je de
gewone man in Rusland en de sporters zelf. Met de afwezigheid van
regeringsleiders is dat niet het geval. Met het wegblijven van een Nederlandse
delegatie veeg je uiteraard de antihomowet niet van tafel, maar het is wel een
duidelijk statement, ook aan het televisiekijkend publiek.
Nu hameren op de mensenrechtenschendingen in Rusland is niet hypocriet. Je moet
meegaan met de mediacyclus. Iedereen is geïnteresseerd in sport, dus is Sotsji
bij uitstek het moment om hiervoor aandacht te vragen.
Wij hameren momenteel vooral op de mensenrechtenschendingen die te maken hebben
met de Russische antihomowet. Die wet is afgelopen juli in werking getreden.
Debatten over die wet hebben geleid tot een verruwing in de Russische
samenleving en geweld tegen Russische homo's. Afgelopen week zei een cabaretier
dat homo's de gasovens in moeten. Dat doet denken aan vreselijke tijden in
Europa. Natuurlijk worden er ook andere mensenrechten geschonden en daar is ook
aandacht voor. Zoals de uitgebuite gastarbeiders uit Azië die de stadions bouwen
in Sotsji.
Wij merken ook dat de Russen zelf smeken om interventie. De kritiek moet van
buitenaf komen. Wat als iedereen zegt: we gaan gewoon? Dan zijn de Russen
vogelvrij.
Er zijn diplomatieke conflicten geweest tussen Rusland en Nederland. Er spelen
internationale betrekkingen waarmee rekening wordt gehouden. Maar als we als
Nederland bang zijn om minder centen te verdienen en daarom onze mond houden,
dan zijn we geen knip voor de neus waard. Als we de schade van economische
belangen nu vooropstellen, dan laten we de Russen echt in de put zakken.' (Laura
de Jong)

LOAD-DATE: 18 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               6 of 161 DOCUMENTS



                                 de Volkskrant

                            16 december 2013 maandag

'Zijn bevrijding heeft voor mij alles bepaald'

BYLINE: VAN ONZE VERSLAGGEVER JAN TROMP

SECTION: Ten Eerste; Blz. 5

LENGTH: 616 woorden


Reportage Herdenking in Nederland


Boven is de ontvangst voor prinses Beatrix, in de foyer wachten achthonderd
mensen op de sprekers en artiesten die Mandela herdenken in Amsterdam. 'Samen
door! Puntje, puntje, puntje. Mandela!'

Waarom Amsterdam Mandela nog eens herdenkt na anderhalve week van herdenkingen,
wordt het best verwoord door de moeder van de Anti-Apartheids Beweging, Conny
Braam. 'De dingen die belangrijk zijn', zegt ze op het toneel van de
Stadsschouwburg, 'moeten voortdurend herhaald worden. Wie in de publieke zaak
iets wil bereiken, zal te pas en te onpas zijn boodschap moeten herhalen.'



'Zwarte Piet niet!', klinkt scherp een vrouwenstem vanuit de zaal. Inderdaad, te
pas en te onpas moet men zijn boodschap herhalen.

We moeten wachten totdat de prinses voorbij is. Zo'n achthonderd mensen hebben
zich zondag vroeg in de middag verzameld, beneden in de foyer. Boven is voor
prinses Beatrix een ontvangst gearrangeerd. In de rij wachtenden: een lange
jongen, natte haren. Hij geeuwt. Quinten Verhagen, 14 jaar, is nog maar net
wakker. Hop bed uit, hop fiets, hop naar Mandela.

Hij wil erbij zijn, zegt hij. Op school is er weinig over gesproken. Terwijl het
'best wel' belangrijk is. Quinten: 'Mandela, dat is onze geschiedenis.'

De sfeer is niet droevig, niet bedrukt, ook niet plechtig. De sfeer is er een
van aangename vertrouwdheid tussen gelijkgestemden.

Het geldt voor de zaal, het geldt voor de schare artiesten - Thom Hoffman,
Adriaan van Dis, Edsilia Rombley, Eric Vloeimans, Gerda Havertong en nog tal van
anderen. Bijna staat hier een feestprogramma.

Burgemeester Van der Laan benoemt de stemming als hij vaststelt dat hij 'niet
ontregeld' naar de herdenking is gekomen. Hij verwijst naar de ontvangst van
daarvoor met prinses Beatrix. 'Iedereen zei: veel plezier straks.'

Dick Hoen, barkeeper, type robuuste man, heeft een plaats gevonden in rij 13.
Hij is er graag bij. 'We gaan allemaal dood', constateert hij. 'Doodgaan is niet
erg. Het gaat erom wat je met je tijd daarvoor hebt gedaan.' Mandela heeft er
'een enorm imposante invulling' aan gegeven.

Conny Braam spreekt over de wereldwijde behoefte zich te spiegelen aan Mandela.
In ironische woorden signaleert ze hoe vier Amerikaanse presidenten de halve
wereld over vlogen om erbij te zijn in Soweto, hoe premier Rutte Nederland op
het schild hief als voorloper in de strijd tegen apartheid. Braam: 'Met
Nederland doelde hij ongetwijfeld op u, op de vele gewone Nederlanders. Ik denk
dat hij het ongepast vond de weinig principiële houding van opeenvolgende
regeringen in herinnering te roepen.'

Een vrouw in de rij voor Hoen fluistert hoorbaar: 'Goed dat ze Rutte nog een
douw geeft.'

'Samen door Mandela', luidt het motto van de bijeenkomst. Hoe moet je dat nu
lezen?, vraagt Hoen zich af. Samen door een deur - daar kan hij zich iets bij
voorstellen. Hij houdt het op: 'Samen door! Puntje, puntje, puntje. Mandela!'

Drie rijen verderop zit een mooie Indiase vrouw. Ze blijkt een Zuid-Afrikaanse
die voornamelijk in Londen woont. Mandela, vertelt ze, heeft haar leven
opgetild. Ze woonde met haar familie in Durban, in de Indiase wijk. Volledig
gesegregeerd. Toen Mandela vrij kwam, in 1990, kwam zij vrij. Voor het eerst
kreeg ze modebladen als Vogue en Harper's onder ogen, ze had ervan gedroomd, het
lag letterlijk in een andere wereld. Ze wist dat haar toekomst in de mode zou
liggen.

Nu voert Marlene Naicker een succesvol, internationaal tassenlabel, Muldooneys.
Met diepe ernst: 'His liberation defined everything for me.'

Dick Hoen klopt aan. 'Ik weet het', lacht hij, 'ik weet hoe je dat motto moet
lezen. Wij zijn allen samen. Door Mandela. Dat staat er. Als je het zo leest, is
het mooi gezegd.'

LOAD-DATE: 15 December 2013

LANGUAGE: DUTCH; NEDERLANDS

GRAPHIC: Herdenking zondag in de schouwburg in Amsterdam.
Foto Julius Schrank

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               7 of 161 DOCUMENTS



                                 de Volkskrant

                            13 december 2013 vrijdag

Dik

SECTION: V Opening; Blz. 2

LENGTH: 573 woorden


Jean-Pierre Geelen TV recensie


och een bijzondere wetenschap: een abonnement op de Volkskrant kost u zo'n 288
euro per jaar, maar ongewild betaalt u veel meer aan de hoofdredacteur van De
Telegraaf. Die was met zijn 180 kilo veel te dik, en liet met een dure operatie
zijn maag verkleinen - een vet verhaal voor Pauw & Witteman woensdag.



De helft van de Nederlanders is te dik, stelde donderdag De rekenkamer (KRO).
Wat kost de dikke buurman ons? Na een lange rekensom, luidde de uitkomst: 310
euro per jaar. 4 Miljard voor alle dikkerds samen.

'Onze omgeving is 'obesogeen' geworden', betoogde een deskundige. Te weinig
bewegen en overal is eten. We nemen zo'n 200 'eetbeslissingen' per dag. We
gingen meer aardappelen en vlees eten en minder groenten.

Geen nieuws voor wie dagelijks televisie snackt. Vooral afgelopen jaar is de
obese burger voer geworden voor tal van televisieformats, van Obese (RTL) en The
biggest loser (SBS) tot verhelderende (BBC-)documentaires over de
voedingsindustrie en talkshows vol glutengoeroes.

Waar die eerste categorie vooral hamert op het morele schuldgevoel, schoof De
rekenkamer de vetzak een financiële schuld in de schoenen. Hoe nat de vinger
soms ook, er zaten verrassingen in de som. Dat dikke mensen vaker ziek zijn:
logisch. Het RIVM becijferde dat ze de samenleving 1,5 miljard euro extra kosten
wegens diabetes, hart- en vaatziekten, kanker, rugpijn en gewrichtsslijtage. De
12 tot 24 dagen per jaar die ze daardoor verzuimen op het werk, kosten zo'n 2,5
miljard.

Verrassender was de luchtvaartdeskundige die de vicieuze cirkel schetste die
extra lichaamsgewicht meebrengt voor een vlucht. Voor 1 extra kilo moet een
vliegtuig 5 kilo meer wegen voor meer motorkracht en kerosine. Een passagier met
11 kilo overgewicht kost 40 euro extra. 'Dat zou die passagier eigenlijk zelf
moeten betalen', aldus de deskundige.

Kon Sjuul Paradijs, de hoofdredacteur van De Telegraaf, niet voorkomen dat hij
180 ging wegen? Zo simpel was het niet, legde hij uit. 'Op zeker moment vraagt
je lichaam om eten', verontschuldigde hij zich vaagjes. 'Dan is het hormonaal
zo. Je maag is groot, je lichaam is groot, dus je moet eten.'

In de bakkerij van zijn ouders vrat hij al hompen brood, toen hij later voor het
Stan Huygens Journaal kwam te werken, dineerde hij tweemaal daags.

Heel belastend voor de ruggegraat van de samenleving.

Vandaar dat hij, na een half jaar intensief praten met chirurgen, koos voor 'de
meest radicale oplossing': een gastric bypass-operatie. Een maagje ter grootte
van een kiwi, aangesloten op de darmen. Paradijs wilde erover praten omdat zo
veel mensen kampen met morbide obesitas. Het uitlekgewicht van het gesprek was
niet erg hoog. Zo wist hij het begrip 'BMI' (body mass index) niet beter uit te
leggen dan: 'Dat is je lengte en je gewicht, en dan komt er iets uitrollen'.
Aha.

Paradijs hoopte met zijn ingreep te voorkomen dat hij acht jaar korter zou
leven, zoals voorspeld voor obesitaspatiënten. Daarmee raakte hij aan een
probleem dat het RIVM ook al aanstipte in De rekenkamer. Het is voor ieder beter
om minder en gezonder te eten. Maar: 'Als iedereen op normaal gewicht is, leven
we langer. Dat kost óók weer geld.' Ergo: 'Voor de totale kosten maakt het
uiteindelijk niets uit.'

Die acht jaar zijn Sjuul Paradijs van harte gegund. Maar wie gaat ze betalen? De
hardwerkende Nederlander zeker weer.

Sjuul Paradijs: 'Je maag is groot, je lichaam is groot, dus je moet eten'

LOAD-DATE: 12 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               8 of 161 DOCUMENTS



                                 de Volkskrant

                           11 december 2013 woensdag

Vergeten vreemdelingen

BYLINE: DOOR MERIJN RENGERS

SECTION: V Opening

LENGTH: 1797 woorden


reportage bijlmerramp Leven


De televisiefilm In het niets van regisseur Daniel Bruce herdenkt een onbekend
aantal illegalen dat na de Bijlmerramp is verdwenen. Overlevende Emmanuel Anning
speelt 21 jaar later in de eerste film die ooit over de ramp is gemaakt.

Toen op zondag 4 oktober 1992 de El Al-Boeing met vluchtnummer 1862 om 18.35 uur
neerstortte in de Bijlmermeer in Amsterdam, zat Emmanuel Anning op de bank. Hij
keek, zoal veel bewoners van de flats Groeneveen en Klein-Kruitberg, naar de
televisie. Hij was 12 en begreep niet dat de enorme klap werd veroorzaakt door
het vliegtuig dat zich in de Bijlmerflats boorde.



Anning rende de galerij op. Het eerste dat hij zag, was hoe een losgeslagen deel
van het vliegtuig met een lange, filmische boog door de lucht vloog en tussen
zijn flat en de metrobaan neerstortte. Pas daarna keek Anning naar de rest van
zijn flat. Verderop, precies waar de flat een knik maakte, was de galerij
verdwenen. Er was rook, vuur en paniek.

Anning was twee jaar eerder met zijn moeder en zus in de Bijlmer terechtgekomen.
Zijn vader was achtergebleven in hun geboorteland Ghana. Enkele appartementen
verder, precies waar het vliegtuig was ingeslagen, woonde een aangetrouwde tante
met haar twee zoons. Zij overleefde de crash, maar haar kinderen kwamen om.

21 jaar later stapte Anning de set op van de televisiefilm In het niets, de
eerste film ooit over de Bijlmerramp. In het niets is vrijdagavond te zien op
Nederland 2 in het kader van One Night Stand, een serie korte films op de
publieke omroep. De film gaat over de in zichzelf gekeerde illegale Ghanees
Agymah, die met een groot aantal landgenoten een flat deelt in Zuid-Oost.

In de film staat op een dag de 12-jarige Nina op de galerij. Zij is naar
Nederland gestuurd voor een beter leven en sluit vriendschap met de 51-jarige
Agymah. Die fleurt op van het gezelschap van het meisje, maar hij is niet thuis
als het noodlot toeslaat en een vliegtuig neerstort op de flats.

Agymah zoekt dagenlang naar het meisje, maar kan haar nergens vinden. Hij heeft
geen papieren van haar en kan zichzelf evenmin identificeren. Nina lijkt 'in het
niets verdwenen', een lot dat ook in werkelijkheid een onbekend aantal illegale
bewoners van de Bijlmerflat heeft getroffen.

In de film speelt Anning een bijrol, als een Ghanees die in de flat op bezoek
komt. De opnamen vonden plaats in een appartement in de Bijlmer dat als twee
druppels water leek op zijn oude huis. 'Wij zijn na de ramp in Hoofddorp
terechtgekomen, maar dit voelde als thuiskomen. Links was de kamer van mijn
zusje, daarna de gang, mijn kamer, het balkon en de woonkamer. Alles was precies
zoals toen', zegt de inmiddels 34-jarige zanger en acteur.

'Mijn moeder huurde de flat en haar papieren waren in orde. Ze had een
werkvergunning waarmee Ghanezen indertijd in Nederland mochten verblijven. Ze
had twee banen om alles te kunnen betalen. Zoals je het in de film ziet -
waarbij één appartement werd bewoond door misschien wel tien mensen - zo was het
verderop in de flat ook echt. Dan huurde iemand een slaapplaats op een bank in
de huiskamer voor 300 gulden per maand. Het blijft bizar dat niemand weet wat er
van deze mensen is geworden, na de crash.'

Het idee voor In het niets ontstond tijdens de nazit van een kerstdiner, tussen
regisseur Daniel Bruce en de Servische reclamemaakster Gordana Lucic. 'Ik woonde
in de flat', vertelde Lucic haar regisseursvriend. 'Ik heb mijn papieren mede te
danken aan het feit dat zich een vliegtuig in mijn huis boorde.'

Daniel Bruce hoorde het verhaal voor het eerst, maar was meteen gegrepen. Er
moest een speelfilm komen over de illegalen en de Bijlmerramp, vond hij. Maar
dat bleek een heikele operatie, onder meer omdat ideeën van andere regisseurs en
scenarioschrijvers waren gesneuveld door een overschot aan ambitie.

'De werkelijkheid is grootser dan je kunt verzinnen. We wilden ons niet
verliezen in speculaties over mannen in witte pakken en Israëlisch-Amerikaanse
complotten', zegt Lucic nu. 'Daarvoor krijg je niet snel de handen op elkaar,
ook niet bij subsidiënten zoals het Filmfonds. Mijn verhaal, het verhaal van de
vele immigranten in de flat, leek ons overzichtelijker en menselijker. En het is
net zo filmisch.'

'Ik was met mijn toenmalige vriendje uit Servië vertrokken', vervolgt Lucic.
'Hij had een oproep gekregen om zich te melden bij het leger, maar hij wilde
niet vechten in de burgeroorlog en besloot te vluchten. Ik ging met hem mee,
want ik was aangenomen op de Rietveld Academie. Ik ging naar Amsterdam om
kunstenaar te worden. Wij woonden op één hoog en waren aan het koken toen het
vliegtuig de flat ramde. Ik wist meteen wat er was gebeurd. We zijn vanaf het
balkon gesprongen en zagen de enorme puinhopen. Het vuur en de stank. We kwamen
uit de oorlog in Joegoslavië, maar dit was nog heftiger.'

Lucic en haar vriend vonden onderdak bij bekenden in een nabijgelegen flat. De
eerste dagen wisten ze niet wat ze moesten doen. 'Ik mocht als student gewoon in
Nederland zijn, besef ik nu. Maar indertijd had ik geen idee. Ik was als de dood
voor de autoriteiten. Dat was me wel bijgebleven uit Servië, dat je je niet
zomaar aangaf bij de politie. Straks sturen ze me terug, dacht ik.

'Na een week heb ik mij toch maar gemeld in de sporthal. Ik kon aan de hand van
mijn Rietveldinschrijving bewijzen dat ik echt in de flat woonde en in de weken
daarna is alles administratief in orde gemaakt. Sindsdien heb ik een
verblijfsvergunning.

'Ik vraag me nog steeds af wat er met de illegale flatbewoners is gebeurd. In
onze flat woonden er natuurlijk veel. Niet dat je ze kon aanwijzen, maar ze
waren er gewoon. Het was sowieso een puinhoop in die tijd. Junks in de gangen
die aan het chinezen waren, pis in de lift, mensen met enorme honden,
wijdvertakte families in één flat.

'Er waren appartementen waar de gordijnen altijd dicht zaten. Uitge-rekend in
deze flat, in het afvoerputje van Amsterdam, stortte het vliegtuig neer. Je kunt
wel tien films maken over de Bijlmerramp, maar dat is tegelijkertijd ook de
valkuil. Daar hebben we het vaak over gehad. Dat één verhaal over de ramp al
bijna te groot is om te vertellen.'

Hoe actueel de thematiek van de film is, ervoer regisseur Daniel Bruce op 20
oktober tijdens een voorver-toning in het Bijlmerparktheater. 'Toen we het
script bedachten, had ik het verhaal van Gordana steeds bij me. De uiteindelijke
film gaat over Ghanezen, maar de thematiek van de verdwenen illegalen was me
heel duidelijk. Tijdens het produceren en draaien raakte dat op de achtergrond,
maar toen we de film in de Bijlmer lieten zien, besefte ik weer hoe echt het
allemaal was en hoeveel onopgeloste vragen nog rond de ramp bestaan.'

Een van de mensen die Bruce direct na afloop van de voorvertoning aansprak was
Dineke Klanke-Heil, die ten tijde van de crash vrijwillig hulpverleenster was
bij de rampenbestrijding van Brandweer Amsterdam. Klanke-Heil had eigenlijk geen
zin om naar de voorvertoning te gaan. Ze was 'herdenkingsmoe', maar had zich
toch laten overhalen.

Daar, in het theater, werd het verhaal vertoond dat haar al 21 jaar dwarszat.
'Eindelijk, dacht ik. Eindelijk is er een verhaal over de verdwenen bewoners. We
herdenken jaarlijks bij het monument 43 doden en 'een onbekend aantal
illegalen'. Als je het mij vraagt is de groep van verdwenen vreemdelingen veel
groter dan de officiële instanties beweren.'

Klanke-Heil was een van de eerste rampenbestrijders die op de rokende puinhopen
van de ingestorte flat stonden. Dertien doden borg ze, de verwrongen lichamen
die bovenop lagen, maar ook de onder het puin verstopte lichaamsdelen en
kleinere resten van omgekomenen.

'Toen we voor de flat stonden, zag die eruit als een poppenhuis. Door de kracht
van de explosie was de hele voorkant eruitgeslagen. Ik zag kamers waar acht
matrassen tegen de muur stonden opgestapeld. Waar zijn al die mensen?', vroeg
Klanke-Heil zich af.

'We gingen de flat door, huis voor huis. Vreselijk. Dan werd een deur
opengebroken en moesten wij naar binnen om te kijken of er doden lagen. Ik weet
nog dat we een kamer binnenkwamen waar een surrealistische sfeer hing. Het
behang, de vloerbedekking en de lampenkappen waren allemaal verdwenen door de
verzengende hitte. Er was alleen kaal beton over.'

'Het heeft dagen gebrand', zegt Klanke-Heil. 'Het vliegtuig zat vol kerosine en
chemische rotzooi. Precies op de plek waar het toestel binnenvloog zat de
hoofdgaskraan. We zagen de as door de lucht vliegen. Ze worden gewoon
gecremeerd, zeiden we tegen elkaar. Van die mensen blijft niets over.

'De burgemeester sprak in eerste instantie over honderden doden, maar dat aantal
werd later officieel teruggeschroefd naar 43. We mochten het niet meer over een
ramp hebben, maar moesten de crash 'een calamiteit' noemen. Door de
parlementaire enquêtecommissie die in 1999 de Bijlmerramp onderzocht, werd het
'uitermate onwaarschijnlijk' genoemd dat er niets van mensen over was gebleven
na de ramp. Dat oordeel is nooit ter discussie gesteld, ook niet toen er een
jaar later bij de vuurwerkramp in Enschede drie mensen omkwamen van wie geen
botsplinter werd teruggevonden. Dat waren gewone Nederlanders, van wie de
identiteit vaststond. Van hen is aangenomen dat ze verast zijn, volledig
verbrand.

'Ik heb jarenlang gezegd dat dat ook bij de Bijlmerramp is gebeurd, met de
bewoners die nergens geregistreerd stonden,' zegt Klanke-Heil. 'Dat er veel meer
dan 43 mensen zijn omgekomen. Maar ik liep met dat verhaal overal tegen dichte
deuren aan, tot op de dag van vandaag. Daarom ben ik zo blij met deze film. De
namen van de verdwenen illegalen zullen we nooit meer te weten komen, maar nu is
er in ieder geval iets voor ze. Een film die hun verhaal vertelt.'


In het niets van regisseur Daniel Bruce, 13/12 om 23.15 uur op Nederland 2.

Adres onbekend

De Amsterdamse burgemeester Ed van Thijn maakte een week na de Bijlmerramp
bekend dat er een generaal pardon zou gelden voor illegalen die in de getroffen
flats woonden. De maandagochtend na deze aankondiging stond een enorme rij
mensen op de stoep bij het bevolkingsregister. Sommigen van hen waren - zo bleek
later - zelfs uit andere landen naar Amsterdam gekomen om zich hier voor te doen
als slachtoffer. Uit dossiers die zijn opgeslagen bij Stadsarchief Amsterdam
blijkt dat 1.797 vreemdelingen zich hadden gemeld: 149 van hen gaven hetzelfde
adres op in de flat Klein-Kruitberg, 61 vreemdelingen beweerden op één adres te
wonen in Groeneveen. De helft van de mensen die zich hadden gemeld, kwam niet
opdagen bij het officiële gesprek met de gemeente. Uiteindelijk kregen 91
vreemdelingen een verblijfsvergunning, omdat zij hoogstwaarschijnlijk in een van
de twee getroffen flats hadden gewoond.

'Ik zag kamers waar acht matrassen tegen de muur stonden opgestapeld. Waar zijn
al die mensen?'

LOAD-DATE: 10 December 2013

LANGUAGE: DUTCH; NEDERLANDS

GRAPHIC: Emmanuel Anning: 'Soms huurde iemand een slaapplaats op de bank voor
300 gulden per maand.'
Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               9 of 161 DOCUMENTS



                                 de Volkskrant

                            6 december 2013 vrijdag

Haarlemse  School

BYLINE: DOOR RUTGER PONTZEN

SECTION: V Opening

LENGTH: 1502 woorden


Interview karel schampers Beeldende kunst


Hij is een van de meest gezichtsbepalende conservatoren in Europa. Karel
Schampers neemt nu met Karels Keuze afscheid, als directeur van De Hallen en het
Frans Hals Museum.

'Ja verdomd, nu je het zegt. Het is mijn eerste thematentoonstelling.' Karel
Schampers (63) is er zelf beduusd van. Thematentoonstellingen. De Haarlemse
museumdirecteur houdt er eigenlijk niet van. 'Het zijn ideeën, bedacht achter
een schrijftafel, waarbij je dan kunstwerken zoekt. Ik maak liever monografische
tentoonstellingen. Ik ben heel sterk op kunstenaars gesteld. Bouw een band met
ze op. Het liefst voor lange tijd.'



Op 1 januari gaat Schampers met pensioen als directeur van het Frans Hals Museum
en De Hallen in Haarlem. Zaterdag opent zijn afscheidstentoonstelling: Karels
keuze. Met kunst die hij de afgelopen dertien jaar heeft aangekocht. Geen
schilderijen of beeldhouwwerken, maar foto's en video's. Mét een duidelijke rode
draad.

Achteraf gezien dan, wil Schampers wel kwijt. 'Pas toen ik door de aanwinsten
bladerde, zag ik een verband. Blijkbaar heb ik toch onbewust een voorkeur gehad.
Ik heb het nu thematisch tentoongesteld.'

Wat die thema's zijn? In de benedenzaal van De Hallen hangen portretten van
mensen die verlopen, vergeten en verkommerd zijn. Daklozen, drugsgebruikers,
alcoholisten. Schampers: 'Ze zijn slachtoffer van de economie, onrecht dat hen
is aangedaan, verwaarlozing. Foto's die je wakker schudden over datgene wat in
de samenleving gaande is.' Er is werk te zien van onder anderen Nan Goldin, Koos
Breukel, Céline van Balen, Sarah Lucas en Boris Mikhailov. Anneleen Louwes 1
fotografeerde een vrouw precies op het moment dat ze een psychose kreeg. Van
Dana Lixenberg is er de serie Homeless USA: Amerikanen die van de ene dag op de
andere dakloos werden, omdat ze hun baan verloren.

In de bovenzalen hing Schampers foto's op van meisjes en vrouwen. Onder de
hanenbalken van het 17de-eeuwse gebouw is een diapresentatie van Nan Goldin 3,
uit 2001. Hij vindt het zijn belangrijkste aankoop in Haarlem. 'Een paar honderd
dia's van stelletjes en geliefden. Het is een omslag in haar werk. Daarvoor ging
het over wanhoop, dood en verderf. Nu over hoop en vertrouwen. Met prachtige,
ijle muziek van de Engelse componist John Tavener. Een kyrie eleison, gezongen
door Björk. Schi-tte-rend.'

Waarom hij juist voor dit soort video en fotografie koos? 'Toen ik hier in 2000
kwam heb ik gelijk gedacht: waar kunnen we ons in specialiseren? Mee
onderscheiden? Terwijl het budget beperkt was. Het museum draaide toch vooral om
de bekendheid van Frans Hals. Om schilderijen en beelden. Het viel me op dat
veel jonge kunstenaars voor fotografie en video kozen. Ze zagen wat de
veranderende samenleving met mensen doet. Vaak met een kritische ondertoon.'

Ook een opvallende constante in Haarlem: het gemak waarmee Schampers oude en
nieuwe kunst met elkaar combineerde. Met de tentoonstellingserie Conversation
Piece heeft hij een naam in Nederland opgebouwd. Zo presenteert nu de Britse
schilder Glenn Brown in het 'Frans Hals' zijn eigentijdse, kitscherige vertaling
van de portretten van Frans Hals. Eerder kon de Amerikaanse kunstenaar John
Currin al eens zijn soft porno-schilderijen ophangen tussen de klassieke naakten
van Cornelis van Haarlem.

'In het Frans Hals hadden we al de oude kunst, in De Hallen konden we
hedendaagse laten zien. Het lag voor de hand dat te combineren. Ik zie ook geen
verschil tussen oude en nieuwe kunst. Ik kijk naar de intenties van de
kunstenaars. Die zijn door de eeuwen heen nauwelijks veranderd. De weidse
landschappen van Ruisdael zie je terug in de panoramische manier waarop David
Hockney het Engelse landschap weergeeft. Johannes Verspronck portretteert zijn
personages met dezelfde aandacht voor toon, licht en houding als Rineke Dijkstra
.'

Haarlem was, volgens Schampers, de eerste stad in Nederland waar in de 17de eeuw
een nieuw soort kunst ontstond. 'Als je ziet wie hier allemaal aan het werk
waren: Ruisdael, Hals, Steen, de Van Ostades, Pieter Claesz. Maar ook mindere
goden als Jan Salomonsz De Bray 4 en Frans Pietersz de Grebber. Ze werkten niet
langer voor de kerk of de adel, maar voor de gewone burger. Met alledaagse
onderwerpen: het boerenleven, portretten, stillevens. Een krankzinnige omslag.
Het was de bakermat van vernieuwing, die ik ook in De Hallen heb nagestreefd.'

'Een museum heeft een taak om op te sporen waar iets nieuws gebeurt', legt
Schampers uit. 'Waar de vitale impulsen van deze tijd liggen. Je moet een podium
voor het onbekende zijn. En niet bang zijn, om dingen te doen die nog niet zijn
gedaan.'

Schampers' loopbaan kende een stabiel verloop. Kunstgeschiedenis aan de
Universiteit van Amsterdam ('Lang gedubd tussen archeologie, 17de-eeuwse en
moderne kunst'), criticus bij de Volkskrant, redacteur van Museumjournaal,
conservator van het Stedelijk Museum, hoofdconservator bij Boijmans Van
Beuningen en de laatste dertien jaar directeur van het Frans Hals en De Hallen.


Een carrière van meer dan dertig jaar, beginnend in de luwte, als conservator
van het prentenkabinet in het Stedelijk. Totdat Edy de Wilde 5 hem vroeg mee te
werken aan La Grande Parade, de legendarisch expositie in 1985 waarmee De Wilde
afscheid nam als directeur van het Stedelijk.

'Een ongelooflijke ervaring. We konden de hele wereld rondreizen; de beste
werken binnenhalen. De vier Van Gogh-portretten van Francis Bacon. De knipsels
van Matisse. Alle Map-schilderijen van Jasper Johns. Ongekende, kostbare
ensembles die nooit meer in zulke aantallen door andere musea worden uitgeleend.
Met Edy de Wilde had ik heftige discussies over schilderkunst. Hij kon
fantastisch formuleren over schilderijen.'

Dat hij naar het Boijmans zou verhuizen, lag niet in de lijn der verwachting.
Maar De Wilde werd opgevolgd door Wim Beeren, en met hem was het contact vanaf
het begin moeizaam. 'De Wilde had me vrijheid gegeven. Beeren wilde de touwtjes
strak aantrekken. Hij stelde voor dat ik terug zou gaan naar het prentenkabinet.
Beeren dacht ook meer in thematische tentoonstellingen. Ik was toen al meer
monografisch ingesteld. Kort daarop ben ik naar Boijmans vertrokken.'

Als hoofdconservator moderne kunst kreeg Schampers weer alle ruimte. Vooral om
een band op te bouwen met wie hij goed vond. Het maakte hem tot een van de meest
gezichtsbepalende conservatoren in Europa. Niet alleen omdat hij in zijn
kunstenaars geloofde, maar die kunstenaars ook in hem. Waardoor ze het beste van
zichzelf wilden etaleren. Gevolg: een baanbrekend programma van
tentoonstellingen. Met name van Duitse en Amerikaanse kunstenaars die in
Nederland nog niet eerder (op grote schaal) te zien waren geweest: Christopher
Wool, Robert Gober, Cady Noland, Gerhard Richter, Isa Genzken, Günther Förg en
Martin Kippenberger.

'Eind jaren tachtig, beginjaren negentig was er in en rondom Keulen een enorme
energie. Bij kunstenaars, galeries, musea, academies. Daar werden ook
Amerikaanse kunstenaars getoond. Dus ging ik ook veel naar New York en daarna
Los Angeles. Ik ontmoette kunstenaars die ik nog niet kende. Die radicale
objecten en schilderijen maakten. Werk waarvoor ik geen vergelijkingsmateriaal
had.'

Achteraf heeft Martin Kippenberger 2 op Schampers de meeste indruk gemaakt.
'Zijn tentoonstelling The Happy End of Franz Kafka's Amerika was enorm complex.
Met een voetbalveld in Boijmans en daarop 50 tafels en 100 stoelen, plus veel
schilderijen. Ik had lang getwijfeld. Kippenberg dronk veel, was onaangepast.
Maar ik heb zelden iemand zo geconcentreerd zien werken. Fa-bel-ach-tig.'

Schampers: 'Of de keuze voor dit soort onderscheidende kunstenaars strategisch
was? Voor een deel wel. Het was ook liefde op het eerste gezicht. Met de meeste
kunstenaars heb ik een intense, blijvende vriendschap opgebouwd. Ik bezoek ze
nog steeds als ik in Duitsland en Amerika ben.'

Maar wat als hun werk minder wordt? 'Ja, dan moet je afscheid nemen. Dat is vaak
moeilijk. Van Sarah Lucas, met wie ik veel heb samengewerkt, zag ik pas geleden
werk waar ik niets mee heb. Niet meer dat rauwe, maar decoratief. Heel
burgerlijk. Dat heb ik haar ook gezegd. Toch valt ze me om de hals als ik haar
ontmoet. Dat geldt ook voor anderen. Ze hebben goede herinneringen aan hun
tentoonstellingen in Rotterdam en Haarlem. Dat voelt heel warm. Een genot.'

Zelf exposities maken

Scheidend directeur Karel Schampers: 'Ik ben lange tijd conservator geweest. Dat
was prima. Als conservator heb je meer vrijheid dan als directeur. Vroeger
werden musea in Nederland nog gesubsidieerd. Nu zijn directeuren noodgedwongen
meer bezig met representatie, sponsoring, fundraising. Met een kleine
organisatie als het Frans Hals Museum en De Hallen heb je nog het voordeel dat
je zelf tentoonstellingen kan maken. Maar echte liefhebbers van kunst moeten
geen directeur worden.'


Karels Keuze. Terugblik op de hedendaagse kunst. Opening 7/12, t/m 2/3, De
Hallen, Haarlem. http://dehallen.nl

Haarlem was de eerste stad waar in de 17de eeuw een nieuw soort kunst ontstond

LOAD-DATE: 5 December 2013

LANGUAGE: DUTCH; NEDERLANDS

GRAPHIC: Verzorgen van de kinderen van het Arme-Kinderhuis, Jan de Bray, 1663.
Frans Hals Museum, Haarlem
Heartbeat, 2001.
Frans Hals Museum, Haarlem Foto Nan Goldin
Edy de Wilde, 1985.
ANP
 Martin Kippenberger, 1994.
Jannes Linders, Rotterdam
Het vijfde seizoen (een vrouw in psychose), 2003.
Frans Hals Museum, Haarlem Foto Annaleen Louwes
Karel Schampers
Daniel Cohen

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              10 of 161 DOCUMENTS



                                 de Volkskrant

                           5 december 2013 donderdag

Ken Loach

BYLINE: KT

SECTION: V Opening; Blz. 11

LENGTH: 489 woorden


Retrospectief

Ook als de films zich in het verleden afspelen, doet Loach een direct appèl op
het sociale besef van zijn publiek.

The Wonderful World of Ordinary People: films van Ken Loach. T/m 21/2 in
Filmhuis Den Haag en andere filmtheaters
Kenloach.nl

Onvoorwaardelijk en eeuwig, dat is Ken Loach' liefde voor de alledaagse held.
Als er één regisseur aan de kant van de arbeider, huisvrouw en ploeteraar staat,
dan is het Loach (77). Dat kwam hem vaak op kritiek te staan: zijn films laten
zich gemakkelijk afdoen als te partijdig, te plat in hun socialistische
missiedrang.



Met het door het land trekkende festival The Wonderful World of Ordinary People
- films, lezingen, debatten - wil Filmhuis Den Haag juist de urgentie van Loach'
oeuvre benadrukken. Natuurlijk, Loach' films fulmineerden vaak tegen het
neoliberale bewind van Margaret Thatcher, maar de sociaal-economische problemen
waarmee de personages kampen, zijn nog steeds herkenbaar en actueel.

En ook als de films zich in het verleden afspelen, doet Loach een direct appèl
op het sociale besef van zijn publiek. Met films als Land and Freedom (1995),
waarin een jonge communist uit Liverpool gaat meestrijden in de Spaanse
Burgeroorlog, wilde Loach zijn publiek laten zien 'dat je vakbonden kunt
organiseren, dat we kracht hebben en dat alles anders kan zijn. Dit zijn
verhalen uit het verleden die dat bewijzen.'

Loach levert sinds de jaren negentig ongeveer een film per jaar af. Het veertien
titels omvattende Haagse retrospectief slaat Loach' televisiewerk uit de jaren
zeventig en tachtig over, net als zijn recentste speelfilms. Wél op het
programma, naast Loachklassiekers als Kes (1969) en Raining Stones (1993): zijn
nieuwste film, de documentaire The Spirit of '45. Over hoe Groot-Brittannië,
meteen na de Tweede Wereldoorlog, door de Labour Party werd heropgebouwd als
socialistische verzorgingsstaat.

Margaret Thatcher blijkt hier het kwaad zelve: de vrouw die de hervormingen van
Labour ongedaan maakte en zo de gewone man terug in stront duwde.

Dat The Spirit of '45 tot dusver geen Nederlands roulement kreeg, is
begrijpelijk. Het is een wat eenzijdige geschiedenisles in zwart-wit, die eerder
in Labours publieke zendtijd past, dan in het Nederlandse filmtheater.

In het Haags retrospectief heeft de film niettemin zijn plek gevonden. De
bejaarde mijnwerkers en verpleegsters die in The Spirit of '45 hun verhaal doen,
blijken de evenbeelden van de heroïsche allemannen die Loach vol betrokkenheid
in zijn speelfilms opvoert. De film geeft bovendien een vooruitblik op het
vervolg van Loach' carrière: afgelopen zomer suggereerde Loach dat hij zich na
Jimmy's Hall, het volgend jaar te verschijnen kostuumdrama over de Ierse
communistenleider James Gralton, op documentaires zal gaan toespitsen.

'Goed mogelijk dat ik niet meer op zo'n schaal ga werken', zei Loach in augustus
tegen filmsite ScreenDaily. 'Maar ik blijf van tijd tot tijd rotzooi trappen.'

LOAD-DATE: 4 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              11 of 161 DOCUMENTS



                                 de Volkskrant

                            2 december 2013 maandag

In Bretagne smeult de onvrede

BYLINE: VAN ONZE CORRESPONDENT PETER GIESEN

SECTION: Ten Eerste; Blz. 11

LENGTH: 1003 woorden


Reportage - Frankrijk maakt zich op voor een 'sociale explosie'


Stijgende belastingdruk en verslechterende vooruitzichten. Dit keer zijn het de
boeren en vissers, meer nog dan de arbeiders, die te hoop lopen tegen de
arrogantie uit Parijs.

Pascal Le Friand (56) is een hoekige man van weinig woorden. Daarom heeft hij
maar een bord op zijn rug gehangen: 'Ik ben een visser, geen melkkoe.' In
afgemeten zinnen schetst hij het verdriet van Bretagne. 'De belastingen doden de
arbeid', zegt hij. Arbeid is zo duur geworden dat het ene bedrijf na het andere
de poorten moet sluiten.



In Frankrijk woedt een fiscale revolte. Zaterdag blokkeerden duizenden
transportondernemers snelwegen rond Parijs. Gisteren hield de linkse oppositie
van de Front de Gauche een mars op het ministerie van Economische Zaken in
Parijs, uit protest tegen de verhoging van de btw. 'Het is 1788', zei
partijleider Jean-Luc Melenchon: Frankrijk staat aan de vooravond van een
revolutie. Volgens een peiling verwacht 76 procent van de Fransen in de komende
maanden een 'sociale explosie'.

Dat Frankrijk echt zal ontploffen is niet zo waarschijnlijk, maar de onvrede is
enorm, blijkt ook zaterdag in het Bretonse stadje Carhaix, waar 20 duizend
mensen demonstreren tegen het beleid van president Hollande. Ze dragen bijna
allemaal een bonnet rouge, een rode muts. Het hoofddeksel verwijst naar 1675,
toen de Bretons in opstand kwamen tegen Lodewijk XIV, de Zonnekoning die de
belastingen verhoogde om de oorlog tegen Nederland te financieren. De afgelopen
jaren verhoogden de presidenten Sarkozy en Hollande de belastingen om de
tekorten van de staat te dekken.

In 2011 gingen de belastingen 6,6 procent omhoog, vorig jaar met 10 procent. Dat
de regering de omstreden ecotax heeft opgeschort tot 2015 maakt geen indruk op
de rode mutsen. Het plan moet definitief van tafel, zeggen ze. Bovendien was de
ecotax slechts de druppel die de emmer deed overlopen. Re zo re, zeggen de
bonnets rouges, Bretons voor 'het is te veel'.

Het festivalterrein in Carhaix is een zee van rode mutsen en zwart-witte
Bretonse vlaggen, verlicht door Bengaals vuur als in een voetbalstadion De
bonnets rouges zijn boeren, vissers, kleine ondernemers, kippenslachters en
worstenmakers - mannen met brede, knoestige koppen, in regenjacks en merkloze
spijkerbroeken. Een van deze mannen houdt een bord omhoog: 'Frankrijk is een
paradijs voor luilakken, fraudeurs en criminelen. Een hel voor de mensen die
hard werken.'

Het protest in Frankrijk komt niet van de werklozen, maar van kleine ondernemers
en werknemers die hun baan of bedrijf bedreigd zien door de crisis. In Bretagne
verdwenen het afgelopen jaar veel banen, een grote psychologische schok voor een
regio die zich rijk waande.

De Bretons stonden van oudsher bekend als ploucs, boerenkinkels. Maar na de
Tweede Wereldoorlog floreerde de agro-alimentaire, de voedingsmiddelenindustrie.
Boeren brachten hun kippen en varkens naar fabrieken die er kant-en-klare
pakketjes voor de supermarkt van maakten. De Bretons werkten hard en leefden
goed van het land waaraan ze zo gehecht waren.

Maar in tien jaar tijd zijn de winstmarges gehalveerd, door de stijging van de
veevoederprijzen en de toenemende internationale concurrentie. De import van
kippen in Frankrijk steeg van 10 naar 40 procent. De Franse kippen zijn te duur
geworden.

'De crisis is deels te wijten aan strategische vergissingen van Bretonse
bedrijven', zegt Dominique Le Corre (42), directeur van een bedrijf dat machines
levert aan de voedingsmiddelenindustrie. De Bretons maakten zichzelf kwetsbaar
door te kiezen voor kiloknallers - goedkoop vlees met een lage winstmarge.

Maar Bretagne maakte ook hardhandig kennis met de schaduwzijden van de
globalisering. Werk kan zo maar verdwijnen, als het elders nog goedkoper kan.
'In Europa vindt sociale dumping plaats', zegt Le Corre 'In Duitse slachthuizen
werken Polen voor 4 euro per uur, terwijl Franse bedrijven het minimumloon van
9,50 euro per uur moeten betalen', vertelt hij.

'Zalm was vroeger een luxeproduct waarvoor je een hoge prijs kon vragen.
Tegenwoordig is zalm een massaproduct. De zalm wordt niet meer in Bretagne
verwerkt, maar in Oost-Europa. Bretons moeten de Oost-Europeanen opleiden die
straks hun baan zullen overnemen. In deze moeilijke situatie straft de staat ons
met steeds hogere belastingen, waardoor we niet meer kunnen concurreren.'

De crisis in Bretagne illustreert ook de tweedeling tussen de Franse steden en
de regio's. Ondanks de crisis doen de steden het helemaal niet zo slecht in een
land dat nog altijd de vijfde economie ter wereld is. Een stad als Toulouse
floreert dankzij Airbus. De ellende zit in de periferie: de streek rond
Marseille, de oude industriegebieden in het noorden en het oosten, waar de
werkloosheid vaak meer dan 20 procent bedraagt.

Zo ver is het in Bretagne nog lang niet. Met 9,7 ligt de werkloosheid in
Finistere - het zwaarst getroffen departement - nog altijd onder het landelijk
gemiddelde van 10,5 procent. Maar Bretagne is bang dat het dezelfde weg zal gaan
als de oude staalgebieden in Lotharingen.

De regio's voelen zich verwaarloosd, vergeten, miskend. Carhaix ligt ruim 500
kilometer van Parijs, maar de mentale afstand tussen deze boerse, robuuste
streek en de boulevards van de hoofdstad lijkt nog veel groter. Op het podium
bij de manifestatie van de rode mutsen spreekt de Bretonse volkszanger Gilles
Servat van 'de dictatuur van de Parijse bourgeoisie, de politici en journalisten
die ons hun manier van leven willen opleggen. Merde!'

Volgende week zal de regering een 'pact van de toekomst' voor Bretagne
presenteren. In Carhaix hebben ze er weinig vertrouwen in. Weer zo'n bedenksel
van Parijse politici met mooie diploma's die niets van het gewone volk
begrijpen.

De Bretons kijken jaloers naar de autonomie van Schotland en Wales in het
Verenigd Koninkrijk. In Frankrijk wordt nog altijd alles vanuit Parijs
bedisseld. 'Daar hebben we genoeg van', zegt Amory (22), een visser. 'We willen
ons lot in eigen hand kunnen nemen.'

LOAD-DATE: 1 December 2013

LANGUAGE: DUTCH; NEDERLANDS

GRAPHIC: Bonnets rouges, zaterdagmiddag in het Bretonse Carhaix.
Foto Etienne Laurent / EPA

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              12 of 161 DOCUMENTS



                                 de Volkskrant

                           30 november 2013 zaterdag

Tijd voor het Grote Vleesfeest

BYLINE: EVA HOEKE

SECTION: Magazine Interview

LENGTH: 297 woorden


eindelijk weekend

Het is Eindelijk Weekend. Henk Westbroek (61) maakt Italiaans stoofvlees.

Lekker hoor, gepensioneerd zijn. Je leest de krant, je aait de hond, je trimt de
heg, je knapt een uiltje en voor je het weet is het vijf uur en kan de fles
open. Mooi toch?

Jazeker, maar als het aan Henk had gelegen, was zijn magnum opus na een leven
vol geschreven, gesproken danwel gezongen opinie niet een opgeknapte tuin, maar
een baan als burgemeester van zijn stadsjie geweest. En het zat er nog in ook:
'Als het aan de Utrechters had gelegen, had ik fluitend gewonnen.' Maar ja, Jan
met de pet bepaalt niet, en dus concentreren we ons vandaag maar op zijn ándere
magnum opus: Italiaans stoofvlees. 'Eten is het belangrijkste in het leven.
Mensen zeggen vaak dat dat seks is, maar ik ken niemand die drie keer per dag
neukt en er nog tussendoortjes bij krijgt ook.' Goed, op naar slagerij Brouwer
dus voor anderhalve kilo Angus-riblappen. Dan nog even langs de slijter, en
daarna begint het Grote Vleesfeest. Cruciaal is de marinade, een mengsel van
jeneverbessen, steranijs, Hongaars paprikapoeder, olie, een stuk of tien
kruidnagels en drie tenen knoflook, 'maar vier of vijf mag ook, daar moet je
niet te kinderachtig in zijn'. Dan nog een sjalotje erbij, wat laurier en lavas
uit de tuin en tot slot een hele fles Rosso di Montalcino, want een mens leeft
maar een keer. De boel zes uur laten intrekken, even kort aanbraden en daarna
'óf anderhalf uur in een oven van 180 graden, of tien uur op 70 graden.' Een
langebaansgerecht ja, maar het is de moeite waard. Want bij Italiaans stoofvlees
hoort ook een gedekte tafel, een stel vrienden en gesprekken over al die zaken
die het leven je aanreikt, van Zwarte Piet tot de Filipijnen. En het mooie is:
alle meningen tellen. Dag Utrecht.

LOAD-DATE: 29 November 2013

LANGUAGE: DUTCH; NEDERLANDS

GRAPHIC: foto Ivo van der Bent

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              13 of 161 DOCUMENTS



                                 de Volkskrant

                            29 november 2013 vrijdag

Terugkeer Oranje wel degelijk bevrijding

BYLINE: LOTTE JENSEN BART VERHEIJEN ZIJN ONDERZOEKERS AAN DE RADBOUD
UNIVERSITEIT NIJMEGEN.

SECTION: Opinie en Debat; Blz. 26

LENGTH: 852 woorden


200 jaar koninkrijk


De mythe van '1813' heeft haar wortels in een latent vaderlandsgevoel dat door
de Franse bezetting tot niet te onderschatten hoogten werd geactiveerd.

De laatste tijd zijn veel vraagtekens geplaatst bij de herdenking van 200 jaar
Koninkrijk in 2013. Hans Vermeulen betoogde recentelijk in deze krant dat de
eigenlijke viering in 2015 zou moeten plaatsvinden (O&D, 13 november). Andere
historici relativeren de betekenis van 1813 door te stellen dat het nationale
beeld van 1813 grotendeels op een mythe zou berusten. Er zou niet werkelijk
sprake zijn geweest van een bevrijding, zoals wel het geval was in 1945. De
vestiging van een Oranjemonarchie was immers grotendeels het werk van
bestuurders, die tot in de hoogste regionen hadden meegedraaid in het Franse
bestuur. Hun gedrag was allesbehalve heroïsch, maar veeleer pragmatisch.



Dit laatste mag dan waar zijn, er wordt voorbijgegaan aan de beleving van de
gewone burgers. Voor hen moet de bevrijding van 1813 wel degelijk van grote
betekenis zijn geweest. Dat blijkt allereerst uit de golf van vaderlandslievende
gedichten, liederen en pamfletten die direct na de bevrijding het land
overspoelde. Daarin werd niet alleen afgerekend met de Franse 'tyrannie', maar
werd de terugkeer van Oranje uitbundig gevierd.

Die gevoelens kwamen niet uit de lucht vallen, maar sloten aan bij gevoelens van
nationale saamhorigheid, soevereiniteit en culturele identiteit die reeds in de
jaren van de Fran-se bezetting gecultiveerd werden.

Om de betekenis van 1813 goed te kunnen duiden, is het daarom van belang deze
verzetscultuur erbij te betrekken. Burgers klaagden in woord en geschrift over
hun ellendige lot, beschimpten de Fransen en stelden daar typisch Nederlandse
waarden en normen tegenover. Er ontstond een sterke behoefte om datgene wat
verloren dreigde te gaan, te koesteren. In dat verzetsdiscours ging Oranje een
steeds nadrukkelijker rol spelen.

De jarenlange Franse overheersing, met name de periode van de inlijving
(1810-1813), eiste een zware tol van de bevolking. De economie was volledig
uitgehold, de dienstplicht had veel Nederlandse jongens aan hun families
onttrokken en het land stond aan de rand van de afgrond: 'Holland was slechts
het uitvloeisel der Fransche rivieren, een stuk afgespoelde Fransche modder', zo
luidde het cynische commentaar van een tijdgenoot.

Uitingen van verdriet gingen gepaard met de oproep om alles wat als typisch
Nederlands gold - de taal, de zeden en de geschiedenis - in ere te houden. De
meest uitgesproken pleidooien voor het koesteren van de Nederlandse cultuur,
vinden we bij schrijvers als Tollens, Helmers en Loots. Zo pakte Helmers uit met
een drieduizend verzen lange ode aan zijn vaderland, De Hollandsche natie
(1812), waarin hij ruime aandacht aan Willem van Oranje besteedde.

Uitingen van verdriet en verzet, gekoppeld aan een pleidooi voor het behoud van
Nederlandse eigenheid, zijn ook terug te vinden in de pamfletten die in de
Parijse politie-archieven bewaard worden. De pamflettisten klaagden niet alleen
over de dienstplicht, maar ze riepen andere 'patriotten en Bataven' actief op om
hun laatste druppel bloed te geven voor de glorie van Nassau. Medeburgers werden
aangespoord zich te bewapenen. Het was immers altijd beter te sterven in
vrijheid dan te leven als slaven.

Dergelijke pamfletten waren een centraal medium van de anti-Franse stem in
Nederland. De inhoud duidt op het bestaan van een 'onderstroom' van
anti-Napoleontische, vaderlandslievende sentimenten, die verder gingen dan
onrust over pragmatische economische belangen en juridische belemmeringen als
gevolg van de Franse bezetting.

Vanaf de eerste maanden van 1813 begon de hoop op de terugkeer van de familie
Oranje-Nassau een grote rol te spelen in deze pamfletten. Als illustratief mag
het volgende gedicht gelden, dat een anonieme pamflettist tot groot ongenoegen
van de Franse politie in de lente van 1813 optekende: 'De arend is geplukt / De
Veren zijn gevlogen / Prins Willem is op weg / Weldra Oranje boven!'

Het geschrift is ondertekend met 'Prinsgezind'. Dit pamflet staat niet op
zichzelf, maar past in een veel bredere tendens, zeker wanneer we ervan uitgaan
dat in de Parijse archieven slechts een fractie van al het clandestiene
materiaal bewaard is gebleven.

Als '1813' een mythe is waarin Oranje, Nederland, soevereiniteit en vrijheid aan
elkaar worden gekoppeld, dan werd deze mythe niet pas geboren in november 1813 -
of tijdens het koningschap van Willem I. Ze heeft haar wortels tevens in een
latent vaderlandsgevoel dat door de Franse bezetting werd geactiveerd - tot niet
te onderschatten hoogten.

Dit inzicht voegt een nieuwe dimensie toe aan onze visie op 1813: burgers
vestigden al tijdens het laatste jaar van de Napoleontische bezetting hun hoop
op de terugkeer van een Oranje en ervoeren de bevrijding wel degelijk als een
verlossing van het buitenlandse juk. Dat 1813 als het beginpunt van een
nationale viering wordt genomen, is dus meer dan terecht.

De Franse overheersing eiste een zware tol van de bevolking

Helmers pakte uit met een 3.000 verzen lange ode aan zijn vaderland

LOAD-DATE: 28 November 2013

LANGUAGE: DUTCH; NEDERLANDS

GRAPHIC: Aankomst prins Willem Frederik in Scheveningen. Toegeschreven aan Jan
Willem Pieneman.
Particulier bezit

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              14 of 161 DOCUMENTS



                                 de Volkskrant

                           28 november 2013 donderdag

Geachte redactie

SECTION: Opinie en Debat; Blz. 31

LENGTH: 694 woorden


Confucianisme

Suzanne Ma (Vonk, 23 november) overdrijft het belang van de infantiele grapjes
van Gordon. Als Chinese kan ik me daar niet over opwinden. Wat mij en veel
andere Chinezen meer irriteert, is de gestage stroom negatieve berichten in de
media over de Chinese politiek.

De waarde van westerse 'democratie' wordt als dogma beschouwd, en men negeert de
in China gangbare en traditionele confucianistische opvatting dat de relatie
tussen regering en burgers is als tussen ouders en kinderen.

Zelfs Ma doet mee aan die politieke China-bashing. Ze zegt dat Chinezen bang
zijn om hun zegje te doen omdat ze in hun thuisland daardoor in de gevangenis
kunnen belanden. Onzin. Ook dat heeft te maken met de traditionele
confucianistische waarde van bescheidenheid. Ik vermoed dat Ma, geboren en
getogen in Canada, daar niet zo veel van begrijpt.

Shan-Hwei Nienhuys-Cheng, Waalre

Naming & shaming

Opnieuw schreef de Volkskrant woensdag ten onrechte dat de Schone Kleren
Campagne naming & shaming van bedrijven afkeurt (Commentaar, 27 november). Dit
naar aanleiding van recente uitspraken van minister Ploumen in de media over
drie Nederlandse kledingbedrijven, waaronder Coolcat, die tot op heden het
Bangladesh Veiligheidsakkoord niet hebben getekend.

Een fantastisch verhaal: een campagneorganisatie die qua activisme wordt
ingehaald door een minister. Een blik op de website en/of Facebookpagina van de
Schone Kleren Campagne leert echter dat naming & shaming juist de corebusiness
van de organisatie is.

Het met naam en toenaam benoemen van bedrijven die zich onvoldoende inzetten
voor goede arbeidsomstandigheden in de productie-

locaties van hun kleding is cruciaal om de druk op te voeren op deze bedrijven.
Zonder de nodige druk gebeurt er weinig, zo blijkt ook weer uit de
Coolcat-kwestie. Maar we zijn tegen een boycot van deze bedrijven. Want daarmee
zijn de werknemers in Bangladesh nog verder van huis.

Dus laten we nu weer teruggaan naar de kern: Coolcat, Wibra en Prenatal, teken
dat veiligheidsakkoord.

Geert-Jan Davelaar Schone Kleren Campagne

Popjihadi's

In het verslag over de 'popjihadi's' (Voorpagina, 26 november) trof mij de
volgende passage: 'Mo, die in Brussel op het vliegtuig naar Turkije wilde
stappen, werd teruggehaald. Hij zit nu weer in de criminaliteit.'

Zo zie je, het komt allemaal weer goed.

Erik-Jan Blommesteijn, Hilvarenbeek

Plasterk

'Houd hoog dat het beroep van politicus eerzaam is', is het opmerkelijke citaat
onder het staatsieportret van minister Plasterk, dat het interview met hem
illustreert (Ten eerste, 27 november). Daarin pleit hij voor het behoud van de
bovenmatige wachtgeldregeling voor politici. Dat is iets anders dan werken voor
's lands eer. Motivatie: Ze moeten na aftreden toch hun hypotheek kunnen blijven
betalen.

Waarom dit verschil met de gewone burger? De minister staat ver af van de
moeizame bestaansrealiteit van steeds meer landgenoten. 'Pijn hebben mensen die
hun winkelwagentje niet kunnen vullen of voorzieningen missen', zegt hij in het
interview. Daar zou de minister dan meer beleidsconsequenties aan moeten
verbinden dan alleen het handhaven van de arbeidsvoorwaarden van zwaarbetaalde
politici.

De door hem voortgezette decentralisatie van rijks- en provincietaken (AWBZ,
jeugdzorg, Wajong) heeft tot gevolg dat veel mensen met ernstige chronische
aandoeningen, zoals blijvende psychosen, door de gemeenten moeten worden
geholpen met 30 procent minder budget.

Dat het de gemeenten vrijstaat hoeveel geld ze besteden aan deze taken doet de
minister af met de opmerking dat ook niet iedere gemeente een zwembad heeft. De
enorme afstraffing van de PvdA in de peilingen is volgens hem te wijten aan de
tobberigheid van zijn partij, terwijl de VVD succesvol met grote slagen over
zwakke plekken in het ijs schaatst.

Plasterk heeft het zelf niet door, maar iedereen die dit interview heeft gelezen
weet: hij zit echt bij de verkeerde partij!

André Daamen, Boxmeer, kwaliteitsfunctionaris in de ggz

Ede-Wageningen

Ede-Wageningen is geen stad (Voorpagina, 26 november) maar een treinstation. Ede
en Wageningen liggen circa 10 km uit elkaar. Bennekom ligt er nog tussen.

Julie Veenenbos, Aalsmeer

LOAD-DATE: 27 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              15 of 161 DOCUMENTS



                                 de Volkskrant

                           23 november 2013 zaterdag

Ruby weet raad

BYLINE: ANTOINNETTE SCHEULDERMAN

SECTION: Magazine Rubrieken

LENGTH: 3344 woorden


interview


Van sterreninterviewer die zelf een ster werd tot zelfhulpgoeroe. Ruby Wax (62)
is terug in de schijnwerpers, met Sane New World, een boek over mindfulness en
haar eigen depressies. 'Afkicken van de roem is als afkicken van heroïne.'

Zo'n anderhalf uur voor het interview gaat de telefoon: 'Ruby voelt zich niet zo
lekker. Ze heeft liever dat je naar Amsterdam komt, in plaats van Den Haag.'

Die avond moet Ruby in Den Haag zijn, om te signeren in boekhandel Paagman.

Even later een sms: 'Ruby gaat nu eerst even naar de dokter.'



Weer een paar uur later, in de lobby van het Haagse vijfsterrenhotel Crown Plaza
komt Ruby Wax binnen, met verward haar en een verkreukeld gezicht. De
pr-medewerkster van de uitgeverij draagt een enorm kussen onder haar arm. Wax
zegt: 'Ik ben grieperig en net wakker. Houden we het interview een beetje kort?'


De dag ervoor was ze nog te gast op de Antwerpse Boekenbeurs. @RubyWax
twitterde, aan haar 76 duizend volgers: 'Going to Antwerp. Where my dad went
escape the Nazis now I'm selling books there. Weird.'

In 1938 ontvluchten Edward en Bertha Wachs, Oostenrijkse Joden, nazi-Europa. Hun
enig kind Ruby wordt geboren in Amerika. Edward werkt zich op tot de
worstenkoning van Chicago - hij verkoopt de velletjes voor hotdogs, en rijdt
rond in een Wiener Wagon, een gigantische hotdog op wielen. Edward heeft losse
handjes en kleineert zijn dochter. Ze is dom, lelijk, een mislukking. Volgens
Bertha is Ruby een moron.

Deze maandag, achter een bord bietencarpaccio met gekaramelliseerde appel, zegt
Wax: 'Ik weet dat mijn vader het weleens over Antwerpen had, maar het hele
verhaal van hun vlucht ken ik niet. Bij ons thuis werd zelden normaal met elkaar
gesproken.'

Nu was u een van de hoofdgasten op een boekenbeurs.

'Dat zou hij niet hebben geloofd. Toen ik voor het eerst op televisie was, riep
mijn vader: 'Ik heb de receptie van NBC gebeld. Niemand kent jouw naam daar!'
Voor hun dood hebben mijn ouders wel gezegd dat ze trots waren. Ze waren er
namelijk van overtuigd dat er niets van me terecht zou komen, dus dit viel alles
mee. Tja.'

'Ook al ben ik niet in nazi-Oostenrijk, de stemmetjes in mijn hoofd zijn dat
wel', schrijft u in uw boek Sane New World.

'Ik zeg ook dat ik mijn ouders niet de schuld wil geven, maar het opvoeden van
kinderen was niet bepaald hun sterkste kant. Mijn moeder had een dwangneurose.
Ze kroop met sponzen om haar handen en knieën gebonden door het huis.
Geobsedeerd door stof. Alle meubels waren met plastic ingepakt. Ik ben ervan
overtuigd dat iedereen stemmen hoort. Bij sommige mensen zijn ze positief. Maar
bijna iedereen hoort de corrigerende stem van zijn ouders terug.'

Wat zeggen de stemmen in uw hoofd?

'Je bent dik, lelijk, dom, een bedrieger. Ja, je bent nu misschien afgestudeerd
aan Oxford, maar ze zullen er snel achter komen dat je eigenlijk helemaal niet
zo slim bent.'

In het boek vertelt u hoe u vorig jaar door een vriendin werd uitgenodigd voor
een etentje. De andere gasten waren voormalig premier Gordon Brown met zijn
echtgenote, schrijfster Jemima Khan en oud-Labourleider Neil Kinnock met zijn
vrouw.

'Ik ben niet gegaan. Alleen van het idee al raakte ik in paniek.'

Waarom?

'Omdat ik me altijd inferieur voel tussen slimme mensen. Als ik wél was gegaan,
had ik waarschijnlijk allerlei onzin uitgekraamd over de Labour Party, veel te
veel gedronken, slechte grappen gemaakt en was ik uiteindelijk in huilen
uitgebarsten over mijn overleden hond. Maar dit kan ook gewoon de repeterende
plaat zijn waar ik te vaak naar luister. De plaat van vroeger. 'Je bent niks en
je kunt niks.'

Is het mogelijk de stemmen onder controle te krijgen?

'Nee. Je moet met ze leren leven. Bijvoorbeeld door mindfulness. Erkennen dat de
stemmen er weer zijn, is niet genoeg. Uiteindelijk zullen ze dan winnen en je
gedachten overnemen. Je moet die cirkel doorbreken.'

Plotseling veert Wax op. 'What's with the fucking music? Hoor je dat?
Afschuwelijk. Het is zo intens. Is that supposed to be normal?'

Wax groeit op in Evanston, Illinois, een onopvallend kind dat het populairste
meisje van de klas betaalt om bij haar te komen spelen, in de hoop daarmee zelf
ook populair te worden. Dat gebeurt, als ze ontdekt dat ze mensen kan laten
lachen. Wax: 'Grappig zijn was mijn manier om aandacht te krijgen. Ik kon het
pesten stoppen door leuk te zijn. Uiteindelijk wilde ik altijd overal de leukste
zijn. Dat heb ik doorgevoerd in mijn werk. En ik raakte verslaafd aan de
aandacht.'

Als ze begin 20 is, vertrekt ze naar het continent dat haar ouders ontvluchtten:
Europa. Daar trouwt ze een Engelse homovriend om een werkvergunning te
bemachtigen. Ze wil actrice worden, maar is in Engeland bij geen enkele
toneelopleiding welkom. In het Schotse Glasgow wel, ze speelt een aantal jaar
bij The Royal Shakespeare Company.

Totdat Wax merkt dat comedy meer haar genre is. Brutaal en luidruchtig, met haar
roodgeverfde haar en lippen, voldoet ze aan het Britse beeld van de stereotype
Amerikaanse. Ze schrijft scripts voor succesvolle komedies als Girls on Top en
Absolutely Fabulous, waarin ze ook gastrollen speelt.

Eind jaren tachtig breekt ze door als sterreninterviewer, met BBC-shows die haar
naam dragen. The Ruby Wax Show, The Full Wax, East Meets Wax, Hot Wax, en de
bekendste: Ruby Wax Meets. Ze rommelt in de beruchte schoenenverzameling van
Imelda Marcos, gaat in bad met Roseanne Barr, ligt op bed met Madonna, kruipt in
de privéjet van Donald Trump, ontmoet Bill Gates, Boris Jeltsin, Bette Midler,
O.J. Simpson, Pamela Anderson en snuffelt in de ondergoedla van Sarah Ferguson
(een uitzending die door 14,8 miljoen mensen wordt bekeken en genomineerd voor
een BAFTA, de Britse Oscars). Wax is bijna net zo beroemd als de sterren die ze
interviewt en raakt bevriend met mensen als Goldie Hawn en prinses Diana. Nu,
luchtig: 'We belden soms, ik maakte haar aan het lachen, dat is wat haar in mij
aantrok. Maar ja, toen ging ze dood.'

Als je ouders zeggen dat je niet goed genoeg bent, moet het voldoening geven om
beroemd te worden als jezelf.

'Uiteindelijk was die Ruby Wax ook een rol. De opgefokte versie van mezelf. It
could have been me. Maar het werd een harnas: mensen wilden alleen nog Ruby de
grappenmaker zien.'

De bekende journalist David Frost maakte laatst voor de BBC een programma over
de ontwikkeling van het televisie-interview. Daarin wordt u genoemd als degene
die het sterreninterview uit de studio heeft gehaald.

'Ik ging met ze mee naar huis, of de straat op. Met bijna iedereen ging ik de
avond ervoor uit eten. Zodat het ijs al was gebroken als ik met de camera kwam.
Dat kon toen nog. Bij Imelda Marcos kreeg ik tien minuten, maar bleef ik
uiteindelijk drie dagen. Ik zag een kind van 8 in haar. Dus ging ik heel
kinderlijk tegen haar praten. Dat werkte, ik kon alles met haar doen.'

Waarom vroeg u haar niet naar het dictatoriale regime van haar man, Ferdinand
Marcos?

'Dat was mijn business niet. Ik was van het entertainment.'

U voelde het ook niet als een journalistieke plicht?

'Nee. Imelda was een fantast. Denk je echt dat ze zou zeggen: 'Oh, Ruby, goed
dat je het aansnijdt, we hebben inderdaad 17 miljard van ons eigen volk
gestolen?' Ze had me meteen de deur gewezen. Dat wilde ik niet.'

U droeg dure juwelen, om haar te imponeren.

'Die had ik geleend. Ik wilde haar ermee duidelijk maken dat ik niet zomaar een
journalist was. Toen ik Hugh Hefner interviewde, trok ik een négligé aan. Niet
omdat ik dacht te kunnen concurreren met zijn Playboy-bunnies, maar om hem te
laten zien dat ik geen treurige oude vrouw was. Interviewen is ook een mindgame.
Maar goed, ik sloeg de plank soms mis. Tegen Donald Trump was ik te bijdehand,
terwijl ik had moeten flirten. Trump is niet het type dat van pittige vrouwen
houdt, dus het werkte niet tussen ons.'

Stonden de sterren altijd voor u in de rij?

'Sommigen wel. De meesten betaalden we ook. Hoe beroemder, hoe meer ze kregen.
Ik ga zelf ook niet voor niks in een tv-show zitten, tenzij ik iets te verkopen
heb. Maar voor Madonna moesten we door hoepels springen. Ik interviewde haar op
bed in The Ritz, met twintig pr-mensen eromheen, ze keek me amper aan. Als ik
eraan terugdenk, krijg ik weer een paniekaanval. Het was hele slechte
televisie.'

Misschien bezorgden Madonna en Trump u hetzelfde gevoel als uw ouders deden: dat
u niks waard was.

'Totally. Completely. Ik lag naast het populairste meisje van de klas, dat mij
niet leuk vond, en ik was weer lelijk en dom, net als vroeger. Madonna en Trump
triggerden iets in me, en ik ging neer. Ik was bang, het voelde alsof ik in de
val zat.'

Kon u normaal gesproken op commando leuk zijn?

'Ik kreeg dik betaald, dus ik moest zorgen dat ik grappig was, hoe dan ook. In
een goed gesprek houd je je erectie, maar als je blijft proberen en voelt dat er
niemand thuis is, wordt-ie slap.'

Wat vindt u van het huidige celebrity-interview?

'Graham Norton is echt goed. Maar verder interesseert het me niet. Zo'n zender
als E! Entertainment, met hun documentaires over de geheimen van Madonna. Who
gives a shit?'

Uw carrière was erop gebouwd.

'Ja, omdat ik ervoor betaald kreeg. Mensen vragen me nog steeds hoe Pamela
Anderson in het echt was. Doe normaal! Er hebben veel mensen gekeken, het heeft
mijn carrière een boost gegeven, that's it. Het was grotendeels een ego thing
voor me.'

Eind 2005 is de carrière van Ruby Wax plotseling voorbij. Zenderbazen, onder wie
die van haar eigen BBC, geven de voorkeur aan nieuwe genres als reality-tv en
nieuwe namen als Louis Theroux. Wax was, zoals de Britten het noemden, out of
fashion geraakt. In haar boek spot ze zelf: 'Mijn carrière werd als een
vloerkleed onder me vandaan getrokken.'

Naast een incidentele comeback (in 2009 maakt ze Ruby Wax Goes Dutch, met
Nederlandse sterren als Hans Teeuwen, Katja Schuurman en Jeroen Krabbé) pakt Wax
de studie psychotherapie op waarmee ze al in Amerika was begonnen. En vorige
maand behaalt ze haar master in mindfulness aan Oxford. Die studie resulteert in
het boek Sane New World, volgens de flaptekst van Wax' collega (en zelf
manisch-depressieve) Stephen Fry: 'Een geweldige bijdrage aan de literatuur over
geestelijke gezondheid'.

Wax beschrijft openhartig de depressies waarmee ze al sinds haar jeugd kampt,
maar die pas na de geboorte van haar derde kind als zodanig worden herkend. Soms
met de haar kenmerkende zelfspot ('Eén keer, toen ik op de bank lag, betrapte ik
mijn zielenknijper erop dat hij achter mijn rug een broodje pastrami zat te eten
met zijn hele gezicht onder de mosterd'), soms bloedserieus, als ze schrijft dat
ze het grootste deel van haar volwassen leven 'in een depressieachtbaan' heeft
gezeten en het boek opdraagt aan 'mijn geest, die op een zeker moment de weg
kwijt was'.

Was u de treurige clown?

'Nee. Als ik mijn kunstje deed, was ik niet depressief. Dan kon ik namelijk niet
werken. In de perioden dat ik depressief was, voelde ik me bewusteloos. Ik lag
erbij als een blok cement.'

Wax buigt naar voren. 'Hoe laat is het? Hoe laat begonnen we dit interview? Heb
ik straks nog tijd om te liggen? Ik voel me niet zo lekker.'

Haar eigen mentale conditie is nog onbekend als Wax voor de BBC een programma
maakt over psychische stoornissen. Elke week komt er iemand bij haar thuis op
bezoek, die vertelt over zijn aandoening. Adhd, schizofrenie, dwangneurose, een
bipolaire stoornis, boulimia. Maar: tijdens de opnamen is Wax zélf opgenomen, in
de peperdure privékliniek The Priory.

Voordat de crew arriveert, laat Wax zich door haar echtgenoot, BBC-producer Ed
Bye, uit de instelling ophalen. Tegen haar collega's en 'gasten' vertelt ze
niets over haar eigen psychische problemen. Meteen na de opnamen brengt Ed haar
weer terug naar The Priory, waar ze haar pyjama aantrekt en naar bed gaat.

Het is een even komische als verdrietige anekdote. 'De artsen dachten gewoon dat
mijn man me een dagje op stap nam. Ed wist dat ik dit moest doen.'

Waarom?

'Omdat ik het geld nodig had. Zijn salaris was niet genoeg, ik verdiende veel
meer. Bovendien zeg je werk niet af. Niet als je in de showbusiness zit. Je weet
wel: the show must go on. Daarbij wilde ik niet dat iemand wist dat ik ziek
was.'

Waarom was uw psychische gesteldheid zo lang geheim?

'Omdat ik anders ontslagen zou worden. Depressie is een ziekte, maar het is zo
ongeveer de enige lichamelijke aandoening die geen sympathie wekt, maar
onbegrip. Je moet er vooral je mond over houden. Terwijl één op de vier mensen
in zijn leven te maken krijgt met psychische problemen. Er komt veel schaamte
bij kijken. Ook ik heb het heel lang tegen niemand durven vertellen. Zelfs tegen
onze kinderen vertelde mijn man in het begin een smoes. 'Mama is er even uit',
zoiets. Het is niet iets waar je een röntgenfoto van kunt laten zien, hè. Mensen
zeggen: 'Kop op, je komt er wel overheen.' Depressie is een van onze laatste
taboes.'

Zagen uw vrienden het ook niet?

'Nee. Ze dachten gewoon dat ik me weer eens vreemd gedroeg. Ik nodigde grote
groepen mensen uit, kookte terwijl ik mijn jas aanhield een driegangenmaaltijd
die volledig uit rijst bestond - met rijst gevulde paprika's vooraf, daarna
basmatirijst en als dessert rijstpudding - om vervolgens uit het niets in bed te
gaan liggen. Ik ben sowieso vrij excentriek, dus het viel niet echt op.
Maniakale dingen doen, is onderdeel van de ziekte. Anderen ontwikkelen een
koopverslaving. It's about losing control.'

Behalve medicatie heeft mindfulness (een vorm van meditatie waarin bewust
aandacht wordt besteed aan het moment) uw leven gered, schrijft u. Wat is het
beste dat het u heeft gebracht?

'Ik hoor de stemmen nog steeds, maar ik hoef ze niet meer serieus te nemen. Ik
kan nu horen dat ik een bedrieger ben, zonder dat ik meteen een hartaanval
krijg. Je moet leren beseffen dat je gedachten geen feiten zijn. Door te trainen
kun je de manier waarop je denkt echt veranderen. Je bent niet wie je bent. En
ik ben beter op een volgende depressie voorbereid. Soms voel ik 'm aankomen,
maar waait-ie alsnog over, als een tornado.'

Multitasking heeft ons gek gemaakt, vindt u.

'We zijn gewoonweg niet uitgerust voor de 21ste eeuw.' En: 'Hoe drukker je het
hebt, hoe hoger je status als mens.' 'Onze levens zijn te vol. Terwijl ik met
mijn kinderen praatte, voerde ik een telefoongesprek en beantwoordde een mail.
Ergens voelt het goed, om zo veel tegelijk te doen. De digitale viagra houdt je
lang gaande. Maar een keer crash je. Het is als te veel schermen open laten op
je computer. Zelfs nu ik me ervan bewust ben, blijft het moeilijk. Mijn telefoon
uitzetten, vind ik net zo lastig als ieder ander. Druk zijn is verslavend.'

H

et aantal volgers op Twitter bepaalt of we ertoe doen, vindt u.

'We doen allemaal of we ontzettend belangrijk zijn en iets te melden hebben. Ook
al gaat het over wat we zojuist hebben gegeten tijdens de lunch. Zolang anderen
maar opmerken dat je bestaat. Iedereen wil speciaal zijn.'

U bent nogal eerlijk over de afgunst die u voelt als u ziet dat Stephen Fry veel
meer volgers heeft dan u. Zes miljoen, tegenover 76 duizend.

'Ik kan daar slecht tegen, ja. En dat terwijl ik Stephen graag mag.'

Het betekent dat ze hem leuker vinden, denkt u?

'Tuurlijk. Ik ben kennelijk niet zo leuk als hij, anders volgden ze mij wel.'

En wat voelt u als u aan Louis Theroux denkt?

'Vroeger was ik really upset als ik zijn naam hoorde. Ik ben op televisie door
hem vervangen en ik was er woedend over. Tegenwoordig vertrek ik hooguit een
spiertje. Ik denk nu: mijn nieuwe baan is veel interessanter, en deze kan hij
niet inpikken. Ze hebben me gevraagd hem een BAFTA uit te reiken. Dat was
slikken, maar ik heb het gedaan. Hij heeft die prijs twee keer gewonnen, ik
nooit. It bothered me. Maar je moet jezelf er overheen zetten.'

Zou dit boek er ook zijn geweest als u nog wel een succesvolle tv-carrière had
gehad?

'Nee. Al had die carrière uiteindelijk toch geen stand gehouden. Je ziet geen
vrouwen van mijn leeftijd op televisie. En toen ik mezelf terugvond in een heel
slecht reality-programma, letterlijk tussen de haaien, wist ik dat het over was.
Ik heb het 25 jaar volgehouden, dat is op zich al een prestatie.'

Stak u iets op van alle ontmoetingen met beroemdheden of leverde het niet meer
op dan een leuk tv-programma en een handvol anekdoten?

'Nou ja, ik heb er vriendschappen aan overgehouden met Goldie Hawn en Carrie
Fisher. Verder leerde het me vooral dat beroemd zijn ook zwaar is. It's not a
fun ticket. Het trekt je uit je eigen lichaam, zodat je jezelf op een gegeven
moment alleen nog maar door de ogen van anderen ziet. En dan word je
uiteindelijk gek.'

Is dat uzelf ook overkomen?

'Depressie heeft niks te maken met succes of een gebrek daaraan. Het is
Russische roulette, iedereen kan het krijgen. Al verhogen genetische aanleg en
maniakale ouders de kans dat het je overkomt. Maar afkicken van de roem is als
afkicken van heroïne. Al is het bij mij gelukkig in gradaties gegaan.'

U bent met dit boek terug in de schijnwerpers. De celebrity self-help guru.

'Daar was het me niet om te doen. Ik had vooraf ook niet bedacht dat mensen me
door dit boek voortdurend over hun eigen depressie zouden aanspreken. Het is in
elk geval weer eens wat anders dan over het badpak van Pamela Anderson praten.'

Showbusiness is wreed, heeft u weleens gezegd.

'Ik was gewend geraakt aan een speciale behandeling. Vloog altijd business
class, nam de kleding die ik op televisie droeg mee naar huis, kreeg overal
korting en de beste tafel. Totdat mensen je ineens niet meer leuk vinden. Dat is
vernederend. Tegenwoordig vlieg ik weer economy. Moet ik mijn kleren zelf
betalen. En herkent niet iedereen me meer. In het begin denk je: 'Waarom kijken
ze nou niet?' En als ze dan toch kijken, ben je weer pissed off. Maar voor de
grootste sterren is het extra zwaar. Uiteindelijk word je oud en vervangen, daar
kan niemand echt mee omgaan. Ik was een keer in Madame Tussauds, daar stond
Charlie Chaplin naast de toiletten terwijl Nicole Kidman werd omgesmolten. Zodra
je je schoonheid of status verliest maken ze van je wassen beeld hondervijftig
kaarsen. Iedere ster vindt het een eer om zo'n beeld te krijgen. Maar voor je
het weet, ben je icoon af. Jerry Hall heeft vast al ergens als kaars op een
verjaardagstaart gestaan. Dat idee relativeert wel.'

Een geroutineerde glimlach. 'Heb je het zo? Ik ben moe, ik wil liggen. En een
kop kamillethee zou ook wel lekker zijn.' Even later ligt Wax languit op een
bank in de bar van het chique Crown Plaza. Aan de interviewer die speciaal is
gekomen om het Paagman-gesprek voor te bereiden, vraagt ze: 'Kunnen we dit ook
telefonisch doen?' Daarna gaat ze naar haar kamer.

Nog geen twee uur later zien de ruim tweehonderd belangstellenden in een
uitpuilende boekhandel Paagman een opgewekte, vrolijke, gevatte Wax, die
aansluitend nog urenlang boeken signeert, poseert voor tientallen selfies en
beleefd de verhalen van ervaringsdeskundigen aanhoort. The show must go on.

Cv Ruby Wax

Geboren 19 april 1951, Evanston, Illinois

Opleiding

1977 Verhuist naar Groot-Brittanië, studeert aan The Royal Scottish Academy of
Music and Drama. Werkt bij The Royal Shakespeare Company

2013 Afgestudeerd aan Oxford University met een masters degree in Mindfulness
based cognitive therapy

Carrière

Schrijft teksten voor shows als Not The Nine O'Clock News, Girls on Top en
French And Saunders

1987 Tijdens benefietshow wordt haar interviewtalent ontdekt. Channel4 geeft
haar een eigen show, Don't Miss Wax

1991 Overstap naar de BBC

1996 Start Ruby Wax Meets, nominatie BAFTA.

Tot en met 2003 Interviewprogramma's als The Full Wax, Ruby's American Pie, Hot
Wax en East Meets Wax

2002 Autobiografie How Do You Want Me?

2005 Realityshow Celebrity Shark Bait

2009 Interviewshow voor NET5, Ruby Wax Goes Dutch

2010 Theatershow Losing It, gebaseerd op haar ervaringen met psychische
problemen

2011 Zet (met Nina Storms) onlinecommunity BlackDogTribe.com op, voor mensen met
psychische problemen

2013 Sane New World (Tem je Geest), uitgeverij Unieboek Het Spectrum, EUR 19,99.
ISBN 9789000334629

Wax is getrouwd met BBC-producer Ed Bye. Ze hebben een zoon Max en dochters
Madeleine en Marina.

LOAD-DATE: 22 November 2013

LANGUAGE: DUTCH; NEDERLANDS

GRAPHIC: foto no candy
foto no candy
foto no candy
foto no candy

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              16 of 161 DOCUMENTS



                                 de Volkskrant

                           23 november 2013 zaterdag

Militairen onder invloed

BYLINE: ANNIEKE KRANENBERG

SECTION: Magazine Rubrieken

LENGTH: 1089 woorden


in de rechtszaal


Zaak

Militairen die over de schreef gaan, staan terecht in Arnhem. Dat gebeurt niet
onopgemerkt.

Verdenking

Rijden onder invloed.

Rechtbank

De militaire politierechter in Arnhem.

In iedere andere rechtbank zouden ze opvallen, de mannen in hun onberispelijke
uniformen met kleurrijke emblemen en hoofddeksels op. Plichtsgetrouw zitten ze
ruimschoots van tevoren te wachten op hun beurt. Bij de gewone politierechter is
het vaak de vraag of beklaagden überhaupt komen opdagen.



Zo niet dus de verdachten die terechtstaan voor de militaire politierechter van
de rechtbank Arnhem - de enige rechtbank in Nederland waar krijgsmannen volgens
militair strafrecht worden berecht. Want voor militairen, die zware wapens ter
hand mogen nemen en bevelen moeten uitvoeren, geldt een apart wetboek. Dat
betekent niet dat militairen alleen terechtstaan voor aan het werk gerelateerde
misdrijven, zoals bijvoorbeeld deserteren (wat bijna niet meer voorkomt sinds
Nederland de dienstplicht heeft afgeschaft). Het enige criterium is of hij of
zij militair is. Of het vermeende strafbare feit tijdens of buiten diensttijd is
gepleegd, doet niet ter zake.

Niets menselijks is militairen vreemd. Hoewel weinigen worden verdacht van
winkeldiefstal of inbraak - ze hebben immers een vast inkomen - staan ze net als
'gewone' burgers terecht voor mishandeling, openlijke geweldpleging,
zedendelicten en, zoals vanochtend, rijden onder invloed.

Maar anders dan de gemiddelde beklaagde, gedragen de militairen zich ook in de
rechtszaal welhaast als ideale verdachten. Ze geven beleefd antwoord en winden
er geen doekjes om. Nou ja, bijna niet.

De 23-jarige boordschutter Laurens - donkergroen uniform, blond haar, hoogrode
konen - heeft wel één puntje. Hij betwijfelt of de meetapparatuur van de
verkeerspolitie deugde. Bij de Gay Pride in Amsterdam had hij gedurende de dag
weliswaar vijftien bier, vijf wodka-shots en twee glazen whisky-cola gedronken.
Maar toen hij om 4.20 uur werd aangehouden, was hij al ruim vijf uur 'nuchter'
en had hij tussendoor een poos geslapen. Dan is het toch vreemd, meent Laurens,
dat hij bij de blaastest een score van 910 ugl (microgrammen alcohol per liter
uitgeademde lucht) had - aanzienlijk meer dan de toegestane limiet van 220 ugl.


'Wist u dat de politie de ochtend na evenementen als de Zwarte Cross en de TT in
Assen standaard controleert, omdat er dan heel wat mensen met alcohol in hun
bloed rondrijden?', vraagt Maanicus, de militaire politierechter.

Dat stemt Laurens nederig: 'Het is gewoon een oliedomme fout geweest.'

Laurens, die volgens Maanicus vanochtend 'met stip bovenaan' staat wat betreft
alcoholpromillage, krijgt een boete van 1.000 euro en een rijontzegging van
negen maanden, waarvan drie voorwaardelijk. Als hij geluk heeft, blijft het
daarbij. Tot nog toe heeft zijn commandant alleen maar gezegd dat het een
'ontzettend domme actie' van hem is geweest. Hij is niet disciplinair gestraft.
Maar dat kan nog komen.

Achterin de rechtszaal zit een kapitein van de Koninklijke Landmacht
aantekeningen te maken op zijn laptop. Een 'gewone' burger die een keertje een
scheve schaats rijdt, kan dat doorgaans wel verborgen houden voor zijn
werkgever. Militairen niet. In uitzonderlijke gevallen delen het OM en de
rechtbank hun strafrechterlijke dossiers met Defensie. Daarnaast weet het
departement wanneer de militaire kamers zitting houden. En die zijn openbaar.

De kapitein, tevens brigadejurist, stuurt per verdachte een verslag van de
zitting aan diens commandant. Daarnaast adviseert hij of de betrokken militair
ook nog een disciplinaire maatregel verdient. Dat hangt af van de aard van het
wangedrag. Voor drugsdelicten bijvoorbeeld geldt een zerotolerancebeleid, in
veel andere gevallen bepaalt de individuele commandant wat hij met zo'n advies
doet, zo legt de kapitein naderhand uit. De mogelijkheden zijn legio: van
nietsdoen of berispen tot schorsen of ontslag.

Vaak voegt zijn verslag weinig nieuws toe, aldus de kapitein. 'De meeste
militairen lopen eerlijk naar hun commandant en de meeste commandanten staan
voor hun kerels.'

Zo bezien is Jeroen (26) - een zwaarlijvige vent in een geel-wit gestreept shirt
- een enorme pechvogel. Afgelopen zomer verliet hij dronken achter het stuur
(660 ugl) 'het plaats delict' na een aanrijding. Toen hij na een voetbaltoernooi
uit het parkeervak reed, ramde hij een andere auto die zwaar beschadigd raakte.
'Maar ik was zo beneveld dat ik niks heb gehoord', vertelt Jeroen. 'Ik dacht
alleen maar: ik moet om zes uur terug zijn op de kazerne.'

Maanicus: 'Waren er ook kinderen op dat voetbaltoernooi?'

Jeroen knikt met een bedrukt gezicht.

'Stel dat die tussen u en de auto hadden gezeten', gaat Maanicus verder. 'Daar
gaat het om hè.'

Jeroen, zichtbaar ontdaan, laat een lange stilte vallen.

Terug op de kazerne speelde hij zich meteen in de kijker. In plaats van zijn
smartcard hield hij zijn rijbewijs ('die is ook roze') bij de toegangspoort. De
militair mocht zijn roes in een politiecel uitslapen en zich de volgende dag bij
zijn majoor melden. Die vond het 'niet zo mooi' wat Jeroen had geflikt, maar zei
ook dat hij maar een kamer op de kazerne moest regelen, omdat hij anders te lang
zou moeten reizen nu zijn rijbewijs was gevorderd.

Een hogere commandant stuurde Jeroen evenwel naar huis. Na acht jaar te hebben
gediend in het leger werd hij ontslagen. Daarom zit hij hier vandaag in
burgerkleding. 'Ik heb het mezelf aangedaan', zegt Jeroen, die tegenwoordig 55
uur per week in een magazijn werkt. 'Ik ben blij dat anderen er nagenoeg geen
last van hebben gehad.'

Dat Jeroen zijn excuses heeft aangeboden aan de gedupeerde, maandelijks de
schade bij de verzekeraar aflost en zijn baan is kwijtgeraakt, weegt de rechter
mee in zijn voordeel. Hij krijgt een boete van 950 euro (waarvan 450
voorwaardelijk), plus een rijontzegging van zeven maanden (waarvan drie
voorwaardelijk). 'Bedankt', zegt Jeroen kranig, voordat hij vertrekt.

Enigszins ontsteld kijken de rechter en de kapitein hem na. Zouden er meer
redenen zijn geweest om deze berouwvolle jongeman te ontslaan? Getuige zijn
fysiek hoorde hij wellicht niet tot de fitste van zijn bataljon, maar afgezet
tegen, bijvoorbeeld, Laurens lijkt ontslag wel een heel draconische reactie. 'Op
basis van de feiten die ter zitting aan bod zijn gekomen, zou ik dat nooit
adviseren', verzekert de kapitein.

Namen van personen zijn gefingeerd behalve die van de professionals. In deze
rubriek doet Annieke Kranenberg wekelijks verslag van een rechtszaak.
a.kranenberg@volkskrant.nl

LOAD-DATE: 22 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              17 of 161 DOCUMENTS



                                 de Volkskrant

                           23 november 2013 zaterdag

Swinging Dik

BYLINE: DOOR PAUL ONKENHOUT

SECTION: V Weekend; Blz. 5

LENGTH: 844 woorden


beschouwing het oeuvre van dik Bruynesteyn Strips


Het zojuist in een boek gebundelde oeuvre van sporttekenaar Dick Bruynesteyn
laat zien: hij tekende snel, slordig soms, maar makkelijk was het nooit.
Sterker: hij had een prijs moeten krijgen.

In het kolossale oeuvre van Dik Bruynesteyn (werkelijke naam: Dick
Bruijnesteijn) neemt Appie Happie een voorname plaats in - en niet alleen omdat
Co Adriaanse aan het begin van deze eeuw als trainer van Ajax in alle ernst de
term 'Appie Happie-spits' introduceerde.



Adriaanse dacht daarbij aan wat in het voetbal een 'breekijzer' wordt genoemd,
een onverschrokken invaller die als de stand erom vraagt een beslissing kan
forceren. Destijds begreep iedereen precies wat Adriaanse bedoelde. Dat zei veel
over Appie Happie. En nog meer over diens schepper.

Amsterdammer Bruynesteyn (1927-2012) introduceerde Appie Happie in 1970 in een
dagstrip in Het Parool en enkele regionale kranten. Appie Happie was een
voormalige glazenwasser. Hij was gek op bananen.

Verder was hij 'te lui, te dik, maar mits goed gemotiveerd (zoals dat
tegenwoordig zo mooi heet) tot alles in staat.' Ook had de aanvaller van De
Taaie Tijgers (DTT) een 'warm kloppend hart' en een 'verwoestend schot (ook zo'n
fraaie kreet) in beide benen'.

Bruynesteyn was gek op naam- en woordgrapjes. Jan Ferwerda en Ruud Gosse, de
samenstellers van een onlangs verschenen boek over zijn leven en zijn oeuvre,
hebben de voorkeur van de hoofdpersoon gehandhaafd. Het boek heet dus Dik
tevreden.

Bruynesteyn zou het hebben gewaardeerd. De voorzitter van De Taaie Tijgers
heette Simon S. Smakeloos, de kortgerokte secretaresse Snoepie - die trouwens
verliefd was op Appie Happie - voetbalde bij Tottenham Hotpants en de trainer
was Meneer Michappels, een samenvoeging van Michels en Happels.

De naam van de keeper: Lange Jan met de Pet. Twee andere medespelers waren
Pietje Peelee en Sjakie Strijkijzer.

Flauw, ja, oubollig misschien ook, maar het werkte wel. Op het hoogtepunt, rond
1980, stonden de avonturen van Appie Happie in ruim twintig kranten, met een
gezamenlijke oplage van 1,5 miljoen.

Bruynesteyn schotelde de lezers dagelijks een strip voor waarin héél voorzichtig
de spot werd gedreven met voetballers en andere sporters. Gemeen werd hij nooit.
Bruynesteyn deelde plaagstootjes uit, meer niet.

Collega Dick Matena, een bewonderaar, schrijft in Dik tevreden dat Bruynesteyn
zich geen tekenaar voelde en zijn eigen werk onderschatte. Met kracht neemt hij
het voor hem op.

'Goed, zijn tekenwerk was vaak wat slordig, snel, maar dat had hij ook wel
degelijk verheven tot een stijlelement en het was, in zijn strips, áltijd
effectief, helder, makkelijk leesbaar, óók in de drukste plaatjes.'

Matena is een sterke woordvoerder. 'Omdat het allemaal zo makkelijk leek wat hij
deed, en hij ook zelf volhield dat het makkelijk wás, zijn veel mensen dat gaan
geloven. Een prijs als de Stripschapprijs, die zo langzamerhand door iedere
boerenlul gewonnen is, is hem zo ontgaan, wat een eeuwige schande is op 't
blazoen van het Stripschap.'

Bruynesteyn zelf tekende gestaag door, dag in, dag uit, jaar in, jaar uit,
tekening na tekening, karikatuur na karikatuur. Een 'sporttekenaar' noemde hij
zichzelf. 'Ik moet proberen een beetje swing, vaart erin te houden.'

Hij had een sterke voorkeur voor sporters met flaporen, een grote neus, een
baard of een afwijkend kapsel. Voor Louis van Gaal had hij daarom een zwak: 'Met
zijn chagrijnige gezicht, ontzettend lange nek en ingedrukte neus.'

Iedere Nederlandse sporter die in het nieuws kwam, werd door Bruynesteyn
getekend, meer dan een halve eeuw lang. Zijn oeuvre loopt grofweg van Abe
Lenstra tot Ruud van Nistelrooij en van Ada Kok tot Johan Derksen; van de
Watersnoodwedstrijd in 1953 met Kees Rijvers tot het Lakeside darttoernooi met
Raymond van Barneveld.

Voor 7,50 gulden per stuk maakte hij zijn eerste tekeningen voor de Haagsche
Courant. Bruynesteyn bezocht sportwedstrijden en leverde daarna op de redactie
een tekening in. Vijftien jaar lang tekende hij voor het Het Vrije Volk
(1953-1968), maar landelijk bekend werd hij dankzij de televisie.

Ruim dertig jaar lang, van 1959 tot 1990, was Bruynesteyn elke zondagavond te
zien in Sport in Beeld en, later, Studio Sport. 's Middags bezocht hij een
wedstrijd, 's avonds maakte hij live in de uitzending in een paar minuten een
tekening.

In het Algemeen Dagblad keek hij in 2001 terug op zijn tv-werk. 'Soms had ik
maar vijf minuten voor zo'n tekening, maar zenuwachtig werd ik nooit. Heel
Nederland zat te kijken, dat wist ik. Maar dan dacht ik altijd: Vietnam is
belangrijker.'

Na zijn afscheid bij Studio Sport verdween Bruynesteyn naar de achtergrond,
zonder te worden vergeten. Tot op hoge leeftijd bleef Bruynesteyn actief,
bouwend aan wat Jan Mulder in het boek een 'sportieve beeldentuin' noemt.

Oud-voetballer Mulder, bescheiden: 'Ik hield van hem en zijn werk, maar zelf was
ik liever niet door hem getekend. Te veel eer.'

JAN FERWERDA EN RUUD GOSSE: DIK TEVREDEN - DIK BRUYNESTEYN 65 JAAR
SPORTTEKENINGEN. DIEPENMAAT UITGEVERIJ; EUR 19,95 EURO.

LOAD-DATE: 22 November 2013

LANGUAGE: DUTCH; NEDERLANDS

GRAPHIC: Een fragment uit een van de strips over Appie Happie, waarin Dik
Bruynesteyn zichzelf opvoert.
Karikaturen van Louis van Gaal, van de hand van Dik Bruynesteyn.
Karikatuur van Johan Derksen

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              18 of 161 DOCUMENTS



                                 de Volkskrant

                           16 november 2013 zaterdag

Strijkstok

BYLINE: DE BETROUWBARE MANNETJES

SECTION: Vonk; Blz. 15

LENGTH: 538 woorden


@Betmannetjes


Melle Runderkamp en Simon Hendriksen leveren wekelijks een handzame mening waar
u gerust mee kunt aankomen bij voetbalvereniging, koffieautomaat of
schoonouders.

Mijn oma ligt een week in dezelfde luier en daar wordt ook geen gironummer voor
geopend! Simon van Nick kreeg de virtuele palingkar over zich heen na een
Facebookoproep op Giro 555 te storten. Hij was zich een folkloristisch hoedje
geschrokken. Zelfs voor een Volendammer was dit wat aan de intolerante kant.



Het was wantrouwen troef. Haiyan was nauwelijks gaan liggen of Nieuwsuur vroeg
zich af wat er bij vorige rampen eigenlijk met de benefiet- opbrengst was
gebeurd. Ook Pauw en Witteman legden de Rode-Kruismeneer de vraag over het nog
te verdwijnen geld maar vast voor. Want de mensen zijn sceptisch. Die geven al
aan heel veel andere goede doelen. Kunnen we die tien euro niet beter in de
nationale economie pompen? Anders komen we nooit boven die 0,1 procent uit. En
ze kopen er toch alleen maar drugs van. Trouwens, ontwikkelingshulp werkt
afhankelijkheid in de hand. Die mensen moeten zichzelf juist uit de modder
trekken. Filipino's zeker. Wij weten precies hoe vervelend het voor ze is als je
die tijdens het schoonmaken in de weg loopt.

De Betrouwbare Mannetjes juichen het toe als er van nieuws debat kan worden
gemaakt. Het maakt het smeuïger, beter te verteren. En zo'n natuurramp zelf is
natuurlijk verre van opiniegeniek. Op wat meteo-fundamentalisten na zal niemand
een voorstander zijn van een orkaan, echt mooie tsunami-plaatjes zijn er niet,
en die naam is ook niet bepaald catchy. En dus schakelt u maar door naar iets
waar u wel een mening over kunt hebben: De Strijkstok. Graaiers, mensen die het
moreel allemaal wat minder op een rijtje hebben dan u. Uitgetekend
onderbuikmateriaal.

Maar als u het ons vraagt, is het nog wat vroeg. We hebben nog een hele
fritsissing te gaan. Vol autofeliciterende bedrijven, brokjes emotie, en
verontwaardiging waar Sylvie Boulahrouz het lef vandaan haalt om nu ook de
gewone man geld uit zijn zak te kloppen. Waarom moeten al die mensen zo nodig
laten zien wat ze geven? Allemaal ijdelheid. Niets anders dan je schuldgevoel
afkopen. En waarom verdubbelt de staat godverdomme niet wat de mensen die wel
iets geven gegeven hebben?

Het is natuurlijk te prijzen dat u laat zien dat u niet overal intrapt en uw
wereldwijsheid etaleert maar elke discussie op zijn tijd. Bovendien, of het nou
gaat om de aftrekbare Libor-boete van de Rabobank, de verdienstelijke 24ste
plaats voor de 820 miljoen van sweatshop-aficionado Jan Zeeman, of om drie ton
belastinggeld de Noordzee overkieperen om te kijken of we uit de EU moeten, een
van de kenmerken van geld is nou eenmaal dat het niet altijd op de goede plekken
terecht komt. Het praat bovendien makkelijker als er daadwerkelijk wat is om
verkeerd te besteden. Nee, u kunt beter schuldgevoel afkopen dan mensen
vermoeien met gratis moreel superioriteitsgevoel. Eerst die strijkstok maar eens
royaal beplakken. Wie weet hoeveel ervan af valt.

Voor de volgende week adviseren wij u de volgende mening:

Met zo weinig mensen met een baan is die 0,1 procent groei zo gek nog niet.

Veel plezier van uw nieuwe mening!

We hebben nog een hele fritsissing te gaan

LOAD-DATE: 15 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              19 of 161 DOCUMENTS



                                 de Volkskrant

                           16 november 2013 zaterdag

Burgers werven EU-stemmers

BYLINE: VAN ONZE VERSLAGGEVER WILLEM DE GELDER

SECTION: Binnenland; Blz. 15

LENGTH: 370 woorden


'Europa is belangrijk. Ga stemmen!' De boodschap zal velen bekend voorkomen, na
al die jaren waarin de overheid vergeefs probeerde mensen met wervingscampagnes
naar de stembussen te lokken. Komend jaar, voor de Europese verkiezingen van 22
mei, zal het niet anders zijn. Maar met één belangrijk verschil: dit keer zal
het niet in eerste instantie de overheid zijn, maar vooral een kleurrijk
gezelschap van ondernemers, bestuurders, politici en gewone burgers dat van zich
laat horen. Hun doel: de opkomst moet omhoog.



Initiatiefneemster is Lisette Ernens, voormalig eigenaar van een modellenbureau,
die aansloeg toen haar dochter haar eerste stembiljet weggooide met de kreet
'wat maakt mijn stem nou uit'. Bij de laatste Europese verkiezingen lag de
opkomst op 36,4 procent. Daar wilde Ernen wat aan doen en ze ging op zoek naar
steun. Met succes. Zij heeft een leger van ambassadeurs achter zich staan en
komt er een heuse campagne op gang. Die werd vrijdagavond afgetrapt met een
manifestatie in Den Haag.

Vanuit het bedrijfsleven hebben onder meer Shell, Philips en Heineken zich
gecommitteerd, via topmannen als Dick Benschop, Frans van Houten, Jean Francois
van Boxmeer. Ook Schiphol, de VDL Groep en Panasonic doen mee. Daarnaast zal een
breed gezelschap van bestuurlijke en politieke mastodonten als Alexander Rinnooy
Kan, Ed Nijpels en Gerdi Verbeet zich inspannen.

De eerste maanden is de campagne vooral op bedrijven gericht: de lijst van
ambassadeurs en financiers moet nog groeien. Het grote publiek gaat vooral iets
merken in de tien dagen voor de verkiezingen. Dan is de Utrechtse Jaarbeurs
afgehuurd voor een 'stemtiendaagse'.

Het format is alsvolgt: iedereen die tussen 11 mei en 21 mei naar de Jaarbeurs
gaat, krijgt bij de deur een stembiljet. Na een dag met informatie, stemadvies
en campagnes krijgen de bezoekers nogmaals een stembiljet. Weten ze nu beter
waarop ze moeten stemmen? Voorafgaand en tijdens het evenement zullen er ook
spotjes op televisie en radio verschijnen.

Ernen hoopt hiermee mensen bewust maken van hun Europese stemrecht en zo de
opkomst op te krikken. De initiatiefnemers benadrukken dat het géén pro-Europa
campagne is: 'Of je nu voor of tegen Europa bent: als je maar stemt.'

LOAD-DATE: 15 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              20 of 161 DOCUMENTS



                                 de Volkskrant

                            9 november 2013 zaterdag

Relativeer het ik

BYLINE: PETER GIESEN

SECTION: Vonk

LENGTH: 1739 woorden


Kleine alternatieven - De weg naar hernieuwd optimisme


Als algemeen principe is er niets tegen de participatiesamenleving. Maar wees er
voorzichtig mee, waarschuwt Peter Giesen. Wat zijn de gevolgen voor de
solidariteit met de mensen die we niet kennen, die we een beetje wantrouwen of
zelfs verafschuwen?

Premier Rutte is een groot optimist. Toch is Nederland onder zijn leiding
pessimistischer dan ooit. Bijna driekwart van de Nederlanders gelooft dat het de
verkeerde kant op gaat met ons land. In zijn onlangs uitgesproken H.J.
Schoo-lezing reageert de premier op alle gesomber met de bekende mantra's:
Nederland is rijk en concurrerend, we scoren heel hoog op de Better Life Index
van de OESO en Eindhoven schijnt zelfs de innovatiefste stad ter wereld te zijn.



De denkwijze van de premier komt me bekend voor. Zelf ben ik ook een groot
optimist. In de loop der jaren heb ik vaak geprobeerd pessimisten ervan te
overtuigen dat Nederland een prima land is, dat het vroeger helemaal niet beter
was en dat er geen enkele reden is om de toekomst somber in te zien. Steeds
moest ik echter constateren dat mijn woorden even weinig indruk maakten als de
bezweringsformules van de minister-president. Daarom schreef ik een essay waarin
ik een vraag stelde die premier Rutte zich nooit lijkt te stellen. Hoe komt het
dat Nederlanders zo pessimistisch zijn, als alle 'objectieve' cijfers een heel
gunstig beeld laten zien?

Uiteindelijk kom ik bij een antwoord dat haaks staat op het beleid dat Rutte en
zijn voorgangers hebben gevoerd. De afgelopen decennia zijn mensen steeds meer
op zichzelf teruggeworpen. De burger is een 'bv ik' geworden (de term is van
Motivaction), die in toenemende mate zelf verantwoordelijk wordt geacht voor
zijn succes en falen. De samenleving is steeds meer toegesneden op de winnaars,
iets waar veel mensen zich onbehaaglijk bij voelen. Dat geldt niet alleen voor
de stereotype verliezers, zoals de zieken, gehandicapten, werklozen en andere
uitkeringsgerechtigden. Ook veel middengroepen voelen zich onveilig in een
samenleving die steeds minder zekerheden biedt.

Geen zekerheden

Voor Rutte is het onvermijdelijk dat we zekerheden opgeven. 'Dé manier om kwijt
te raken wat we hebben, is vast te houden aan wat we hebben', sprak hij in zijn
H.J. Schoo-lezing. Daar zit een kern van waarheid in. Maar de boodschap zou veel
beter verteerbaar zijn als je niet zou voelen dat het steeds dezelfde mensen
zijn die profiteren van 'het opgeven van zekerheden', terwijl anderen het
nakijken hebben. Hoger opgeleiden, de commerciële jongens, de mensen die slim
door het systeem weten te manoeuvreren, gaan erop vooruit. De rest heeft het
nakijken. Volgens een recente studie van het Amsterdamse Instituut voor
Arbeidsstudies is de rijkste 10 procent van Nederland er sinds het einde van de
jaren zeventig 23 procent op vooruitgegaan, terwijl de armste 10 procent juist
30 procent heeft ingeleverd.

Maatschappelijke veranderingen zijn beter te verkopen als de overheid niet de
concurrentie, maar de verbinding tussen burgers zou benadrukken. Misschien
zouden we dan ook tot de conclusie komen dat sommige zekerheden niet meer te
handhaven zijn. Maar dan zou de pijn tenminste eerlijk verdeeld worden. Nu
krijgt het 'toptalent' ruim baan, terwijl de minder getalenteerden in toenemende
mate zijn aangewezen op flexwerk, tijdelijke aanstellingen en wurgcontracten.

Na de Tweede Wereldoorlog bood de westerse wereld haar burgers een ongekende
bestaanszekerheid. Die betrekkelijke orde is verdwenen. Ook politici voelen zich
machteloos tegenover 'het systeem', een geheel van onpersoonlijke krachten als
'de globalisering', 'Europa' of 'de financiële markten'.

Optimisme hangt samen met het gevoel een zekere greep op de wereld te hebben,
waardoor de toekomst minder beangstigend lijkt. Juist aan die greep lijkt het
steeds meer te ontbreken. Grofweg zijn er in deze situatie twee routes naar
optimisme. Partijen als de VVD en D66 propageren de individualistische route. We
kunnen ons slechts zo goed mogelijk wapenen tegen onzekere tijden door onderwijs
te volgen en te anticiperen op nieuwe ontwikkelingen. Klaag niet, maar grijp je
kansen! Het heeft zeker zijn inspirerende kanten, maar deze route naar optimisme
doet een groot beroep op de veerkracht van het individu. Niet iedereen is
daartegen bestand. Het individualistische model is aantrekkelijk voor winnaars,
maar wat doen we met de verliezers, met de mensen die er niet in slagen 'van hun
leven een succes te maken'? Daarover zwijgen de liberalen.

De liberalen kiezen ook voor de weg van de minste weerstand - meedrijven met de
dominante economische krachten. Ik pleit echter voor de weg van de meeste
weerstand: een hernieuwd, breder gedeeld optimisme kan slechts tot stand kan
worden gebracht door een versterking van het collectief. Ik aarzel het woord
'collectief' op te schrijven, omdat het riekt naar het grauwe kringlooppapier
uit de jaren zeventig. Ik pleit ook niet voor een 'wij-gevoel', alsof we
allemaal onder een kleffe deken van saamhorigheid moeten kruipen. Veel
belangrijker dan een krampachtig 'wij' is de relativering van het 'ik' en vooral
van de bij maatschappelijke winnaars zo populaire gedachte dat zij hun positie
geheel op eigen kracht hebben bereikt.

Een Groot Alternatief, een totaal andere maatschappelijke ordening, is moeilijk
voor te stellen. Maar er zijn een heleboel kleine alternatieven denkbaar: meer
sociale bescherming, het temperen van inkomensverschillen, het versterken van de
directe democratie, meer internationale samenwerking om een politiek tegenwicht
te vormen voor de dominante economische machten.

En: er is alle reden om heel voorzichtig om te springen met de
'participatiesamenleving'. Als algemeen principe kun je moeilijk tegen de
participatiesamenleving zijn. Niemand zegt: 'Ik ben er tegen dat mensen het heft
in eigen hand nemen, ik wil dat ze bij de overheid aankloppen.' Het is
ongetwijfeld waar dat initiatieven van burgers - inrichten van de buurt, samen
zonnepanelen aanschaffen, actievoeren voor een goed doel - de onderlinge
verbondenheid bevorderen. Ze moeten vooral gestimuleerd worden. Het is evenzeer
waar dat de verzorgingsstaat permanent onder druk staat: regelingen zijn te
duur, de organisatie is vaak ondraaglijk bureaucratisch.

Complexe problemen

Maar veel problemen zijn zo complex dat je ze niet aan vrijwilligers kunt
overlaten. Iedereen kan boodschappen doen voor een bejaarde buurman. Maar als
die buurman ook nog eens dement, psychiatrisch of verslaafd is, wordt het toch
een heel ander verhaal.

Wat nog belangrijker is: collectieve regelingen symboliseren de onderlinge
verbondenheid. Mensen die hulp nodig hebben zijn volwaardige burgers die een
beroep kunnen doen op sociale regelingen die door de samenleving als geheel
worden ondersteund. Het is modieus om te zeggen dat de solidariteit van de
verzorgingsstaat niet doorleefd is, slechts gebaseerd op de afdracht via een
onbegrijpelijk loonstrookje. Maar 'anonieme', onpersoonlijke hulp is juist een
belangrijk sociaal recht. Uit onderzoek blijkt dat burenhulp niet zozeer wordt
beperkt door het egoïsme van de potentiële hulpverleners, zoals vaak wordt
gedacht, maar door aarzelingen bij de potentiële hulpvragers. Zij willen niet
afhankelijk zijn van de goedheid van anderen. Zoals de sociologen Tonkens en
Duyvendak in NRC Handelsblad schreven: 'Wie wil zich laten douchen door de
buurman?'

Hoe meer aan het particulier initiatief wordt overgelaten, hoe sterker het
draagvlak voor collectieve regelingen zal worden ondermijnd. Als de staat
slechts de hulp aan de allerzwaksten garandeert, zal steeds vaker de vraag
gesteld worden waarom deze mensen zo zwak zijn. Hebben ze dat misschien niet aan
zichzelf te wijten? Zijn ze niet lui en onverantwoordelijk geweest? Hebben ze
niet te veel gerookt of gedronken? Waarom zou de hardwerkende burger voor deze
mensen opdraaien, terwijl hij zelf veel geld kwijt is aan particuliere hulp? Zo
dreigt de participatiesamenleving de maatschappelijke fragmentatie verder te
versterken. Het is natuurlijk mooi als mensen hulp verlenen in eigen kring of
een idealistisch project met hun buren opzetten. Zulke initiatieven moeten
vooral ondersteund worden. Maar wat zijn de gevolgen voor de solidariteit met de
mensen die we niet kennen, die we heimelijk misschien een beetje wantrouwen of
zelfs verafschuwen?

Nederlanders zijn sterk verdeeld over deze thema's. Grofweg is de helft
voorstander van een individualistisch model, terwijl de andere helft hunkert
naar meer solidariteit en gezamenlijkheid. Dat maakt een oplossing natuurlijk
lastig. Toch is het beter als de winnaars een beetje inschikken. De wetenschap
laat zien dat we slechts in beperkte mate meester zijn over ons eigen lot.
Natuurlijk heeft ieder mens zijn eigen verantwoordelijkheid, waar hij ook op
aangesproken mag worden. Maar we hebben geen enkele invloed kunnen uitoefenen op
de belangrijkste zaken die onze levensloop bepalen - onze aanleg, de
ontwikkeling van onze hersenen, het gezin waarin we zijn geboren.

Van de winnaars wordt slechts een beperkte prijs gevraagd. Ze zullen nog altijd
de hoogste inkomens hebben, het leukste werk, de beste huizen, de hoogste
status. Ze hoeven slechts hun ego te relativeren, ten gunste van de mensen die
het minder getroffen hebben. Als we de gedachte accepteren dat talent geen eigen
verdienste is, dat maatschappelijke posities slechts voor een beperkt deel op
eigen kracht worden veroverd, kunnen we het belang van status en succes
relativeren. Daardoor zullen mensen die minder talent hebben niet meer als
losers in een hoek worden gezet. Ruimte voor een hernieuwd optimisme zal slechts
ontstaan als elke burger zich beschermd en gewaardeerd weet door het grotere
geheel van de samenleving.

Peter Giesen: De weg van de meeste weerstand - pleidooi voor de betrokken
burger. Cossee. EUR 12,90.

Optimisme als morele plicht

De beste reden om optimist te zijn werd geformuleerd door Karl Popper, de
filosoof, in zijn befaamde adagium 'optimisme is een morele plicht'. 'De
mensheid kan morgen worden uitgeroeid', schreef hij. 'Maar er is ook hoop: er
zijn talloze mogelijkheden voor een toekomst die veel beter is dan het heden.'
Daarom hebben we de ethische plicht om aan een betere toekomst te werken, in
plaats van gemakzuchtig onze ondergang te voorspellen.

Als de staat slechts de hulp aan de zwaksten garan-deert, zal steeds vaker de
vraag gesteld worden waarom ze zo zwak zijn

LOAD-DATE: 8 November 2013

LANGUAGE: DUTCH; NEDERLANDS

GRAPHIC: Foto Joost van den Broek

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              21 of 161 DOCUMENTS



                                 de Volkskrant

                            9 november 2013 zaterdag

[Jammer Nederland schaft de JSF aan omdat we het on...]*

SECTION: Opinie en Debat

LENGTH: 1381 woorden


Jammer

Nederland schaft de JSF aan omdat we het onderhoud mogen doen. Ik heb altijd
gedacht dat straaljagers om een andere reden worden aangeschaft. Wellicht moeten
we dan ook de Fyra maar kopen. Jammer dat ik geen lid ben van de PvdA, anders
had ik mijn lidmaatschap kunnen opzeggen.

 J. Bakker, Gouda

Nooit meer

Ik ga nooit meer stemmen. Eerst GroenLinks die met de Kunduz-missie instemde.
Toen PvdA die de JSF- aanschaf goedkeurt. Ik ben er helemaal klaar mee!

Noor van der Kleij, Purmerend

Voorspelling

De Partij van de Arbeid is om, en steunt de aankoop van de JSF. Dat zal een
dreun geven in de achterban. De analyse van Bert Wagendorp (Ten eerste, 7
november) is messcherp, maar hij ontbeert een voorspellende geest.

Ik voorspel dat partijleider Samsom een dezer dagen meldt dat binnen de fractie
een aantal leden tegen zal stemmen. Hij zegt er natuurlijk niet bij dat het er
net niet genoeg zullen zijn om de aankoop tegen te houden. Wel voldoende om de
tegenstanders in de achterban het signaal te geven dat de partij respect en
begrip heeft voor principiële sociaal-democraten, maar nu even niet anders kan.
Samsom wijst die dissidenten zelf aan.

En zoals ooit het CDA dat met zijn dissidenten deed zal Samsom hun
gewetensbezwaren voor iedere camera respecteren en ze - monddood - in de fractie
gedogen. Zo hoopt hij te voorkomen dat de PvdA bij de volgende verkiezingen
wordt weggevaagd.

Henk Slechte, Schiedam

Apothekers

Twintig Amsterdamse apothekers ontvangen te weinig vergoeding van Achmea voor
medicijnen (Ten eerste, 4 november). Was te verwachten. We hebben 33
zorgverzekeraars in Nederland, waarvan het oogmerk is zo veel mogelijk geld
verdienen door de prijs te verhogen en zo min mogelijk medicijnen te leveren. Zo
ook met de vergoeding van medicijnen aan de apothekers.

De belastingbetaler kan miljarden besparen door het dure systeem van 33
zorgverzekeraars, die allemaal hetzelfde verkopen, af te schaffen en terug te
keren naar het goede oude systeem van toen de staat nog verantwoordelijk was.
Sparen we minstens 32 zorgverzekeraars uit.

Wanneer komt de politiek erachter dat privatisering niet werkt, en miljarden
meer kost dan toen er nog niet geprivatiseerd was? Dat privatisering alleen maar
de zakken van de aandeelhouders en industrie gevuld hebben? Of was dat nou
precies de bedoeling van de politiek en de lobby?

Jan met de pet is er in ieder geval financieel niets wijzer van geworden,
integendeel, alles is vele malen duurder geworden. Niet zo verwonderlijk als de
politiek het stuur uit handen geeft.

Kees de Vries , Maasdam

Mysteriën

Hoe zou het zijn gegaan als de volgorde andersom was geweest, eerst Strauss en
daarna Andriessen (V, 5 november)? Een groot deel van het publiek was na de
pauze in de foyers gebleven en vroegtijdig aan de champagne gegaan. Het was
feest, nietwaar!

Maar voor het feest kon beginnen, moesten het publiek en orkest door een wel erg
zure appel heen bijten. Wat een treurnis,deze Mysteriën! Zijn zij het product
van een geesteszieke of van iemand die niet van muziek houdt?

De gespeelde verontwaardiging van Guido van Oorschot over de woorden van Mark
Rutte, maar ook zijn geëxalteerde lofprijzingen over Mysteriën zijn stuitend te
noemen. De enige die zich in het verleden onbeschaamd en hondsbrutaal heeft ge
dragen is de heer Andriessen c.s.

Over de recensie zelf het volgende: Guido van Oorschot behoort tot het gilde van
de muziekwetenschappers waarover de grote Otto Klemperer zei: 'Sie wissen nichts
über Musik, aber alles über Wissenschaft.'

Hugo Sanders , Amsterdam
oud-violist KCO

Snelheidslimiet

In 2011 heeft verkeersspecialist Erik Jongenotter gepleit voor
snelheidsbegrenzing via de TomTom. Dan is er nooit meer een misverstand over de
toegestane snelheid. Sterker nog: je kunt elk moment op elke plek de
snelheidslimiet aanpassen en op die manier files voorkomen of verkorten. De
techniek is inmiddels beschikbaar. Nog een voordeel: als dankzij deze techniek
niemand meer te hard kan rijden worden ook verkeersdrempels overbodig. Zou een
zegen voor fietsers zijn.

Rick Visser, Hilversum

Niet zeuren maar eisen

Natuurlijk is het belachelijk dat vrouwen gemiddeld 8 procent minder verdienen
dan mannen, alleen omdat ze vrouw zijn (Economie, 6 november). Maar gaat het
hier om discriminatie?

De ellende zit hem erin dat vrouwen geen opslag durven vragen en denken dat ze
toch wel krijgen wat hen toekomt. Vrouwen moeten dus leren nu eindelijk eens
voor zichzelf op te komen in plaats van in de aangeleerde bescheidenheid te
blijven hangen.

Ook wordt in dit artikel gezegd dat vrouwen vaker ontevreden zijn met hun werk.
Maar waarom veranderen ze er dan niets aan? Het probleem ligt niet bij de
werkgever, het ligt bij de vrouwen zelf. Vrouwen moeten voor zichzelf opkomen en
dan is er niets aan de hand. Niet zeuren, maar eisen waar je recht op hebt.

Girtje Loogman, Wageningen

Slap

Bart van der Boom heeft met zijn boek Wij weten niets van hun lot in 2012 de
Libris Geschiedenisprijs gewonnen. Of de door Van der Boom gehanteerde
onderzoeksmethodiek een juiste is, kan ik niet beoordelen. Ik weet wel dat hij
verbonden is aan de Universiteit Leiden, meerdere boeken op zijn naam heeft
staan en een prestigieuze prijs voor zijn boek heeft gekregen.

Zo'n auteur verdient dan ook een beter lot dan de opmerking van Sytze van der
Zee (O&D, 6 november) dat Van der Booms boek 'gebaseerd zou zijn op een op z'n
minst dubieus onderzoek'. Van der Zee suggereert dat Van der Boom prutswerk
heeft geleverd ('op z'n minst dubieus onderzoek'), maar durft het niet aan die
stelling voor eigen rekening te nemen ('gebaseerd zou zijn').

Van der Zee insinueert dus dat op het boek van alles valt aan te merken maar in
plaats van dat op eigen gezag te doen verschuilt hij zich achter anderen. Dat is
op z'n minst slap te noemen.

Jeroen Langbroek, Voorburg

Vitamine

Het blijft een vreemd idee dat ik me zou verzekeren bij hetzelfde bedrijf dat
mij de zogenaamd onschuldige multivitaminen heeft verkocht die mij nu al 18
maanden heftige neuropatische pijnen bezorgen.

De vitamine B6-vergiftiging is door een neuroloog vastgesteld. Van de HEMA heb
ik nooit een excuus gekregen, wel de geruststellende mededeling dat het probleem
bekend was, en dat de hoeveelheid vitamine B6 in de bewuste pil inmiddels was
teruggebracht van 500 naar 100 procent.

Martin Visser, Purmerend

Iets doen

De CEO blijkt op te rukken in raden van toezicht van musea en de kunstwereld is
daarin steeds minder vertegenwoordigd (Ten eerste, 8 novem- ber). Eén
belangrijke reden hiervoor wordt niet genoemd: het is bon ton om als geslaagde
CEO'er te kunnen zeggen dat je in de raad van toezicht van een kunstinstelling
zit en dat je dus 'iets doet' voor de maatschappij.

Robert van der Gun, Zeist

Egoïsme

D66-Kamerlid Magda Berndsen voelt de tijdgeest goed aan (Binnenland, 6
november). Bij het in 'gemeenschap van goederen trouwen' moet het vermogen dat
de partners al voor het huwelijk verworven hadden, worden uitgesloten. Alles wat
u al bezat op het moment van trouwen blijft van u.

Leg het vast, raadt zij aan, komt erg van pas bij de aanstaande scheiding die er
vast van zal komen gezien het wederzijdse egoïsme.

Eric J. Sjoerds, Rotterdam

Wolfskwint

Het artikel over de nieuwe pianostemming Divine 9 (V, 1 november) behoeft enige
aanvulling: niet alleen luisteren we al eeuwen naar valse piano's, we zullen dat
ook tot in de eeuwigheid blijven doen.

In ons toonsysteem zijn 7 oktaven zuiver op elkaar te stemmen, 12 kwinten zijn
dat ook. Deze twee manieren zouden op dezelfde toon uit moeten komen, maar in de
praktijk blijkt er een klein verschil te bestaan. Dit probleem is onoplosbaar,
en het compromis is uiteindelijk geworden de pijn zo veel mogelijk over alle
tonen te verdelen. Doe je dat niet dan zal de ene toonsoort zuiverder klinken
dan normaal, andere onherroepelijk valser.

Dit was de praktijk voordat de gelijkzwevende stemming gemeengoed werd, en
Divine 9 zet weer een stapje terug in die richting. Leuk, maar niet zo
wereldschokkend als het artikel doet voorkomen.

Als men alle tonen zo zuiver mogelijk stemt, leidt dat tot 1 interval waarin
alle valsheid is samengebald, de wolfskwint. In het pasverschenen boek met deze
titel van Bibi Dumon Tak wordt dit helder uitgelegd.

Harry Habets, Haarlem

* Vervangende titel / Replacement title

LOAD-DATE: 8 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              22 of 161 DOCUMENTS



                                 de Volkskrant

                            8 november 2013 vrijdag

Straks mag de wijkzuster ook gaan helpen bij het douchen

BYLINE: GIJS HERDERSCHÊE

SECTION: Binnenland; Blz. 10

LENGTH: 545 woorden


Vijf vragen over Hervorming zorg

De gemeenten zijn boos op staatssecretaris Van Rijn van Volksgezondheid (PvdA).
Of ze meedoen doen aan zijn hervorming van de zorg? Dat beslissen ze op 29
november. Vijf vragen bij een lastig debat.

Waar gaat het over?

Over de hervorming van de langdurige zorg. Daarbij gaat het over drie
zorgwetten: de ziektekostenverzekering, de Algemene Wet Bijzondere Ziektekosten
(AWBZ) en de Wet Maatschappelijke Ondersteuning (WMO). De volksverzekering AWBZ
wordt uitgekleed en beperkt tot instellingszorg. Per 2015 worden alleen
gehandicaptenzorg in instellingen en verblijf in verzorgings- en verpleeghuizen
nog uit de AWBZ vergoed. Al het overige - en dat is nogal wat - wordt verdeeld
over WMO en ziektekostenverzekering.

Wat is het probleem?

Gemeenten worden verantwoordelijk voor veel zorg aan hulpbehoevenden. Zo regelen
ze via de WMO al thuiszorg. Daar komen delen uit de AWBZ bij, zoals
'begeleiding', de dagopvang van eenzame ouderen en dementerenden en een beetje
'verzorging'. Gemeenten lazen in het regeerakkoord dat ze verantwoordelijk
zouden worden voor alle verzorging die uit de AWBZ wordt geschrapt. Van Rijn
heeft nu echter besloten dat het grootste deel per 2015 door de
ziektekostenverzekeraars wordt geregeld.

Wat is 'verzorging'?

Dat gaat om dingen als hulp bij het opstaan, douchen en aankleden tot aan het
aantrekken van steunkousen. Zo'n 400 duizend mensen krijgen deze zorg. Bij 84
procent valt dat samen met 'verpleging'. Van Rijn wil verpleging en verzorging
voor deze 330 duizend mensen bundelen. Dat mag de ziektekostenverzekeraar doen.
Die kan dan voor beide klussen een wijkzuster sturen. De zorg is ook zeker: de
verzekering geeft een 'recht op zorg', terwijl het bij de gemeente en
'voorziening' is. Dat betekent dat de zorg stopt als het geld op is. Voor
klanten die alleen verzorging krijgen, gaat de gemeente het wel regelen.

Waarom zijn gemeenten tegen?

Zij vinden dat ze blij zijn gemaakt met een dode mus. Ze dachten een groot
budget, zo'n 6 miljard euro, te krijgen om veel zorg te verlenen. Daar valt nu 2
miljard van weg die met de 'verzorging' is gemoeid. Daar wordt weinig op
bezuinigd. De vier miljard die ze overhouden voor thuiszorg en begeleiding is
veel minder dan het huidige budget. Die bezuiniging dachten ze op te kunnen
vangen door deze activiteiten te bundelen met de verzorging. Nu komt de
bezuiniging van 40 procent op het budget voor de thuiszorg veel harder aan. Die
zorg wordt beperkt tot de armste hulpbehoevenden. Ouderen met pensioen of
spaargeld moeten dat aanspreken om een werkster te huren of ze moeten een beroep
doen op hun kinderen of op hun vriendenkring.

Maakt het wat uit of de gemeenten meewerken ?

Jazeker. De gemeenten vormen een enorme hindermacht. Ze kunnen veel zinnige en
onzinnige problemen maken. Als de overdracht problematisch is, krijgt het
kabinet eerder de schuld dan burgemeester en wethouders.

Wat merkt de gezonde hardwerkende Nederlander er van?

De ziektekostenverzekering wordt in 2015 duurder. Het eigen risico gaat in 2015
met 30 euro omhoog en wordt waarschijnlijk 400 euro. De jaarpremie voor de
ziektekostenverzekering gaat ook 30 euro omhoog. Wat er gebeurt met de
AWBZ-premie, een slordige 3.500 euro per jaar voor jan modaal, is nog niet
duidelijk.

LOAD-DATE: 7 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              23 of 161 DOCUMENTS



                                 de Volkskrant

                           7 november 2013 donderdag

Smakelijk spul

BYLINE: PAUL ONKENHOUT

SECTION: V Opening; Blz. 13

LENGTH: 516 woorden


Weekbladen

De vrienden van Wilders, een brief aan de koning en een goedgelooide visserman.

Elke donderdag Wat is lezenswaardig deze week?

De nieuwe, extreem-rechtse vrienden van Geert Wilders worden deze week
voorgesteld in Vrij Nederland. Aanleiding is het bezoek van Marine Le Pen,
volgende week, aan de Tweede Kamerfractie van de PVV. De leider van de
Nederlandse Volks-Unie, Constant Kusters, ziet mogelijkheden. '(...) Wilders
schuift op naar rechts, dat is duidelijk te zien. Hij komt dichter bij ons. Nu
hij zaken gaat doen met Filip Dewinter en Front National roept hij dat over
zichzelf af.' De Anne Frank Stichting constateert hetzelfde: 'Wilders maakt een
klassiek radicaliseringsproces door (...). Van een radicalere VVD wordt de PVV
een partij die dichter bij extreem-rechts gedachtegoed komt.'



Marine Le Pen wil juist af van het etiket extreem-rechts, schrijft Elsevier. Het
roept volgens haar associaties op met nazi's en de Noorse terrorist Anders
Breivik. Er was ook een tijd dat Le Pen door Wilders werd genegeerd. Ze begreep
daar niets van, zei ze drie jaar geleden in Elsevier. 'Wat hebben we misdaan?
Hebben we iemand beroofd of vermoord? Hebben wij te radicale uitspraken gedaan?
Onze uitspraken zijn bijna minder radicaal dan de zijne.'

Net zoals Elsevier schrijft De Groene Amsterdammer over 'Rabo-gate' en de
Libor-affaire. Zwarte Pieten-gate druppelt na in een stuk van hoogleraar Jan
Willem Duyvendak. Enerzijds: voor een deel van de witte Nederlanders zijn
Surinamers nog steeds geen gewone Nederlanders met wier gevoelens je gelijkelijk
rekening hoeft te houden. Anderzijds: 'Het racismeverwijt wordt vaak te snel
gemaakt en bovendien is het te massief, te onprecies: het dekt niet wat er
gebeurt.'

Veel meer hoogleraren duiken op in het verhaal over belangenverstrengeling in de
financiële sector. De Groene bracht de nevenactiviteiten in kaart van bijna
zeshonderd hoogleraren economie, finance, accountancy, bedrijfskunde en fiscaal
recht aan de Nederlandse universiteiten. Conclusie: 44 procent van de
hoogleraren heeft één of meer commerciële nevenfuncties. De Groene werpt de
vraag op of dat een probleem is. De hoogleraren vinden zelf natuurlijk van niet.


Een van de hoogtepunten deze week is de 'Brief aan de Koning' van
Rusland-correspondent Pieter Waterdrinker in Vrij Nederland, naar aanleiding van
het bezoek van Willem-Alexander aan Moskou. Waterdrinker verweeft de recente
Russische geschiedenis met zijn persoonlijke ervaringen in het land. Het
resultaat is fraai - en verhelderend.

De beste scholen, ziekenhuizen, gemeenten, Elsevier draait er zijn hand niet
voor om. Deze week zijn de wijnen aan de beurt en in het bijzonder de
'winterwijnen'. Laat dat maar aan Nicolaas Klei over. Zelfs voor
geheelonthouders is dit smakelijk spul. Wijnen worden 'een bijzondere
vreemdeling' genoemd, of 'strakdroog' en 'druivig'. In een beschrijving duikt
zomaar een 'goedgelooide, strakgespierde visserman met sardientjes voor op de
barbecue' op. Een Oostenrijkse wijn doet denken aan 'een boer die heel lekker
hout in de fik steekt'.

Proost dan maar. Paul Onkenhout

LOAD-DATE: 6 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              24 of 161 DOCUMENTS



                                 de Volkskrant

                            6 november 2013 woensdag

Niet elke kritiek op Loe de Jong is een complot

BYLINE: SYTZE VAN DER ZEE

SECTION: Opinie en Debat; Blz. 30

LENGTH: 448 woorden


Tweede Wereldoorlog

David Barnouws 'afrekening' met complottheorieën rekent vooral af met critici
van Loe de Jong.

In de Volkskrant van zaterdag 2 november verscheen een bijdrage van
NIOD-medewerker David Barnouw onder de kop 'Geen speld tussen te krijgen'. Hij
begint met de alom welbekende broodjes aap uit de Tweede Wereldoorlog op een
rijtje te zetten, en al lezende vroeg ik me af, waar hij precies naartoe wilde.
Maar toen ik me er doorheen had geworsteld, werd het me in de vijfde en laatste
kolom duidelijk. Het ging om een afrekening met terugwerkende kracht van de
boeken die Ies Vuijsje en ik een jaar of wat geleden hebben geschreven en waarin
we het hadden gewaagd de werkwijze van de kennelijk door Barnouw
heiligverklaarde Loe de Jong op een aantal punten te kritiseren.



Ik had er in mijn in 2010 verschenen boek Vogelvrij. De jacht op de Joodse
onderduiker op gewezen dat nooit zoveel Joodse onderduikers zouden zijn verraden
als niet de Gestapo en de Sicherheitsdienst over Joodse verraders hadden kunnen
beschikken. Het is een vreselijk triest verhaal, maar het is nu eenmaal een
gegeven. Joden wisten vaak waar andere Joden zaten ondergedoken en het was de
Duitsers en hun Nederlandse handlangers alles aan gelegen die op te sporen, wat
helaas al te vaak lukte.

In mijn boek stelde ik vast dat Loe de Jong dit verraad als belangrijk onderdeel
van de Jodenvervolging onderbelicht heeft gelaten en slechts fragmentarisch
heeft behandeld.

Ook prof. dr. J. Presser en mr. Abel Herzberg gaan op het thema slechts in de
marge in en prof. mr. A. D. Belinfante constateert in zijn boek In plaats van
Bijltjesdag zelfs: 'Veel vervolgingen van gearresteerde Joden die bij hun
verhoor andere onderduikers hebben verraden, heb ik niet gevonden.'

Tegen deze achtergrond probeerde ik te verklaren waarom deze historici dit
onderwerp nauwelijks aan de orde hebben gesteld, maar dat mag van Barnouw niet,
want dan denk je in samenzweringstheorieën. Nee, dan zijn collega, de historicus
Bart van der Boom, die in zijn in 2012 verschenen boek 'ter zake kundig' de
beweringen van Ies Vuijsje over het falen van Loe de Jong 'naar het rijk der
fabelen' heeft verwezen.

Barnouw vergeet er alleen bij te vermelden dat er inmiddels flink wat kritiek is
losgekomen op Van der Booms boek 'Wij weten niets van hun lot' omdat het
gebaseerd zou zijn op een op z'n minst dubieus onderzoek. Die kritiek richt zich
mede op Van der Booms conclusie dat de gewone Nederlander volstrekt onwetend was
van het afschuwelijke lot dat de Joden te wachten stond. Alsof er niet voldoende
reden bestond het ergste te vermoeden. Maar dit zijn kennelijk de dingen die de
'onderzoeker' Barnouw niet graag hoort en leest.

LOAD-DATE: 5 November 2013

LANGUAGE: DUTCH; NEDERLANDS

GRAPHIC: is oud-hoofdredacteur van Het Parool.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              25 of 161 DOCUMENTS



                                 de Volkskrant

                            6 november 2013 woensdag

Wie vrouw is, staat op achterstand

BYLINE: TEKST NANDA TROOST ILLUSTRATIES WILLUM MORSCH

SECTION: Economie

LENGTH: 2130 woorden


Vrouwen verdienen minder dan mannen, simpelweg omdat ze vrouw zijn. Dat is een
van de uitkomsten van het Nationaal Salaris Onderzoek dat carrièreplatform
Intermediair en Nyenrode Business Universiteit hebben gehouden onder bijna 80
duizend werknemers. Vijf conclusies op een rij.

Toch is de tevreden werknemer op zoek naar een andere baan

In crisistijd geldt: blijf zitten waar je zit. Toch kijken werknemers over de
schutting en is twee op de drie actief op zoek naar een andere werkgever. En die
zoektocht begint misschien ook vanuit onverwachte hoek: de gelukkigere
werknemers in dienst van de overheid, het onderwijs en de zorg zijn actiever op
zoek naar een andere baan dan werknemers uit het bedrijfsleven. En vrouwen
zoeken meer dan mannen.

'De bevlogen onderwijzer en de toegewijde thuiszorgmedewerkster komen in
beweging omdat door de bezuinigingen hun baan gevaar loopt', zegt de Utrechtse
hoogleraar arbeidseconomie Joop Schippers. 'Maar ook gaat het om sectoren waar
de carrièremogelijkheden beperkter zijn dan in het bedrijfsleven. Niet iedere
onderwijzer die iets anders wil, kan afdelingshoofd of directeur worden. Wie toe
is aan iets anders moet wel naar een andere school of andere instelling
overstappen.'

Een salarisverschil van 8 procent, alleen omdat je vrouw bent

We weten het al jaren en het wordt weer bevestigd: vrouwen hebben hun
achterstand op de arbeidsmarkt nog niet ingelopen. Ze beginnen later met werken
en stoppen er eerder mee. Ze kiezen voor traditionelere beroepen en bij voorkeur
in zachte sectoren als overheid en zorg. Maar zelfs als al die verschillen
buiten beschouwing worden gelaten, verdienen vrouwen per jaar bijna 2.700 euro
minder dan jan modaal. 'Een verschil van 8 procent alleen omdat je vrouw bent.
Dat is schokkend', zegt onderzoeker Jaap van Muijen, hoogleraar psychologie aan
Nyenrode Universiteit.

Dat verschil van 8 procent valt bijvoorbeeld te verklaren doordat vrouwen minder
salaris eisen dan mannen, denkt Van Muijen. 'En ze spelen het spel om opslag en
extra periodieken minder goed dan mannen. Ik ga er tenminste van uit dat het
geen doelbewust hr-beleid is.'

Vrouwen denken dat een loonsverhoging vanzelf komt, 'als opvalt dat ze hun werk
goed doen', beaamt ook de Utrechtse hoogleraar economie Janneke Plantenga. 'Een
extra periodiek of een bonus, mannen hebben daar recht op, zij zijn assertieve
onderhandelaars. Vrouwen zien zo'n extra beloning als cadeautje.'

De inkomensverschillen worden verder alleen maar groter door de andere keuzes
die vrouwen maken: ze werken minder, zowel in het aantal uren per week als in de
jaren dat ze beschikbaar zijn op de arbeidsmarkt. Ze nemen ook vaker
ouderschapsverlof op. Alleen in de groep 19- tot 27-jarigen zijn werkende
vrouwen in de meerderheid. Verder is het aandeel werkende mannen in alle
leeftijdscategorieën groter. Boven de 55 jaar loopt het aandeel werkende vrouwen
zelfs rap terug. Van iets meer dan 30 procent tot minder dan 20 procent bij de
61-plussers.

Daarnaast kiezen vrouwen, mannen trouwens ook, vrij traditioneel hun werkgever.
Bij de overheid en non-profitorganisaties is bijna 60 procent van de werknemers
vrouw. In de productie en industrie is bijna 80 procent man. Vrouwen werken
vooral in administratieve en secretariële banen, in personeelswerk en in zorg en
welzijn. Typische mannensectoren blijven de landbouw, industrie, bouw,
transport, ict en politie en beveiliging. Vertaald in salaris: een
administratief medewerkster verdient bijna 30 duizend euro tegen ruim 39 duizend
euro voor wie in de techniek en industrie werkt.

'Zelfs als een vrouw CEO is, doet ze vaak het personeelsbeleid en niet de
financiën. Steeds meer vrouwen zijn medisch specialist. Maar dan zijn ze geen
cardioloog, maar kinderarts', zegt Plantenga.

In het onderwijs lopen vrouwen hun achterstand wel in, vooral in het hoger en
wetenschappelijk onderwijs.

Gelukkig in het werk, maar salaris kan 'rechtvaardiger'

De werknemer is een tevreden mens, en dat geldt zowel zijn baan als zijn
salaris. De meesten, ruim 60 procent, zijn dan ook niet van plan op zoek te gaan
naar iets anders. Maar de tevredenheid staat onder druk, bijvoorbeeld doordat
bedrijven en organisaties bezuinigen. Daardoor neemt de werkdruk toe en dat tast
het werkplezier aan.

En trouwens, wat is tevreden? 'Is het cynisch om te zeggen dat werknemers
tevreden zijn omdat ze nog een baan hebben?', zegt Bas van der Klaauw,
hoogleraar economie aan de Vrije Universiteit in Amsterdam. 'Maar in Nederland
deugen de werkgevers over het algemeen natuurlijk. Werknemers kunnen veel
regelen. Niet alleen dat ze parttime willen werken, maar ook tijdens welke uren.
Dat draagt zeker bij aan tevredenheid bij werknemers.'

Hoogopgeleiden (ruim 60 procent) hebben meer plezier in hun werk dan mbo'ers
(ruim 50 procent). Mannen hebben het meer naar hun zin dan vrouwen, en
werknemers in de non-profitsector zijn tevredenener dan die in het
bedrijfsleven. Dat komt achtereenvolgens doordat hoogopgeleiden meer zeggenschap
hebben over de invulling van hun werk, vrouwen doorgaans nog altijd schipperen
om de zorgtaken en - parttime - carrière te combineren, en de non-profitsector
minder financieel gedreven is dan het als harder te boek staande bedrijfsleven.


Ruim 10 procent van de werknemers is ontevreden tot zeer ontevreden. Mbo'ers
(17,6 procent) en vrouwen (18,6) scoren hier hoger.

De bevlogen onderwijzer, de zorgzame verpleegkundige... een zekere vorm van
idealisme draagt bij aan het werkplezier van werknemers bij de overheid, in de
zorg of een goededoelenclub. Wie daar werkt, wordt doorgaans minder gedreven
door financiën en heeft vaak een doelbewuste keuze gemaakt voor de normen en
waarden van de organisatie waar hij of zij werkt.

Of een werknemer jong of oud is, maakt ook verschil als het gaat om de
geluksbarometer. Ouderen scoren hoger. Maar de vraag is waar dat verschil
precies in zit. Hebben alle ouderen nog plezier in wat ze doen of stellen ze met
de eindstreep in zicht soms minder eisen? Wat zeker bijdraagt aan de
tevredenheid van het personeel is de betrokkenheid die werknemers ervaren.
Oudere werknemers, en dan hoeven ze niet eens leidinggevende posities in te
nemen, voelen zich vaak meer betrokken, niet in de laatste plaats doordat grote
groepen jongeren de afgelopen jaren geen vast contract meer hebben gekregen.

Ook wie tevreden is, houdt iets te wensen over. En dat is vooral een
centenkwestie. Rond de 40 procent van de werknemers vindt dat het salaris
'rechtvaardiger' kan, onder mbo'ers vindt zelfs meer dan de helft (54 procent)
dat. Universitair geschoolden zijn het meest tevreden over hun inkomen (60
procent). Voor een rechtvaardig loon vindt deze laatste groep toch dat hun netto
maandloon tot 400 euro omhoog moet. Naar mate het opleidingsniveau daalt, wordt
deze wens tot loonsverhoging lager; hbo'ers willen er tot 300 euro bij, mbo'ers
tot 200 euro. Mannen, die hun huidige beloning iets rechtvaardiger vinden dan
vrouwen, willen er desondanks tot 300 euro bij, vrouwen tot 200 euro. Ongeveer
een kwart van de werknemers is ontevreden over zijn salaris, onder mbo'ers loopt
dat op tot bijna 30 procent.

Toch blijft vragen naar tevredenheid tricky, zegt Joop Schippers, hoogleraar
arbeidseconomie aan de Universiteit van Utrecht. 'Als je niet tevreden bent,
moet je zelf in actie komen. Doe je dat niet, dan ben je een loser. Niet
iedereen zal dat misschien willen toegeven.'

Crisis of niet, de salarissen gaan gewoon omhoog

Iets meer dan de helft van de werknemers gaat er dit jaar in salaris op vooruit.
Bij hoogopgeleiden (ruim 60 procent) meer dan bij mbo'ers (45 procent), bij
mannen meer dan bij vrouwen. Een op de tien werknemers ziet zijn inkomen dit
jaar dalen; vrouwen (10,2 procent) en mbo'ers (11,5 procent) het meest.

Vooropgesteld dat een kleine meerderheid van de werknemers vindt dat het salaris
'rechtvaardig ' is, zijn ze optimistisch over hun toekomstige loonontwikkeling,
crisis of niet. Over vijf jaar ligt het salaris 20 procent hoger vergeleken met
het inkomen van nu.

Die stijging klinkt Bas van der Klaauw, hoogleraar economie aan de Vrije
Universiteit in Amsterdam, niet als absurd in de oren. 'In deze loonsverhoging
zitten de reguliere periodieke stappen die mensen maken, met af en toe als
beloning een extra stap, en de inflatiecorrectie. We zijn een matig volkje.'

Dat de werkloosheid oploopt omdat bedrijven door de crisis afscheid nemen van
werknemers, betekent niet dat ze geen geld over hebben voor degene die ze wel in
dienst houden, constateert ook Gijs van Bussel, hoogleraar strategisch
beloningsbeleid op Nyenrode. 'De war for talent is nog niet voorbij. Bedrijven
zijn ook nu bereid extra te betalen voor mensen die het echt goed doen.'

Een hogere opleiding betaalt zich uit

Tijgermoeders, die hun ambities op hun kinderen projecteren, hebben het gelijk
van het Nationaal Salaris Onderzoek aan hun zijde: maak altijd je opleiding af
en kies een zo hoog mogelijke studie. Want dan verdien je later het meest.
Afgezet tegen het inkomen van jan modaal, 33 duizend euro bruto per jaar, komt
een mbo'er van 40 met bijna 3.900 extra per jaar thuis. Een hbo'er verdient dan
bijna 11 duizend euro meer dan modaal. Een universitaire studie levert bijna 17
duizend euro per jaar meer op dan de gemiddelde Nederlander op z'n veertigste
krijgt.

Op twee factoren die de hoogte van het inkomen bepalen, heeft een werknemer geen
invloed: de leeftijd en de x/y-factor. Oud verdient meer dan jong, en wie vrouw
is, staat altijd op achterstand: zij verdient 2.673 minder, welke keuzes er
verder ook worden gemaakt. (zie ook man-vrouw).

Werknemers kunnen hun loon wel beïnvloeden met drijfveren en werkgedrag, in
zowel positieve als in negatieve zin. Sociale interactie, investeren in
relaties, levert geld op: afgezet tegen modaal 586 euro per stap in de
loonschaal. Inzetten op samenwerken gaat juist ten koste van salaris. Ook
uitslovers voelen het in hun portemonnee. Prestatiedrang, en dat vooral aan je
omgeving laten zien, kost dus geld.

Nederland is een feminien land, zegt Van Muijen. 'Goede relaties vinden we
belangrijk, maar we zijn allergisch voor mensen die laten zien hoe goed ze zijn.
In de Verenigde Staten is dat precies andersom. Je ziet het al op school. Daar
zitten de beste kinderen vooraan, in Nederland de slechtste kinderen. Wij willen
de onderlinge afstanden niet te groot maken. Het moet wel leuk blijven.'

De discussie over demotie ten spijt, nog altijd geldt: hoe ouder hoe hoger het
salaris. Werknemers boven de 40 verdienen 549 euro per jaar meer, wie jonger is,
krijgt 549 euro minder voor elk jaar dat hij of zij jonger is. Dat heeft alles
te maken met hoe onze lonen zijn opgebouwd. Jongeren verdienen minder dan ze
produceren, ouderen meer. Achterliggend idee is dat werknemers hun best blijven
doen. Ter vergelijking: tot 25 jaar verdienen de deelnemers aan het Nationaal
Salaris Onderzoek gemiddeld 24 duizend euro per jaar, 45-plussers komen met 45
duizend euro thuis.

Kiezen voor het juiste beroep tikt ook aan. In de directiekamer wordt het meest
verdiend: gemiddeld bijna 63 duizend euro per jaar. De secretaresse komt thuis
met 30duizend euro, de helft van haar baas. Hekkensluiters zijn de werknemers in
de horeca en detailhandel met bijna 25 duizend euro.

Wellicht ten overvloede: het onderzoek is uitgevoerd onder werknemers. Voor de
bijna 900 duizend zzp'ers geldt bovenstaande niet. De professional, vaak
hoogopgeleid en in elk geval uit vrije keuze kleine zelfstandige geworden,
verdient doorgaans meer dan hij in loondienst zou krijgen. Een groeiende groep
zzp'ers , in bijvoorbeeld de thuiszorg, bouw, transport en postbezorging - en
gedwongen ondernemer te worden - gaat het veel minder voorspoedig. 'Zeker als je
weet dat opleiding zo zwaar telt, moet je constateren dat zij het moeilijk
hebben en de crisis deels op hen wordt afgewenteld', zegt Van Muijen.

HET ONDERZOEK: WIE DEDEN MEE?

Nyenrode Business Universiteit en carrièreplatform Intermediair hebben gisteren
het Nationaal Salaris Onderzoek 2013 gepresenteerd. Met het salarisonderzoek is
een nieuwe arbeidsvoorwaardenwijzer ontwikkeld. Daarmee kunnen werknemers hun
eigen salaris en secundaire arbeidsvoorwaarden vergelijken met die van anderen
in een vergelijkbare baan en kunnen ze nagaan of die marktconform zijn.

Het onderzoek is gebaseerd op een enquête die bijna 80 duizend werknemers
afgelopen zomer hebben ingevuld. Meer mannen (59 procent) dan vrouwen deden mee.
De werknemers blijken vooral afkomstig uit het bedrijfsleven (74 procent). Het
aandeel hoogopgeleiden is groot: 27 procent heeft een universitaire studie
afgerond, 39 procent heeft hbo en 32 procent mbo; 2 procent van de deelnemers
heeft een lbo-opleiding. In de uitwerking van de data is die onevenwichtigheid
representatief gemaakt.

intermediair.nl/salariskompas

LOAD-DATE: 5 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              26 of 161 DOCUMENTS



                                 de Volkskrant

                            6 november 2013 woensdag

Begiftigd monster

BYLINE: KEVIN TOMA

SECTION: V RTV; Blz. 16

LENGTH: 608 woorden


Filmtips


Hoe komt de jonge, onervaren Schotse arts Nicholas Garrigan in Oeganda terecht,
aan de zijde van dictator Idi Amin? Gewoon, door een flinke draai te geven aan
de globe die in zijn krappe slaapkamertje staat, en halsoverkop te vertrekken
naar de plek die onder zijn duim belandt. Oeganda dus, precies op het moment dat
Amin en zijn leger het land overnemen.



Als plattelandsdokter die het moet afleggen tegen de plaatselijke medicijnman,
lijkt Nicholas' aanwezigheid in Oeganda niet bijster zinvol. Totdat zijn pad
toevallig dat van Amin kruist; voor hij er erg in heeft is hij Amins lijfarts.
Hij krijgt van hem een mooi bureau en zijn eerste maatpak, mag mee naar chique
recepties en wordt aan diens drie vrouwen voorgesteld. Het schijnbaar
onschuldige begin van een onwaarschijnlijke, steeds verontrustendere
vriendschap. De man door wie Nicholas zich zo gemakkelijk laat inpalmen, blijkt
gaandeweg een monster te zijn.

Met een beetje besef van de Afrikaanse geschiedenis weet de toeschouwer dat
natuurlijk veel eerder dan Nicholas, en het is juist die voorkennis die The Last
King of Scotland, naar de op feiten gebaseerde roman van Giles Foden, zo
spannend maakt: dat je je voortdurend kunt afvragen wanneer Garrigan eindelijk
zal begrijpen in welke hel hij is terechtgekomen. De film gaat een hele tijd mee
in zijn naïviteit, met zonnige Afrikaanse muziek op de geluidsband, wat de
deceptie des te groter maakt wanneer wreedheid en waanzin van Amin eindelijk het
daglicht zien. Hoofdrolspelers James McAvoy (Garrigan) en de met een Oscar
onderscheiden Forrest Whitaker (Amin) zijn volmaakt als de Schone en het Beest,
en regisseur Kevin McDonald voert de paranoïde sfeer hoog op.

The Last King of Scotland (Kevin MacDonald, 2008)

RTL 8, 20.30-23.00 uur.

Iron Man 2 / X2 - Xmen Unlimited

(Jon Favreau, 2010 / Bryan Singer, 2003) RTL 7 trakteert haar publiek op twee
superhelden-vervolgfilms. In de tweede Iron Man aast het leger op het ijzeren
kostuum van Tony Stark (Robert Downey Jr.); in X2 is de door Ian McKellen
gespeelde Magneto een kwaadaardige mutant die niet met de mensheid wil
samenleven. Vanaf de eerste scène, waarin een gasvormige mutant de president van
de Verenigde Staten probeert te doden, is de film in handen van special
effects-experts, die zich aan opbouw weinig gelegen laten liggen. Het plot, over
een generaal die alle mutanten wil uitroeien, is niet meer dan een excuus voor
hun virtuositeit.

RTL 7, 20.30-23.00 / 23.00-01.40 uur.

Herfstsonate

(Ingmar Bergman, 1978) Stoppen met werken kon Ingrid Bergman niet, ook niet toen
in 1974 bleek dat ze kanker had. In Bergmans Herfstsonate viel voor het eerst te
zien hoe haar gezicht, dat altijd zo onaantastbaar leek, was getekend door
ziekte en door het leven. In het zeer persoonlijke Herfstsonate, over een
concertpianiste die zich met haar vervreemde dochter (Liv Ullmann) probeert te
verzoenen, maakt Bergmans gezicht een onuitwisbare indruk. Het is nog steeds
mooi, maar het is geen blanco canvas meer, zoals in haar oudere films.

'Arme mama. Ze zag er ineens zo oud en moe uit', zegt de dochter in Herfstsonate
na een lange, heftige confrontatie. Vermoeid was Bergmans gezicht inderdaad toen
ze de film maakte, maar ook helder, waarachtig en fascinerend. In Herfstsonate
toont Ingrid Bergman een gezicht dat niets meer te verbergen heeft.
Arte, 00.30-01.15 uur.

De Schotse lijfarts van Idi Amin is een verzinsel van journalist en schrijver
Giles Foden: hij sprak met artsen, diplomaten, Britse soldaten en gewone burgers
die tijdens Amins regeringsperiode in Oeganda woonden en bundelde hun
karaktertrekken en ervaringen in het romanpersonage Nicholas Carrigan.

LOAD-DATE: 5 November 2013

LANGUAGE: DUTCH; NEDERLANDS

GRAPHIC: James McAvoy als Garrigan (links) en Forrest Whitaker als Amin.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              27 of 161 DOCUMENTS



                                 de Volkskrant

                            5 november 2013 dinsdag

'Soms overschatten we onszelf'

BYLINE: TEKST JONATHAN WITTEMAN, GRAPHIC THIJS BALDER

SECTION: Ten Eerste

LENGTH: 2262 woorden


Interview Peter van Lieshout, lid Wetenschappelijke Raad voor het
regeringsbeleid


De Nederlandse economie dreigt wereldwijd achterop te raken. Investeer in
onderwijs voor jong en oud, zegt de Wetenschappelijke Raad voor het
Regeringsbeleid. En kijk naar Zuid-Korea, Singapore, Finland en de VS.

Nederland is in slaap gedommeld na decennia van economische vooruitgang en
dreigt de aansluiting te verliezen met Aziatische, Amerikaanse en Europese
economieën waar wel een duidelijk plan voor de toekomst is. Van het aloude
Nederlandse groeielixer van loonmatiging en het aan het werk krijgen van meer
mensen - de gestegen arbeidsparticipatie van vrouwen verklaart de helft van onze
groei in de twee laatste decennia - zijn de magische krachten vrijwel
uitgewerkt. Terwijl het politieke debat zich blindstaart op hervormingen waarin
nauwelijks nog economische rek zit - het verder versoepelen van het ontslagrecht
of verkorten van de uitkeringsduur - blijft onderbelicht waarmee Nederland de
grootste vooruitgang kan boeken: meer productiviteit, vooral te behalen via
beter onderwijs voor jong en oud.



'Er is dringend behoefte aan een nieuw sociaal contract tussen onderwijsveld en
samenleving', schrijft de Wetenschappelijke Raad voor het Regeringsbeleid (WRR)
in haar maandagavond aan premier Rutte gepresenteerde rapport Naar een lerende
economie. De WRR onderzocht hoe Nederland in de toekomst zijn brood moet
verdienen. Het belangrijkste adviesorgaan van de regering koos er bewust voor om
geen voorspellingen te doen en bedrijfstakken aan te wijzen waarop Nederland
zijn geld moet zetten.

In de alsmaar versnellende wereldeconomie waarin de marktleider van vandaag
binnen een paar jaar op het bedrijvenkerkhof kan liggen 'is de beste
voorspelling dat zaken anders zullen lopen dan wij nu denken', schrijft de WRR.
Nederland moet daarom vooral beter en sneller leren inspelen op de nog onbekende
kansen en bedreigingen voor de toekomst. Volgens de WRR vergt dit vooral een
verbetering van het onderwijs.

'Ons onderwijs heeft nog steeds niet de strategische betekenis die het wel
toekomt', zegt Peter van Lieshout, projectleider van het onderzoek. 'Onderwijs
is in Nederland lang een emancipatiemachine geweest. Daar zijn we extreem
succesvol in geweest. Maar dat was het verhaal van de twintigste eeuw. Het
verhaal van de eenentwintigste eeuw is dat onderwijs ook een onderdeel is van
het economische proces. Die verbinding loopt nog steeds erg lastig.

Als je het onderwijs werkelijk ziet als het fundament voor onze economie, dan
zou je niet accepteren dat 30 procent van de studenten die zich inschrijven aan
de universiteit geen diploma haalt - dat is een verkwisting die geen enkel
bedrijf zou tolereren. Dan heb je het over een productiemodel dat past bij een
bedrijf in de derde wereld waar heel goedkoop machinaal geproduceerd wordt en
waar de bazen accepteren dat 30 procent niet aan de kwaliteitseisen voldoet. En
die 30 procent flikker je dan weg. Maar een samenleving die investeert in zijn
verdienvermogen en menselijk kapitaal mag niet accepteren dat er zo veel uitval
is.'

Maar moet je onderwijs met een fabriek vergelijken?

'Nee, maar daar lijkt ons onderwijs wél veel op. Kijk maar naar onze
schoolklasjes, die zijn nog op het model van de industriële revolutie
georganiseerd: dertig leerlingen bij elkaar die allemaal in dezelfde tijdspanne
hetzelfde pakket krijgen van een leraar die elk jaar opnieuw dezelfde verhalen
vertelt.'

Scholieren zijn fabrieksarbeiders aan een lopende band waar onderwijsmodules
voorbij rollen?

'Ja, ze moeten allemaal dezelfde modules doorlopen in precies dezelfde
hoeveelheid tijd, los van hun interesses. Dat is een puur industrieel
productiemodel. Terwijl we veel meer naar het model van de zakelijke
dienstverlening zouden moeten, waarbij je per leerling kijkt hoe je hem of haar
het best kunt ondersteunen. Kijk naar Zuid-Korea, nummer 1 op de wereldranglijst
van PISA-scores: daar differentiëren ze veel meer naar het niveau van de
kinderen. Daar schaffen ze alle studieboeken af en ontwikkelen ze alleen nog
maar lesmodules waarbij kinderen via de iPad - of daar zal het misschien een
Samsung-tablet zijn - kennis overgedragen krijgen. Daaraan voegen leraren
allerlei verrijkend materiaal toe voor leerlingen die meer in hun mars hebben.
Kinderen hoeven niet altijd naar school, ze kunnen ook thuiswerken in de cloud.'

Zijn de Nederlandse onderwijsprestaties echt zo slecht? Op de laatste
PISA-ranglijst van 2009 stond Nederland tiende; van de Europese landen stond
alleen Finland hoger.

'We doen het niet slecht, maar we staan stil. Als het gaat om de vooruitgang van
de PISA-scores behoren we sinds begin deze eeuw tot de slechtst presterende
landen. De PISA-scores van 2000 en 2003 veroorzaakten een schok in landen als
Zweden, die veel slechter presteerden dan ze dachten en als reactie hun
onderwijs zijn gaan herzien. Nederland scoorde redelijk goed, wat als argument
werd gebruikt om niets te doen.'

Maar de noodzaak van een nieuw sociaal contract impliceert dat er een breuk is
ontstaan tussen volk en onderwijs?

'Je ziet dat het onderwijsaanbod te veel een mal is waarin iedereen moet passen.
Dat is geen goede vorm van talentmanagement. Daar komt nog een
kwaliteitsprobleem bij, wat leidt tot een andere breuk. Ons onderwijs wordt
publiek gefinancierd. In een verzorgingsstaat accepteren mensen dat ook, zolang
de staat ten minste een hoog middenklasseniveau kan garanderen. Kan de staat dat
niet, dan gaan mensen op eigen houtje iets beters voor hun kinderen zoeken.

De gezondheidszorg is in Nederland altijd kwalitatief hoogwaardig geweest, dus
weinig mensen willen een opt-out. Maar op het schoolplein zie je dat het
gemiddelde opleidingsniveau van ouders hoger ligt dan van de leraren. Dat gaat
tot problemen leiden.

Je ziet nu al dat huiswerkbegeleiding een bloeiende industrie is. Vroeger was
dat iets voor rijkeluiskinderen die niet mee konden komen op school, nu gaan
scholieren standaard naar huiswerkbegeleiding. Op den duur ontstaat er zo een
privaat systeem dat het publieke systeem kannibaliseert door de beste mensen weg
te trekken.'

De WRR pleit onder meer voor een ander soort kinderopvang: minder nadruk op
opvang, meer op onderwijs.

'Kinderopvang was in Nederland lange tijd niet meer dan opvang: iemand die op je
kind lette terwijl je aan het werk was. Kinderopvang heeft een belangrijke rol
gespeeld in de emancipatie van de vrouw: de arbeidsparticipatie van moeders met
kinderen onder de twaalf ligt nu boven de 70 procent. In emancipatoire zin is er
met kinderopvang weinig winst meer te boeken. Maar wel in educatieve zin. Maak
van de kinderopvang een educatieve omgeving waarin je de cognitieve vermogens
van kinderen uitdaagt.'

Moet je peuters al lastig vallen met onderwijs?

'Niet op een schoolse, maar op een speelse manier. Zorg voor een taalrijke
omgeving, waarin leidsters bijvoorbeeld taalspelletjes spelen met kinderen
waarin al een elementaire vorm van uitdaging zit. Het woord kinderopvang dekt de
lading niet meer. De basisschool is ook een vorm van kinderopvang, alleen noemen
we dat niet zo. Op de basisschool wil je ook dat kinderen opgevangen worden in
een stimulerende omgeving waarin ze dingen leren die hun leven rijker maken.'

Op de omslag van het rapport staat een hardwerkende mierenkolonie. Wilt u een
samenleving waarin de werksters zich twintig uur per dag uitsloven voor hun
koningin, en na een dag of negentig dood neervallen, ten voorbeeld stellen aan
hardwerkende Nederlanders?

'Je vergeet nog te zeggen dat mieren ook tientallen keren hun eigen gewicht
kunnen tillen. Nee, het beeld dat we hebben willen neerzetten, is dat een
economie net als een mierenkolonie in hoge mate afhankelijk is van iedereen. Dat
klinkt misschien als een cliché, maar we hebben toch vaak een Willie
Wortel-achtig beeld van economische vooruitgang. Zo van: geef een paar
uitvinders een zak met geld, dan bedenken ze iets briljants en worden we met z'n
allen ontzettend rijk.'

Is onze kijk op innovatie besmet met het romantische idee van een genie?

'Ja. Maar als je analyseert waar economische groei vandaan komt, dan is het vaak
een kwestie van heel veel mensen die tegelijkertijd een stap vooruit weten te
zetten - op het gebied van productie bijvoorbeeld, maar ook van marketing,
distributie, etcetera. Al die stappen vooruit maken of iets geld genereert of
niet.

In Nederland zijn we erg gericht op het stimuleren van research & de- velopment.
Maar daarin schuilt een onderschatting van het feit dat economische groei vaak
van andere typen mensen komt dan van de Wille Wortels. Waarmee ik niet wil
zeggen dat je geen briljante uitvinders nodig hebt, maar als je kijkt naar de
honderd snelst groeiende bedrijven van Nederland, dan zijn daar weinig bedrijven
bij die echt iets nieuws doen.

Het zijn vooral ondernemers die op een handige manier allang bestaande
technieken weten te combineren. Apple, dat maar een heel kleine r&d-afdeling
heeft, doet precies hetzelfde. De technieken voor mp3-spelers en touchscreens
bestonden allang voordat Apple ze tot de iPhone combineerde.'

Maar het Nederlandse beleid is vooral gericht op innovatie en het stimuleren van
de zogeheten topsectoren.

'Dat is heel beperkt beleid. Als je, zoals Nederland, een beperkte hoeveelheid
geld hebt, dan is het misschien niet verstandig dat allemaal aan r&d te
spenderen. Je kunt er beter voor zorgen dat Nederlanders door betere opleidingen
goed kunnen inspelen op veranderingen. Veel r&d zou ook zonder overheidssubsidie
wel gedaan worden, bedrijven bepalen zelf wel waar ze onderzoek naar willen
doen. We mogen natuurlijk niet de conclusie trekken dat r&d irrelevant wordt -
als ASML aan de wereldtop wil blijven dan moeten ze onderzoeken hoe ze de
lithografie verder kunnen ontwikkelen.

Maar niet heel Nederland bestaat uit ASML's. Dienstenbedrijven als PostNL zijn
ook belangrijk. We wijzen altijd naar Duitsland, maar de structuur van onze
economie is heel anders dan de Duitse. R&d is vooral belangrijk als je, zoals
Duitsland, sterk leunt op de auto-industrie, maar minder wanneer je het zoals de
Nederlandse economie meer moet hebben van handel en diensten. Wij denken dat we
met Eindhoven de slimste regio ter wereld hebben - een handige marketingkreet,
en het opleidingsniveau in de regio Eindhoven is ook zeer hoog. Maar als je
kijkt in welke regio's met technologie de meeste toegevoegde waarde wordt
gecreeërd, dan staat Eindhoven mondiaal niet eens in de top twintig, terwijl het
onze slimste regio is. We overschatten onszelf soms.'

Tekst

Illustratie

Singapore, nummer vijf op de PISA-ranglijst, probeert zijn onderwijs razendsnel
aan te passen aan economische veranderingen. Besluit de stadstaat bijvoorbeeld
om meer farmaceutische bedrijven aan te trekken, dan zorgt de overheid niet
alleen voor goedkope bedrijfsgrond, belastingvoordeeltjes en een goede
onderzoeksinfrastructuur, maar laat ze het vak biologie ook meteen een stuk
zwaarder tellen in het lespakket op de basisschool.

De regering gaat ver om de economisch belangrijke expats tevreden te stellen.
Toen sportieve expats klaagden dat ze steeds hetzelfde stukje moesten joggen
omdat de parken in Singapore zo klein zijn, verbond de regering prompt parken
via ondergrondse gangen aan elkaar. Expats kunnen nu een halve marathon joggen
zonder dezelfde grasspriet tegen te komen.

Singapore

Verenigde Staten

Finland staat op nummer drie van de PISA-ranglijst. Dankzij het uitstekende
onderwijs en uitgekiende industriebeleid behoort het land tot de productiefste
economieën ter wereld. In Finland gaan nagenoeg alle kinderen vanaf driejarige
leeftijd naar een soort voorschool. Finland heeft aparte overheidsinstanties die
de concurrentiekracht en innovativiteit van de economie in de gaten houden en
geld beschikbaar stellen voor onderzoek.

Het bekendste Finse succesbedrijf is het (inmiddels niet meer zo succesvolle)
Nokia, dat mede dankzij gericht overheidsbeleid kon uitgroeien van een
houtverwerker en fabrikant van rubberen overschoenen tot de tussen 1998 en 2012
toonaangevende pro- ducent van mobieltjes ter wereld.

Finland

Zuid-Korea scoort na Sjanghai het hoogst op de ranglijst met PISA-scores, een
internationale vergelijking van de cognitieve vaardigheden van 15-jarige
scholieren. Onderwijs is er bijna een religie. Als tegen drie uur 's middags de
schooldag erop zit, gaan veel kinderen naar de hagwon, een private vorm van
huiswerkbegeleiding. Dat heeft ook nadelen: sommige kinderen sukkelen overdag op
school in slaap omdat ze tot na elven 's avonds hebben zitten blokken op de
hagwon.

Zuid-Korea, dat bedrijven voortbracht als Samsung, LG en Hyundai, is een
voorbeeld van succesvol industriebeleid. Vanaf de jaren zestig wist het toen
straatarme land zich om te toveren tot een wereldleider op het gebied van zware
industrie en elektronica.

De VS moeten het minder hebben van onderwijs. Ondanks topuniversiteiten als
Harvard en Yale is het gemiddelde onderwijsniveau er lager dan in Nederland. De
Amerikanen blinken vooral uit in innovatie. Hoewel Amerikanen hun economie zien
als het summum van een vrijemarkteconomie, is de overheid de afgelopen decennia
misschien wel de belangrijkste aanjager van innovatie geweest. De opkomst van
Silicon Valley en de ontwikkeling van de pc en het internet waren in belangrijke
mate te danken aan onderzoeksinstituut Darpa, onderdeel van het ministerie van
Defensie. Darpa spendeert jaarlijks miljarden dollars om nieuwe technologieën
tot wasdom te brengen. Ook de ontwikkeling van het succesvolle zoek-algoritme
van Google was mogelijk door overheidssubsidie.

Zuid-Korea

LOAD-DATE: 4 November 2013

LANGUAGE: DUTCH; NEDERLANDS

GRAPHIC: Peter van Lieshout
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              28 of 161 DOCUMENTS



                                 de Volkskrant

                            2 november 2013 zaterdag

'In het land van Nuis schijnt altijd de zon'

BYLINE: GIDI HEESAKKERS

SECTION: V Weekend; Blz. 12

LENGTH: 775 woorden


Media volgens de makers: Ad Nuis (54), fotograaf


In Vrij Nederland heeft Ad Nuis een rubriek over het dagelijks leven. Wat ziet
hij in man die in zijn dikke pens de tuin omspit?

'Vorige week heb ik zo'n goeie foto gemaakt van ramenlappen. Dat vind ik
interessant, een goeie foto maken van ramenlappen. Ik heb ontelbaar veel foto's
van koffiedrinken, aardappels schillen en boodschappen doen. De kleinheid van
het bestaan boeit me nu eenmaal meer dan grote onderwerpen. Dagelijkse taferelen
zijn herkenbaar in hun onbenulligheid, je kunt er de lol van inzien.



'Straatfotografen zoeken graag de rommelige drukte van stadscentra op. Ik
fotografeer het liefst op plekken waar mensen niet opgaan in het geheel. De
verstilling van nieuwbouwwijken en het Nederlandse landschap zijn voor mij een
prettig decor. De plaatsjes waar ik naartoe ga, kies ik willekeurig uit. Vaak
rij ik naar een dorp met een mooie naam. Retranchement. Dedemsvaart. Ik eet
altijd een haring, dus als er geen haringboer is ga ik naar een dorp verderop.
Daar parkeer ik mijn auto en ga ik verder op mijn zwarte vouwfiets. Lopen gaat
te langzaam.

'Vaak lach ik om mezelf, een kale man van 54 die op een vouwfiets door Appelscha
rijdt. Ik kan me voorstellen dat mensen denken dat ik een pedofiel ben, of
iemand van de Belastingdienst. In veel dorpen komen alleen fotografen als er
moord, brand of een beroemdheid is.

'Ik ben een jager. Mijn kleine Fuji-camera is het vriendelijke wapen waarmee ik
zo onopvallend mogelijk probeer doel te treffen. Een ideale samenloop van
omstandigheden kan zich op elke hoek aandienen. Zie ik iets wat me bevalt, dan
wacht ik tot alles klopt: het licht, het decor, de houdingen. Het is streven
naar poëtische schoonheid. Zoals die keer in Tholen, toen ik een donkere vrouw
in een soort Mao-kostuum op een te kleine racefiets zag rijden. Ik ben vooruit
gefietst en gestopt langs een mooi weiland, in de hoop dat ze voorbij zou
fietsen. Dat deed ze gelukkig.

'Ik maak altijd eerst de foto, dan pas een praatje. Aan de hand daarvan schrijf
ik de korte tekst naast de foto, zo staccato mogelijk. Voor mij kan beeld niet
zonder tekst. Ik wil vertellen wat deze vrouw in Tholen doet. Soms is de foto
goed gelukt, maar hebben de mensen die erop staan geen zinnig woord te zeggen.
Die foto haalt de rubriek niet.

'De ene keer heb ik het beeld binnen vijf minuten, de andere keer pas na dertig
kilometer fietsen. En 1 op de 5 keer is er niks. Maar niks vind ik nooit niks.
Het is hoe dan ook een leuke dag. De meeste foto's neem ik 's middags, op
vrijdag of zaterdag. Nooit op maandag, dan gebeurt er weinig.

'Ik ga alleen op pad als ik me relaxed voel en de zon schijnt. De werktitel van
dit project is 'In het land van Nuis schijnt altijd de zon'. De foto's vormen
een goedgehumeurd geheel in een lelijke tijd. De politiek is lelijk, iedereen
roept maar zijn mening en verdiept zich niet. Grappig genoeg zijn de mensen die
ik spreek helemaal niet schreeuwerig.

'Na dertig jaar op straat fotograferen verdwijnen de vooroordelen vanzelf. Ik
hou van de getatoeëerde man die ongegeneerd in zijn dikke, blote pens de tuin
staat om te spitten. Als je de foto ziet, kan je het jouwe over hem denken, maar
je respecteert hem zodra je de tekst leest. In banale situaties zitten mooie
verhalen. Op het terras van een snackbar in Berkelland zag ik een stoere gast
een duif redden. Hij bleek een comazuiper, die sinds hij iemand kort en klein
had geslagen in een inrichting zat.

'Soms vergaat het moment voor ik mijn camera heb opgetild. In Leeuwarden zag ik
op een veldje tussen twee flats een glimlachend Marokkaans meisje staan, een
gepoederd gezicht en een hoofddoekje. Ze stond met haar lange jas in perfect
licht. In haar handen hield ze een ieniemienie poesje. Wonderschoon. Net toen ik
wilde klikken draaide ze zich om. Weg magie. Dan kun je haar laten poseren, maar
dat wil ik niet. Dit meisje is geen actrice die keer op keer dezelfde emotie kan
laten zien. Met Google Glass had ik de foto gewoon gemaakt. Een blink of an eye
en je hebt hem. O man, daar droom ik van.'

OLIEPIJPLEIDING

Rond zijn vijftigste verjaardag besloot Ad Nuis een keer buiten zijn comfortzone
te treden. Tussen 2008 en 2013 reisde hij tien keer af naar Bakoe, Azerbeidzjan:
sinds 2005 de thuisbasis van 's werelds grootste oliepijpleiding. Daar
onderzocht hij de nieuw verworven rijkdom van de voormalige Sovjetstaat. De
serie Oil & Paradise laat absurde tegenstellingen zien tussen de levens van de
nieuwe rijken in Bakoe en de gewone burgers van Azerbeidzjan. 'De rubriek in
Vrij Nederland sterkt me in het idee dat ik eigenlijk alleen goed ben in het
fotograferen van dagelijkse dingen.'

LOAD-DATE: 1 November 2013

LANGUAGE: DUTCH; NEDERLANDS

GRAPHIC: Ad Nuis: 'Vaak rij ik naar een dorp met een mooie naam. Retranchement.
Dedemsvaart.'
Foto Judith Jockel

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              29 of 161 DOCUMENTS



                                 de Volkskrant

                            2 november 2013 zaterdag

Aaf leest sterren

BYLINE: AAF BRANDT CORSTIUS

SECTION: V Weekend; Blz. 6

LENGTH: 531 woorden


Omvallende bomen in het bos en langs de grachten en een actrice met een
verslaving aan autobiografieën.


Storm

En het is weer tijd voor, ratatatata, wat vinden de BN'ers ervan? Met deze week:
BN'ers in de storm. De mooiste kop over dit onderwerp vond uw sterrenkijker op
http://telegraaf.nl, en die luidde: Rob ontwijkt boom. Lijkt ons een goede zin
voor het leesplankje voor, zeg, groep 2. Weten ze meteen hoe het zit met de
lange ij.



Enfin, Rob de Nijs ontweek dus een boom afgelopen maandag, een evenement dat hij
in RTL Boulevard hoorspel- en thrillerachtig omschreef als: 'Ik hoorde een
enorme dreun. Na die harde klap hoorde ik een krak. Het bleek net achter de heg
te zijn.' Rob woont dan ook, zoals Rob-volgers weten, in een bos.

Maar ook niet-bosbewonende sterren werden door de storm geraakt, en maakten, net
als gewone burgers, veel foto's van omgevallen bomen. Trijntje Oosterhuis kiekte
voor Twitter de gigantische boom die over de Amsterdamse Churchilllaan was
gesmakt. Cornald Maas coverde de gebeurtenissen aan de grachtengordel, waar een
eeuwenoude eik in het water was gedonderd. Ben Saunders deed verslag in Hoorn,
met een foto van een stevige stronk met wortels eruit en de tekst 'OMG nu in
Hoorn dus!! Checkkkk.' Jan Versteegh (bekend van, eh, wat eigenlijk, o ja,
Expeditie Robinson) maakte die ene jongensdroom waar en liet zichzelf kieken
terwijl hij zich hangend aan een lantaarnpaal door de wind omhoog liet blazen.

En Gerard Joling zou Gerard Joling niet zijn als het bij hem geen drá-má met
twee nadrukkelijke lettergrepen was geworden, die hele storm. Al zijn witte
tuinbeelden zijn aan gort! En ook daar plaatste hij, godzijdank, foto's van op
Twitter.

Spelling

Hmmm-ké. Wat doe je als je wereldberoemd bent, met je man een sekstape hebt
gemaakt, het bestand van die sekstape niet beveiligd hebt op de computer, en een
van je vrienden het bestand eraf haalt en dreigt te verkopen aan de hoogste
bieder?

Dan lijkt het me niet slim om dat hele verhaal vervolgens op te tekenen in je
nieuwste autobiografie. Ja, nieuwste autobiografie, want Tori Spelling (40),
over wie deze moderne tragedie handelt, schrijft zowat jaarlijks een
autobiografie. Eerst was er sTORI Telling, daarna kwam Mommywood, vervolgens
Uncharted Territori, daarna CelebraTORI en nu Spelling It Like It Is.

Ja, Tori houdt van woordspelingen. En haar eigen naam. En hoofdletters.

Aangezien ze verder alle onderwerpen waarschijnlijk in haar vijf andere
autobiografische werken heeft behandeld, gaat het nu over die vermaledijde
vermiste sekstape. Tori stuurde een advocaat af op de vriend die de tape vond en
hem dreigde te verpatsen. 'We hebben nooit meer iets van hem gehoord.' Maar ze
is nog elke dag bang dat vriend en tape ergens opduiken.

Waarom, vraagt uw sterrenkijkertje zich dan af, schrijf je er dan over? Zwijg
erover, mens. Zwijg die sekstape dood!

De zoektocht naar die tape is nu natuurlijk begonnen. Alle vrienden en
ex-vrienden van het gezin Spelling zullen worden opgebeld door de roddelpers.
Des te meer omdat Tori zelf verkondigt dat ze 'er goed uitzag' op het filmpje.

Of... Of... Zou Tori het niet zo heel erg vinden als die tape ergens opdook en
wereldwijd bekeken werd?

LOAD-DATE: 1 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              30 of 161 DOCUMENTS



                                 de Volkskrant

                            2 november 2013 zaterdag

Notulen ministerraad

BYLINE: MARC PEEPERKORN

SECTION: Vonk; Blz. 11

LENGTH: 156 woorden


Het geheim van de Trêveszaal, waar de ministerraad elke vrijdag vergadert, wordt
ook goed bewaard. Journalisten en burgers zijn aangewezen op de persconferentie
na afloop door de premier en de al dan niet geplande loslippigheid van een
minister. Wat er werkelijk gebeurt in de statige zaal, welke bewindsman biedt,
welke buigt, wie dreigt, wie zwijgt, het blijft goeddeels in nevelen gehuld.
Terwijl er genotuleerd wordt door medewerkers van Algemene Zaken, het ministerie
van de premier. Deze notulen zijn gedetailleerd, wie ze naleest weet vrijwel
woordelijk wat een minister gezegd heeft. De notulen gaan na goedkeuring door de
ministerraad meestal ongewijzigd in de kluis bij Algemene Zaken. Na 20 jaar zijn
ze toegankelijk voor wetenschappers, na 25 jaar voor gewone burgers. Wel wordt
direct na afloop van een ministerraad een vertrouwelijke besluitenlijst
verspreid. Daarin staat alleen kort wat is besloten en wie voor of tegen was.

LOAD-DATE: 1 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              31 of 161 DOCUMENTS



                                 de Volkskrant

                            2 november 2013 zaterdag

Niet voor maar door het volk

BYLINE: KEES BROERE

SECTION: Vonk

LENGTH: 1022 woorden


Doe-het-zelfdemocratie - Geen 'goede leider' te vinden in Afrika


Zoals veel andere Afrikaanse landen is Kenia op papier een glanzende democratie.
Toch werkt het niet. Of anders.

Als de vicepresident op pad gaat, loeit de sirene van de auto die vooropgaat in
zijn konvooi, en wordt alle verkeer geacht op de rem te trappen. Zo dus gaat '
het gewone volk' van Kenia aan de kant. Behalve die ene Masai-man, die herder
met zijn koeien, die toevallig ook in de straat is.



De president en zijn plaatsvervanger mogen dan door het volk zijn gekozen,
eenmaal aan de macht weten zij zich ver boven dat volk verheven. Zij gaan hun
eigen gang. Maar de Masai-herder met zijn shuka, die rode omslagdoek, blijft
onverstoorbaar. De gigantische residentie van de vicepresident laat hem koud.
Hij is enkel geïnteresseerd in het gras langs de kant, dat dankzij gulle
besproeiing het voer voor zijn vee garandeert.

En wat het tafereel van de vicepresident en de koeienherder zo interessant
maakt: de vicepresident, William Ruto, piekert er niet over om de herder en zijn
vee de toegang tot zijn straat te verbieden. De afstand tussen beiden lijkt
eindeloos groot. Maar Ruto heeft enkel politieke macht. De herder, zo is me
duidelijk geworden, staat voor sociale kracht.

Dat democratie, goed bestuur en alles wat daar in het Westen vanzelf bijkomt in
Afrika niet werkt, bleek in oktober dit jaar weer eens toen Mo Ibrahim, de
Soedanese zakenman-miljonair, er voor de vierde keer in vijf jaar niet in
slaagde om zijn good governance-prijs voor een vrijwillig gepensioneerde
Afrikaanse leider uit te reiken. Het ontbrak in het continent, zo zei een
jurylid namens Ibrahim, opnieuw aan 'goed leiderschap'. Ook de dit jaar als
president opgestapte Mwai Kibaki in Kenia voldeed niet aan de criteria. Waarmee
ook een negatief oordeel leek geveld over 'democratie' in Kenia.

Kenia kent, zoals veel andere Afrikaanse landen, sinds het begin van de jaren
negentig van de vorige eeuw een meerpartijenstelsel. Verkiezingen worden er elke
vijf jaar gehouden, en soms vindt daarbij niet eens zo veel fraude plaats. Het
land kent sinds 2010 ook een van de meest liberale grondwetten van Afrika,
waarbij burgerrechten in naam zeer beschermd zijn. De fundamenten voor een
klassieke democratie zijn er overduidelijk aanwezig.

Blogger

En toch. Abigail Arunga, een jonge Keniaanse blogger meent te weten waarom een
en ander niet werkt. 'De waarheid', zo schreef hij, 'is dat Kenia niet klaar is
voor democratie. We kiezen de leiders die we willen - al dan niet met gestolen
of frauduleuze stemmen - en zodra zij hun ambt bekleden, krijgen we hen niet
meer weg, want zij gebruiken het geld, dat wij hun geven om de machtige arm van
de wet naar eigen believen uit de kom te draaien.'

Kenianen weten precies waarop Arunga doelt. Maar het typische is dat de
kritische woorden van de blogger, waartoe iedereen vrij toegang kan hebben,
zichzelf meteen ook tegenspreken. Juist door het feit dat zij in vrijheid kunnen
worden geschreven. Vrijwel nergens in Afrika wordt de klacht over het ontbreken
van democratische verhoudingen zo 'democratisch' verwoord als in Kenia. Zeker
sinds de komst van mobiele telefonie, internet en sociale media.

Zelfs de grootste luizen in de pels van de Keniaanse politiek geven dat graag
toe. Zoals Boniface Mwangi, de burgeractivist die er niet voor terugschrikt
volksvertegenwoordigers als 'aasgieren' en zelfs 'varkens' af te schilderen.
Verwijzend naar Kenia's 'zeer vooruitstrevende grondwet', zei hij in een
vraaggesprek: 'Als alles zou werken, zou Kenia een baken van democratie en
mensenrechten kunnen zijn.' Maar dan wel op een Afrikaanse,
eigenzinnig-democratische manier.

De kloof tussen kiezers en gekozenen is groot. De ene groep is vaak arm, de
andere groep weet zich op soms grotesk-corrupte wijze te verrijken. Maar in die
kloof ontwikkelt zich ook steeds meer speelruimte voor wat wellicht de
'doe-het-zelfdemocratie' genoemd kan worden. Het is als een Afrikaanse variant
van de 'participatiesamenleving'. De bevolking, en vooral de groeiende
middenklasse, neemt actief bezit van het terrein waarop de politiek, de
overheidsinstituten en de staat al zo veel jaren blijken te falen.

Een mooi voorbeeld daarvan leverde het drama, in september dit jaar, van de
terroristische aanslag op Westgate, het luxe winkelcentrum in de Keniaanse
hoofdstad Nairobi. In de uren voordat sprake was van een enigszins
gecoördineerde actie van overheidsdiensten waren al dan niet gewapende burgers
in de weer om, met gevaar voor eigen leven, medeburgers in veiligheid te
brengen. De baas van het Keniaanse Rode Kruis, Abbas Gullet, was niet eens in de
buurt van Westgate, maar sprong in zijn auto, reed erheen en deed meer dan
menselijk mogelijk lijkt.

Het was datzelfde Keniaanse Rode Kruis, massaal gesteund door de bevolking, dat
in de dagen na de aanslag als particuliere organisatie deed wat de overheid zo
jammerlijk naliet. Bloedbanken opzetten, informatie verzamelen over vermisten en
die aan burgers doorgeven, en zelfs voedselinzamelingen houden, zodat de
militairen die in Westgate geacht werden te vechten tegen islamisten tijdens hun
pauzes enigszins op krachten konden komen.

De 'goede herder' van het Rode Kruis en de Masai-herder hebben overeenkomsten.
Niet alleen trekken zij zich van de officiële machthebbers weinig aan, zij maken
beiden ook handig gebruik van de ruimte die de machthebbers hun bewust geven.
Want die mannen en vrouwen aan de top weten ook zelf dat zij falen volgens de
westers-klassieke definitie van 'democratisch leiderschap' en dat ze de
'doe-het-zelvers' in de samenleving hard nodig hebben.

Experiment

Natuurlijk zijn er in een land als Kenia ook veel, soms te veel burgers die het
falende politieke leiderschap aangrijpen om hun eigen wetteloze en zelfs
gewelddadige gang te gaan. Het experiment der 'democratie van onderop' kan zich
daarom ook nog steeds gigantisch tegen zichzelf keren. Maar met een letterlijk
en figuurlijk steeds mondiger bevolking ontstaan ook kansen. 'Democratie van en
voor het volk' mag in Afrika dan vaak een illusie blijken, met de 'democratie
door het volk' gaat het steeds beter.

LOAD-DATE: 1 November 2013

LANGUAGE: DUTCH; NEDERLANDS

GRAPHIC: Aanhangers van presidentskandidaat Kenyatta, die per helikopter
vertrekt na een campagnebijeenkomst, 27 februari 2013.
Foto Thomas Mukoya / Reuters

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              32 of 161 DOCUMENTS



                                 de Volkskrant

                            2 november 2013 zaterdag

Geen speld tussen te krijgen

BYLINE: DAVID BARNOUW IS ONDERZOEKER BIJ HET NIOD.

SECTION: Opinie en Debat; Blz. 34

LENGTH: 1693 woorden


De Tweede Wereldoorlog leent zich bij uitstek voor de ontwikkeling van populaire
samenzweringstheorieën. Wetenschappers die ze ontkrachten, zitten zelf in het
complot!


De samenzweringstheorie werkt vaak als een tweetrapsraket. Het belangrijkste is
natuurlijk de samenzwering zelf; de feiten die gepleegd zijn door duistere of
minder duistere krachten.

Maar bijna net zo belangrijk is wat daarop volgt: het ontkennen, toedekken of
zelfs geheel negeren van de (strafbare) feiten uit het verleden. Dat legt ook
vaak een link tussen verleden en heden, want de ontkenners van vandaag zijn nauw
gelieerd met de daders van vroeger.



Een oorlogsperiode leent zich natuurlijk bij uitstek voor
samenzweringstheorieën, waarbij de zogenaamde dolkstootlegende een van de
bekendste is. Deze theorie komt erop neer dat Duitsland de Eerste Wereldoorlog
in de loop van 1918 aan de winnende hand was, maar door toedoen van Joden,
communisten, socialisten en Vrijmetselaars verloor. Deze on-Duitse Duitsers
hadden het glorieuze vaderland een dolkstoot in de rug gegeven en zodoende had
Duitsland een onverdiende nederlaag geleden. Hitler zou een van de actiefste
verspreiders van deze legende worden, maar hij was zeker niet de enige die erin
geloofde.

Een oorlog later komt het Englandspiel naar voren; geheime agenten die tussen
1942 en 1944 vanuit Engeland per parachute in Nederland landden, werden door de
Duitsers 'ontvangen'. In Londen dacht men dat de geheime agenten goed werk
leverden en men bleef maar agenten en wapens sturen. Domheid en slordigheid aan
Nederlandse kant is een van de verklaringen, maar er zijn ook theorieën die
ervan uitgaan dat de Engelse Geheime Dienst het wel wist, maar een geraffineerd
dubbelspel met de Duitsers speelde. Doelbewust offerde de Engelse geheime dienst
Nederlandse agenten op voor een hoger militair doel van de Geallieerden. Nog
verdergaand is de theorie dat de Duitsers wisten dat de Engelsen het wisten
enzovoort.

In de loop der jaren zijn veel studies uitgekomen over de 'restauratie' van
Nederland na de oorlog. Het was toch zonneklaar dat in elk geval de meerderheid
van de bevolking, een 'nieuw' en onverzuild Nederland wilde? Maar dat gebeurde
niet want de oude politieke partijen en de oude elite kwamen in 1945 weer aan de
macht en het leek of er niets was veranderd. Oude krachten hadden de
vernieuwingsgezindheid de kop ingedrukt, was de klacht. Een merkwaardige
combinatie van Wilhelmina die voor 'vernieuwing' was en teleurgesteld 'links'
zorgde voor een restauratietheorie. Dat een grote meerderheid van de bevolking
waarschijnlijk wel terug wilde naar de vertrouwde situatie van vóór mei 1940,
werd meestal als onzin terzijde geschoven.

Bij samenzweringstheorieën is ook vaak sprake van continuïteit. Zo werd binnen
de homoseksuele gemeenschap in Nederland tot in de 21ste eeuw een heilig geloof
gehecht aan het feit dat Nederlandse homoseksuelen tijdens de bezetting waren
vervolgd door de Duitse bezetter. 'Zoals joden een ster moesten dragen, waren
homo's verplicht een roze driehoek op hun jas te naaien', kon je bij het
Amsterdamse Homomonument van 'deskundigen' horen. De continuïteit zat erin dat
homo's ook voor de oorlog waren vervolgd, weliswaar niet zo erg als tijdens de
oorlog, en dat ze na de oorlog weer een bedreigde minderheid waren.

Deze 'feiten' werden van officiële zijde altijd ontkend of verzwegen, met name
door het NIOD. 'Gevangen in slachtofferschap' wordt dat wel genoemd en zelfs nu
na een aantal studies duidelijk is dat er van vervolging in Nederland geen
sprake is geweest, blijven sommigen er toch in geloven.

Dat is ook van toepassing voor de verschillende samenzweringstheorieën, waarbij
communisten centraal staan. Voor de oorlog bedreigd, tijdens de oorlog vervolgd
en na de oorlog weer bedreigd. Dat geldt niet alleen voor de Velser Affaire,
waar ik hier niet verder op in zal gaan, maar ook voor het boek van Rudi
Harthoorn, Vuile oorlog in Den Haag. Bestrijding van het communistisch verzet
tijdens de Duitse bezetting (Utrecht, 2011). 'Diverse burgemeesters,
hoofdcommissarissen en politiecommissarissen hebben zich voor en tijdens de
bezetting beziggehouden met onwettige praktijken die tot de dood hebben geleid
van ruim 250 commu- nisten uit de Haagse regio.' Na de oorlog werd dit allemaal
natuurlijk verdoezeld en de communisten werden weer tweederangs burgers. Dat er
ook niet-communistische verzetsstrijders de dood vonden, schijnt voor de auteur
minder belangrijk te zijn.

Een gewelddadige of onverwachte dood van een hooggeplaatst persoon kan ook tot
complottheorieën leiden. Zo was de weduwe van Rost van Tonningen er heilig van
overtuigd dat haar man in juni 1945 vermoord was in de Scheveningse
Strafgevangenis. Die mening wordt ook gedeeld door haar zoon Ebbe die een
'georganiseerde geheimhouding' ziet na de zogenaamde zelfmoord van zijn vader.
Deze had zoveel kennis van economische en ambtelijke collaboratie, dat hem het
zwijgen moest worden opgelegd.

Vanzelfsprekend speelde prins Bernhard een zeer bedenkelijke rol in de dood van
Rost van Tonningen. Er zijn getuigenverklaringen van ten minste drie
medegedetineerden dat Rost werd mishandeld, maar niet meer dan dat. En er is
geen bewijs dat de ondergane mishandelingen direct of indirect tot zijn
zelfmoord hebben geleid.

Zes weken later vond in diezelfde gevangenis weer een zelfmoord plaats, dit keer
door Christiaan Lindemans, beter bekend als King Kong. Deze had eerst in het
verzet gezeten, maar was overgelopen naar de Duitsers en werd ervan verdacht de
Geallieerde plannen voor de Operatie Market Garden aan de Duitsers te hebben
verraden. Nog vóór zijn rechtszaak pleegde Lindemans zelfmoord en later gingen
er geruchten circuleren dat hij geen zelfmoord had gepleegd, maar dat hij óf
vermoord was óf naar het buitenland had weten te ontkomen. Dat laatste met
behulp van een geheime dienst, omdat hij 'te veel wist'; de kennis over Market
Garden had hij opgedaan in het hoofdkwartier van prins Bernhard.

De geruchten bleven aanhouden en bijna veertig jaar na Lindemans dood werd zijn
graf geopend. Hij bleek erin te liggen, maar de hoeveelheid arsenicum die werd
gevonden, was geen dodelijke. In 1946 was al vastgesteld dat Lindemans aan een
dubbelzijdige longontsteking was overleden, die weer het gevolg was van een
vergiftiging met luminal. Daar had een verliefde verpleegster voor gezorgd, die
zichzelf ook vergiftigd had, maar wier maag snel genoeg was leeggepompt.

En weer prins Bernhard; het kan geen toeval zijn. De zogenaamde Stadhoudersbrief
past hier natuurlijk naadloos bij. Prins Bernhard zou in het voorjaar van 1942
een brief aan Hitler hebben geschreven, waarin hij zichzelf, zeker van een
Duitse overwinning, als toekomstig stadhouder van Nederland naar voren schoof.
Tot nu toe is er niets naar voren gekomen met ook maar een spoor van bewijs,
maar dat vinden de auteurs die elkaar graag overschrijven, totaal geen probleem.


Een andere vergiftigingscomplot betreft de 47-jarige generaal Simon Spoor, de
laatste Nederlandse bevelhebber in Nederlands-Indië, die op 25 mei 1949
plotseling stierf. In deze dagen was voor honderd procent duidelijk dat de
koloniale dagen van Nederland waren geteld en het militaire optreden van Spoor
was ingehaald door de politieke realiteit. In Nederlands-Indië draaide de
geruchtenmachine altijd zeer hard en deze onverhoedse dood kon geen toeval zijn.
Er werd geen sectie op hem verricht, want er werd van uitgegaan dat hij zich
letterlijk doodgewerkt had in de drie jaar dat hij bevelhebber was. Een
minderheid bleef geloven dat zijn 'vijanden' de generaal hadden vermoord, maar
er werden steeds weer andere daders naar voren geschoven.

Ook historici horen vaak bij de 'onder het tapijt vegers'; zij kennen de
kwalijke zaken uit het verleden, maar schrijven ze doelbewust niet op.

Sytze van der Zee verbaast zich er in zijn boek Vogelvrij. De jacht op de Joodse
onderduiker (Amsterdam, 2010) over dat historici als De Jong en Presser
nauwelijks over Joodse verraders hebben geschreven. Gelukkig heeft hij een
oplossing, want het had te maken met 'de taakverdeling die in de eerste decennia
na de oorlog bestond op grond van een soort stilzwijgende overeenkomst'.

Die overeenkomst bestond eruit dat historici als De Jong, Presser, Herzberg en
Sijes de Joodse kant, de Holocaust-kant van de oorlog zouden beschrijven en hun
niet-Joodse collega's de rest van de oorlog voor hun rekening zouden nemen. En
de Joodse historici hadden zich geschaamd dat er Joodse verraders waren geweest
en ze daarom nagenoeg buiten beschouwing hadden gelaten. Dat 'nagenoeg' moet Van
der Zee er wel bij zetten, want De Jong en Presser hebben wel degelijk over
Joodse verraders geschreven, maar volgens Van der Zee niet uitgebreid genoeg.
Het lijkt me ook evident dat een historicus als De Jong niet alleen de Joodse
kant van de oorlog heeft beschreven, getuige zijn 12-delige serie Het Koninkrijk
der Nederlanden in de Tweede Wereldoorlog.

De auteur Ies Vuijsje was Van der Zee een aantal jaren vóórgegaan, door te
stellen dat De Jong 'als wetenschapsman had gefaald'. Deze was tijdens de oorlog
wel degelijk op de hoogte van de massale vergassingen in het oosten, maar
ontkende dat later in zijn geschiedwerk. Herzberg en Presser deugden natuurlijk
ook niet. In zijn studie Tegen beter weten in. Zelfbedrog en ontkenning in de
Nederlandse geschiedschrijving over de Jodenvervolging (2006) weet Vuijsje het
heel zeker; iedereen wist dat de Joden in het oosten werden vermoord. Het
Nederlandse volk is dus nog schuldiger dan we al dachten.

De beweringen van Vuijsje werden in 2012 ter zake kundig door Bart van der Boom
naar het land der fabelen verwezen in 'Wij weten niets van hun lot' Gewone
Nederlanders en de Holocaust. Maar zo'n weerlegging maakt totaal geen indruk op
Vuijsje en andere believers en dat is ook een constante bij diegenen die in
samenzweringstheorieën geloven. Wetenschappers die daartegen ingaan, horen zelf
bij die samenzwering! Geen speld tussen te krijgen.

Geen spoor van bewijs voor Bernhards brief aan Hitler, maar dat mag de pret niet
drukken

Hoewel nu duidelijk is dat er geen sprake was van homovervolging, blijven
sommigen erin geloven

LOAD-DATE: 1 November 2013

LANGUAGE: DUTCH; NEDERLANDS

GRAPHIC: Koningin Wilhelmina, prins Bernhard, prinses Beatrix, en prinses
Juliana, kort na de mobilisatie.
Foto ANP
DAVID BARNOUW
Foto Raymond rutting / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              33 of 161 DOCUMENTS



                                 de Volkskrant

                           31 oktober 2013 donderdag

Old York

BYLINE: DOOR ROB VAN SCHEERS FOTO'S ALLAN TANNENBAUM

SECTION: V Opening

LENGTH: 1070 woorden


beschouwing seventies' NY in foto's en op celluloid Film

New York City was in de jaren zeventig de navel van de wereld voor alles wat
hip, én alles wat groezelig was. Ideaal decor dus voor een tijdsbeeld, want het
is voorbij. Gelukkig hebben we de foto's nog.

Achteraf kunnen we Travis Bickle niet helemaal ongelijk geven. Hij, de gewapende
psychopaat uit Taxi Driver, wilde als een oudtestamentische engel der wrake het
tuig en het vuil te lijf, daar in het New York van midden jaren zeventig.

Van burgemeester Abe Beame moest Travis Bickle het in elk geval niet hebben.
Deze in 1973 gekozen Democraat kende de pech de megapolis te moeten besturen op
het moment dat die moreel en economisch op zijn dieptepunt verkeerde. Nog steeds
die uitzichtloze oorlog in Vietnam, en Watergate deed ook de laatste politieke
optimist naar cynisme overhellen. Oliecrisis, lange rijen bij de tankstations,
zwarte wijken als Harlem en Bedford-Stuyvesant verwikkeld in abjecte armoede, de
stadsparken een speeltuin voor overvallers en aanranders. En ergens daar
tussendoor zwierf de Son of Sam, seriemoordenaar van professie. Toen op 13 juli
1977 ook nog eens de stroom uitviel en de hele stad en haar 7 miljoen inwoners
dagenlang in het donker zaten, met rellen en plunderingen tot gevolg, was het
over en uit voor Abe Beame. Entree Ed Koch, hij won dat najaar de verkiezingen,
en deed het als burgemeester een stuk beter.

Allemaal waar, die ellende, maar wat een uitbarsting aan creativiteit leverde
hetzelfde tijdvak New York ook op. Met blijvend effect: die nu zo hippe Canadese
band Arcade Fire? Ondenkbaar zonder de eclectische ritmes van de New Yorkse
Talking Heads, begonnen in 1975. Britse punkboom? Was er zonder de New Yorkse
Ramones niet geweest; zij plugden hun gitaren voor het eerst in 1974 in. Geen
David Bowie zonder Lou Reed, meneer New York. Andy Warhol, Truman Capote, Tom
Wolfe, Grace Jones, Keith Haring, Laurie Anderson, SoHo als het
wereldhoofdkwartier van moderne kunst alsook van de moderne dans, wát een
goudmijn. Geen wonder dat John Lennon er in 1971 ging wonen, al zag de FBI dat
toen nog niet zo zitten.

Over die ongekende culturele biotoop verscheen in 2009 een prachtig fotoboek:
New York in the 70s - samengesteld door Allan Tannenbaum, huisfotograaf en
foto-editor van het destijds zo toonaangevende periodiek SoHo Weekly News. Vorig
jaar verscheen het nog eens in paperback, en al die luitjes staan erop. Aan het
werk of aan het feesten, want dat laatste konden ze ook heel goed. Tannenbaum
was erbij met zijn camera en ving die geanimeerde, rauwe, inspirerende,
decadente, bruisende, snuivende, scheppende, extravagante New Yorkse scene, die
van het prediscotijdperk. De hartslag van een stad, overwegend in modieus
zwart-wit geschoten en met een geweldig oog voor detail.

Tot zover de populatie van New York. De straten kennen we vooral uit de
speelfilms.

Het stadsbestuur mocht dan ernstige kritiek hebben over de wijze waarop Martin
Scorsese in Taxi Driver (1976) het grootstedelijk inferno had geportretteerd,
hij plukte zijn beelden gewoon uit de werkelijkheid. Alles gedraaid met bestaand
licht, dat van de sleazy pornobioscopen bijvoorbeeld, daarbij nog eens geholpen
door een langdurige staking van vuilnismannen - overal lag troep op straat.
Welkom in de Big Apple, er zitten alleen wat wormen in. Bij taxichauffeur Travis
Bickle werkte het flink op de zenuwen.

In zijn fel realisme stond Taxi Driver niet alleen. Het was destijds de norm. Je
treft het al aan in The French Connection (1971), de klassieke policier van
William Friedkin. Niet de stralende gouden top van het Chrysler Building of al
die andere glimmende wolkenkrabbers in beeld. Nee, afgebladderde bruggen, het
grijze water van de Hudson, de vervallen pakhuizen. En overal omineuze
stoomwolken, die vanuit metroroosters als ziekteverwekkende spookverschijningen
over het asfalt kruipen. De stad is de hoofdverdachte binnen dit misdaadverhaal.
New York als zondige, schuldige stad. En het gespuis trekt er vanuit de hele
wereld naartoe, zoals we in The French Connection kunnen zien.

Voordat de sciencefiction van Star Wars de zaak overnam, en daarmee het
verschijnsel van de juvenalization of the movies zijn intrede deed - lichtvoetig
entertainment voor het jonge publiek in de zalen van de winkelcentra -, beleefde
de Amerikaanse cinema een ongekende bloeitijd. En al die topfilms spelen in New
York. Van de kleine maffiajongens uit Mean Streets tot aan de grote
maffiajongens uit The Godfather, van de comedy Annie Hall tot aan het
callgirldrama Klute. En laten we vooral de spionagethriller Three Days of the
Condor, de mediasatire Network, de coolste zwarte film ooit Shaft, het
groezelige straatleven uit Midnight Cowboy of Al Pacino als undercover cop in
Serpico niet vergeten. De lijst is eindeloos.

Geen toeval, uiteraard. Dit was het tijdperk waarin New York zich werkelijk voor
even het centrum van het universum mocht wanen, terwijl je vandaag inmiddels
beter in Los Angeles kunt zijn als het om zulke modernistische zaken gaat. Want
New York is momenteel een beetje moe. Het schijnt zelfs dat Laurie Anderson,
mevrouw New York, die in 2008 trouwde met Lou Reed, meneer New York dus, in
kleine kring weleens haar beklag doet dat Lou tegenwoordig zo saai is, thuis.
Vervolgens kwam precies op het moment van schrijven ook nog eens het bericht dat
Lou Reed op 71-jarige leeftijd was overleden. Een scherpere metafoor voor de
(tijdelijke) uitputting van New York is eigenlijk niet denkbaar.

Nee, dan het midden van de jaren zeventig. Met zijn misdaaddrama Blood Ties
(filmrecensie op pagina 9) geeft de Franse regisseur Guillaume Canet zijn
lofzang op al die in New York gesitueerde films uit het voorbije tijdvak.

Het misdaadverhaal is dan misschien niet helemaal geslaagd, het
seventiessfeertje is perfect getroffen.

Lees verder op pagina V11

Té hip (is ook niet goed)

In zijn voorwoord bij Allan Tannenbaums New York in the 70s maakt de gekende
satirische schrijver P.J. O'Rourke een aantal rake observaties. Hijzelf kwam in
1971 vanuit Toledo, Ohio naar de Big Apple en trof er een andere planeet aan.
'De essentie van hip zijn is - naast tot 12 uur uitslapen - dat je weet dat je
hipper bent dan de squares, de gewone burgerlui. Maar wat nu als de squares ook
hip zijn? Dat was het grote probleem van New York in de jaren zeventig.
Werkelijk iedereen was hip, en niemand bakte meer de bagels.'

Vervolg van pagina V9

LOAD-DATE: 30 October 2013

LANGUAGE: DUTCH; NEDERLANDS

GRAPHIC: Over de Brooklyn Bridge op weg naar Manhattan op de eerste dag van een
openbaarvervoerstaking in 1980.
Allan Tannenbaum
John Lennon en Yoko Ono
Allan Tannenbaum
Debby Harry van Blondie doet of ze dronken is van de wijn tijdens een optreden
in november 1978.
©2003 Allan Tannenbaum
Andy Warhol en Lou Reed, foto uit 1976.
©2003 Allan Tannenbaum
Meisjes en kinderen verkoelen zich met een brandspuit in Bushwick, Brooklyn,
juli 1977.
©2003 Allan Tannenbaum

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              34 of 161 DOCUMENTS



                                 de Volkskrant

                            30 oktober 2013 woensdag

De politieke arena van de senaat

BYLINE: VAN ONZE VERSLAGGEVER ARIEJAN KORTEWEG

SECTION: Binnenland; Blz. 11

LENGTH: 917 woorden


Reportage De nieuwe rol van de Eerste Kamer

Na enkele pijnlijke confrontaties met de Eerste Kamer, kwam het kabinet dinsdag
met het Herfstakkoord op zak naar de senaat. Klaar voor het politieke spel om de
rijksbegroting.

'Ons snel veranderende politiek landschap, en de daarmee gepaard gaande
complexiteit, dwingen ons stil te staan bij de vraag hoe de Eerste en Tweede
Kamer zich tot elkaar verhouden.' Een weinig swingende zin misschien van Loek
Hermans, fractieleider van de VVD in de Eerste Kamer, maar evenzogoed een
kernachtige samenvatting van de beraadslagingen die dinsdag in de senaat werden
gehouden.

Lange jaren is gekissebist over de rol die de Eerste Kamer in het politieke
bestel heeft. Gaat het zuiver om een kwalitatieve weging van de wetgeving? Of
speelt de politieke factor een grote rol? Sinds de regering een
begrotingsakkoord sloot met D66, ChristenUnie en SGP om zich van hun steun in de
Eerste Kamer te verzekeren, is het antwoord zonneklaar. De senaat is, net zo
goed als de Tweede Kamer, een politieke arena, waar als het erop aankomt
partijbelang en fractiediscipline de doorslag geven.

Zichtbaar wennen

Bij de Algemene Politieke Beschouwingen moesten de senatoren nog zichtbaar
wennen aan die nieuwe rol. Konden de nieuwe gedoogpartners zonder last of
ruggespraak van leer trekken tegen de kabinetsplannen of moesten ze zich door de
fractiediscipline laten temmen? SGP-senator Gerrit Holdijk verwoordde zijn
schoorvoetende steun het mooist. 'De noodzaak om tegen te stemmen ervaar ik niet
meer in die mate', antwoordde hij op de vraag van CDA-senator Elco Brinkman of
hij de begroting zou steunen. Met als toelichting: 'Een slecht plan is een iets
minder slecht plan geworden.' Om er meteen op te laten volgen dat dit geenszins
betekende dat ook andere kabinetsplannen op zijn instemming konden rekenen.

Waar eigenlijk van hen een oordeel over de rijksbegroting werd verwacht,
gebruikten de meeste fractieleiders hun spreektijd ook om zichzelf de maat te
nemen. 'De politieke les van het Herfstakkoord lijkt me ondubbelzinnig', zei
Roel Kuiper van de ChristenUnie. 'Een kabinet kan niet effectief zijn zonder
steun in de Eerste Kamer. Ik juich het toe als er een vergelijkende studie
verschijnt naar de verdiensten van een stelsel met twee Kamers.'

VVD'er Hermans ging een stap verder. Hij opperde verschillende mogelijkheden om
het functioneren van de Eerste Kamer te verbeteren. Dat loopt van helemaal
opheffen tot de mogelijkheid de Tweede Kamer meer bevoegdheden te geven, en van
het schrappen van het budgetrecht tot een aanpassing van de verkiezingen zodat
elke drie jaar de helft van de senaat wordt vervangen. Op die manier wordt het
effect van politieke verschuivingen gedempt en loopt de samenstelling van beide
Kamers minder uiteen.

Mooie woorden, vond Van Boxtel, senator namens D66, dat al lang vindt dat de
Eerste Kamer beter kan worden opgedoekt. Maar, vroeg hij, 'hoe denkt u dan over
de uitspraak van uw partijgenoot Wiegel, die vindt dat de Eerste Kamer zijn
politieke tanden moet houden?'

Volmondige steun kwam er wel van de SP. 'Het is bekend dat mijn fractie al veel
langer aandringt op herbezinning op het tweekamerstelsel', zei fractieleider
Tiny Cox. 'Eén kamer lijkt ons in beginsel democratischer en transparanter.' Al
is zijn motivatie een heel andere dan die van de VVD. De SP hoopt dat één sterke
Kamer zich beter teweer kan stellen tegen het opdringerige Brussel.

Soul searching

Soul searching in de senaat, zou je kunnen stellen, ware het niet dat SP-senator
Cox juist dinsdag hard van leer trok tegen al het overbodige Engels in de
begroting. Quick fixes, search for yield, sixpack, two pack, living wills,
output gap, carry back, carry forward - het is hem een doorn in het oog. 'Zeg
het maar gewoon, dan is het helaas al vaak gek genoeg.'

Ook dat is de Eerste Kamer: een stal vol stokpaardjes, die op een dag dat zowat
het voltallige kabinet als haringen in een ton verplicht achter de veel te
krappe toehoorderstafel zit gepropt, allemaal van stal worden gehaald. Zo had
Brinkman van de PVV geleerd dat je als echte oppositiepartij een koppel heel
gewone mensen moet adopteren. Dus kwam hij met zijn eigen Henk en Ingrid. Ze
heten Wim en Annie, respectievelijk computervakman en verpleegster en uiteraard
de dupe van het kabinetsbeleid: 'Ze rekenen ons rijk, maar maken ons arm', legde
Brinkman zijn droomkoppel in de mond.

Bij Marcel de Graaff van de PVV ging het om de prijs van het leidingwater en om
de Roemenen en Bulgaren die zich opmaken om Nederland te bestormen. Marleen
Barth van de PvdA wilde nog eens grondig doorpraten over de
participatiesamenleving en werd later door premier Rutte op haar wenken bediend.
GroenLinkser Thof Thissen zou graag de doodgeslagen begrippen solidair en
sociaal nieuw leven inblazen. En de kleine christelijke partijen grepen allebei
naar Spreuken. Voor de Christen Unie was dat Spreuken 15 vers 22, de SGP sloot
af met 16:16. 'Hoeveel beter is het verwerven van wijsheid dan bewerkt goud en
het verwerven van inzicht is verkieslijker dan zilver.'

Als er in Den Haag één plek is om die wijsheid te verwerven dan moet het wel de
Eerste Kamer zijn. Waar de bewegingen behoedzaam zijn, de toon zelden scherp is
en de tegenstellingen worden verzacht door wederzijds begrip. 'Bij alles wat ik
vandaag zal zeggen, heb ik geen enkele twijfel aan de goede bedoelingen van de
premier en zijn kabinet', zei SP'er Cox. Alleen al zo'n zin is bijna reden
genoeg om de Eerste Kamer nog een lang leven te gunnen.

LOAD-DATE: 29 October 2013

LANGUAGE: DUTCH; NEDERLANDS

GRAPHIC: Het kabinet zit tijdens de Algemene Beschouwingen, dinsdag in de Eerste
Kamer, verplicht achter de veel te krappe toehoorderstafel gepropt.
Foto Valerie Kuypers / ANP
Premier Mark Rutte bij aankomst in de senaat.
Foto Martijn Beekman / ANP
* Vervangende titel / Replacement title

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              35 of 161 DOCUMENTS



                                 de Volkskrant

                            29 oktober 2013 dinsdag

Zaak-Vaatstra als het deksel op de justitiële doofpot

BYLINE: VAN ONZE VERSLAGGEEFSTER

SECTION: Binnenland; Blz. 11

LENGTH: 743 woorden


Reportage Complottheorie


Wim D. en zijn aanhangers weten het zeker: Marianne Vaatstra is vermoord door
een asielzoeker en dat hangt weer samen met de zaak-Demmink

Twee uur heeft politierechter Stuiver ingeroosterd voor het proces met nummer
18/650651-12. Een doorsnee strafzaakje is het, meer niet. Zo meteen zal hij
gelijk even uitspraak doen - een boete misschien, hooguit een taakstraf. Nog
voor de lunchpauze moet alles voorbij zijn.



De verdachte voor hem, Wim D. (51), oogt alledaags. Hij draagt een
krijtstreepjasje en een bril met een hoornen montuur. D. heeft een weblog,
waarop hij schrijft over de moord op het Friese meisje Marianne Vaatstra. Als
het aan de officier van justitie ligt, gaat D. met zijn schrijfsels te ver. D.
wordt verdacht van smaad, laster en belediging.

Kleine feiten in het strafrecht, door één rechter op een ochtend af te handelen.


Maar dan zegt D. ineens: 'Dit proces is wat ik wil.' Hij steekt van wal over het
complot. Volgens D. is Marianne Vaatstra niet vermoord door een Friese boer,
wiens dna op haar lichaam is gevonden en die in maart is veroordeeld tot 20 jaar
cel. Nee, volgens D. is de moord gepleegd door een asielzoeker, die door
justitie naar het buitenland zou zijn gesmokkeld. 'Een ambtsmisdrijf!' Hij wil
getuigen horen om te bewijzen dat hij gelijk heeft.

De overvolle publieke tribune hangt aan zijn lippen. Hier zitten gewone,
hardwerkende burgers, die net als D. het Nederlandse rechtssysteem beschouwen
als één grote doofpot. De zaak-Vaatstra, een Friese plattelandsmoord, vormt voor
hen in een wirwar van asielzoekers en vervalste dna-sporen de sleutel tot een
ander dossier: de zaak-Demmink. Voormalig topambtenaar Joris Demmink wordt al
jaren achtervolgd door onbewezen beschuldigingen van pedofilie.

'We gaan het proces-Vaatstra niet overdoen', verzucht rechter Stuiver. Hij wil
alleen maar weten of het klopt dat D. al jaren een Syrische man lastigvalt omdat
die de 'volle neef' zou zijn van een asielzoeker die in de wereld van D.
'hoofdverdachte' is in de zaak-Vaatstra. Deze Syrische meneer wordt sindsdien
bedreigd. Daarover gaat deze strafzaak, vindt de rechter.

'Dan wraak ik u!' roept D. 'U bent partijdig.' De rechter slikt. Hij kan nu
niets anders doen dan de wrakingskamer bijeen roepen. Zo is het in Nederland
geregeld. De rechters daar zullen moeten oordelen of hij inderdaad partijdig
was. Natuurlijk vinden ze van niet, maar dat neemt niet weg dat het proces uren
stil ligt, tot ver na lunchtijd.

'Rechter Stuiver is homoseksueel', fluistert een man uit het publiek,
oud-rijschooleigenaar Koos van Woudenberg. 'Het zou dus kunnen dat hij ook in
het complot zit.' Het complot, vertelt hij, bestaat uit rechters, officieren van
justitie en advocaten die de zaak-Demmink stilhouden. 'En de zaak-Vaatstra vormt
het deksel op die doofpot.' Van Woudenberg woont in een keurig Gronings dorp,
maar ontmoette Demmink ooit eens, als jongen van 16. Daarom heeft justitie zijn
rijschool kapotgemaakt.

Jaren studie is nodig om de relatie te begrijpen tussen Demmink en de moord op
Marianne Vaatstra, vertelt een nette dame uit Friesland. 'Dat is niet zomaar te
begrijpen.' Ooit was ze bevriend met de moeder van Marianne Vaatstra. Die
geloofde toen ook nog dat haar dochter door een asielzoeker is vermoord. Maar nu
wil ze daar niets meer van weten.

'Haar wil is ondergeschikt aan de zoektocht naar de waarheid', predikt Wim D.
terwijl de wrakingskamer in beraad is. Zijn volgelingen kijken hem ademloos aan.
Als ze zelf iets willen zeggen over asielzoekers en het complot, bitst hij:
'Laat mij even uitpraten.'

Eén keer verliest D. zichzelf in de rechtszaal. Dan knippert hij met zijn ogen
en fluistert, tegen een kennis die hem vandaag helpt bij zijn verdediging - een
officiële advocaat wil hij niet: 'Wie is eigenlijk die vrouw in toga naast de
rechter?'

'De griffier', fluistert de kennis.

Wim D.: 'Weet je dat zeker?'

De kennis knikt bedachtzaam. 'Rustig, rustig Wim!', zal hij later door de zaal
roepen, want deze verdachte wordt soms zomaar ineens boos op de rechter.

's Middags wil Wim D. rechter Stuiver opnieuw wraken. De wrakingskamer wijst dat
verzoek af. Daarna probeert D. de wrakingskamer te wraken.

Pas als het buiten begint te schemeren, kan politierechter Stuiver eindelijk de
zitting hervatten. Maar vandaag zal hij geen uitspraak meer doen. Voordat dit
proces verder kan gaan, deelt hij mee, moet Wim D. eerst uitgebreid worden
onderzocht door een psycholoog en een psychiater.

LOAD-DATE: 28 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              36 of 161 DOCUMENTS



                                 de Volkskrant

                            26 oktober 2013 zaterdag

Al 10 jaar gevangen in Rusland

BYLINE: MICHAIL CHODORKOVKSI

SECTION: Opinie en Debat; Blz. 35

LENGTH: 1924 woorden


Er is veel veranderd, schrijft Michail Chodorkovski, vanuit zijn gevangenschap
in Segheza. 'Tablets, Facebook, Google en Twitter ken ik alleen uit
tijdschriften, net als elektrische auto's.' ,


Er is veel veranderd. Mijn oudste zoon heeft nu zelf een dochtertje dat al geen
baby meer is - mijn eerste kleinkind, dat ik nooit heb gezien. Mijn jongste
zonen, die ik moest achterlaten toen ze 4 jaar oud waren, zijn nu langer dan ik
en staan op de drempel van de volwassenheid. Mijn dochter is aan het afstuderen
aan de universiteit. Mijn vrouw, die me al die jaren is blijven steunen, zit nu
alleen thuis. Mijn ouders zijn al heel oud en hun gezondheid laat zeer te wensen
over.



De hele wereld is ook erg veranderd. E-bookreaders en tablets zijn dingen die ik
alleen uit tijdschriften ken. Hetzelfde geldt voor Facebook, Google, Twitter en
zoveel andere zaken die nu gemeengoed zijn, zoals hybride motoren en elektrische
auto's.

Volgens mijn familie zou ik Moskou ook niet meer herkennen. Er is zoveel
nieuwbouw bijgekomen en ook de mensen zien er anders uit, minder Sovjetachtig.

Vergeleken met al die veranderingen staat mijn wereld praktisch stil. Er is
weinig verschil tussen de barakken aan de grens met China waar ik het eerste
deel van mijn gevangenisstraf heb gezeten en de barakken aan de grens met
Finland, waar ik nu zit. Ook de mensen om me heen zijn zo'n beetje hetzelfde:
iedereen heeft zijn eigen gedachten over zijn eigen onfortuinlijke lot.

Toch heb ik me, ondanks al die jaren dat ik vastzit, nooit overgegeven aan dit
in zichzelf gekeerde systeem en blijf ik meeleven met wat er in Rusland en de
rest van de wereld gebeurt. Ik lees erover in de kranten en in de vele brieven
die ik krijg en ik hoor de verhalen van de mensen die hier voortdurend 'van
buitenaf' binnenkomen.

Ik heb gezien hoe mijn land heeft geprofiteerd van stijgende olie- en gasprijzen
en dat het inkomen van de mensen ook behoorlijk omhoog is gegaan. Maar alles is
ook veel duurder geworden en de woonlasten zijn sterk gestegen. In veel
Russische steden is het leven nu duurder dan in de Verenigde Staten of Europa.

De oorzaken daarvan zijn bekend: staatsmonopolies, corruptie en inefficiënt
bestuur, als gevolg van de ongenaakbaarheid van de macht en de extreme
concentratie van die macht bij één heerser.

Veel getalenteerde mensen verlaten het land; alleen al in de afgelopen tien jaar
zijn er ruim twee miljoen Russen vertrokken. De kapitaalvlucht die in 2008 is
begonnen, beloopt nu al ruim 250 miljard euro en dat bedrag stijgt nog steeds.
Drie miljoen ondernemers zijn strafrechtelijk vervolgd en sommigen van hen,
zoals Sergej Magnitski en Vasili G. Aleksanjan, zijn als gevolg van hun
gevangenschap overleden.

Daarom is er zo weinig innovatie in Rusland en zijn we steeds afhankelijker van
grondstoffenprijzen, terwijl de economische groei inzakt. De kwaliteit van het
onderwijs holt achteruit en het bedrijfsleven raakt technologisch steeds verder
achterop bij het Westen en nu zelfs bij China.

Ook Ruslands positie in de wereld is veranderd. Nu we rijker zijn dankzij onze
grondstoffen, is ons land actiever op het wereldtoneel. Denk aan de recente
diplomatieke successen in het Midden-Oosten en aan de vele onlangs gehouden en
binnenkort nog te houden internationale politieke fora, economische toppen en
sportevenementen in ons land.

Helaas wordt het prestige dat zulke successen met zich meebrengen weer
tenietgedaan door gebeurtenissen als het gevangenzetten van de vrouwen van Pussy
Riot, de recente ongepaste arrestatie van de ecologen van Greenpeace en het
verbod op de adoptie van Russische kinderen door Amerikanen.

Al deze zaken hebben dezelfde oorzaak: het ontspoorde centrale gezag is niet af
te zetten en is niet in staat zich aan te passen aan een steeds sneller
veranderende wereld, laat staan dat het in staat zou zijn om een aantrekkelijk
toekomstbeeld te bieden, een wereldbeeld dat mensen zou kunnen inspireren om
zich achter het gezag te scharen. Daarom hebben al dat geld, al die
internationale initiatieven en alle technische prestaties geen enkel effect. Een
verstijfde en verkrampte samenleving heeft de jeugd geen hoop te bieden.

Dat is niets nieuws. Angstig in je schulp kruipen is typisch de reactie van
mensen die niet met hun tijd kunnen meegaan (of bang zijn om te laten zien dat
ze dat wel kunnen). Met de belangen en ook de angst van dergelijke mensen moet
rekening worden gehouden, maar als we met ze meegaan, eindigen we in de afgrond.


Het huidige systeem voor het landsbestuur heet 'Vladimir V. Poetin'. Kan hij
veranderen? Daarop kan ik geen eenduidig antwoord geven, want daarvoor is de
mens een veel te complex wezen. Toch is de kans klein, evenals de kans dat de
kliek rond Poetin zal toestaan dat hij zijn presidentiële macht, al is het maar
tijdelijk, nog eens zal afstaan.

In Rusland zelf neemt de steun voor een democratische hervorming van de macht na
het bewind van Poetin af, terwijl radicale sentimenten langzaam maar zeker
sterker worden - wat bij een crisis onvermijdelijk een even radicale leider zal
opleveren. Met andere woorden: wat Poetin ook doet, Rusland loopt na hem het
risico op een even autoritair regime als het zijne.

Wanneer een regime zonder dat te beseffen een stadium van onomkeerbaar verval
bereikt en nauwelijks bereid is om zijn tegenstanders de ruimte te bieden voor
een echte politieke strijd, is de enige hoop voor verandering gelegen in het
slagen van een breed gedragen, vreedzame protestbeweging.

Zo'n beweging bestaat in Rusland en die heeft als doel om het weldenkende deel
van de heersende elite te dwingen tot onderhandelen over koers en tempo van de
noodzakelijke hervormingen. Dus niet alleen maar neerbuigend luisteren, maar
echt onderhandelen en vervolgens uitvoeren wat er is overeengekomen.

Helaas bestaat er niet zoiets als vreedzaam protest zonder slachtoffers. Er
zitten op dit moment heel veel politieke activisten en hun sympathisanten in de
gevangenis, en er zullen er nog meer volgen. Niet alleen de 27 activisten die
bij een recent grootschalig protest op het Bolotnajaplein in Moskou zijn
opgepakt, maar ook tientallen minder bekende mensen. Hun aantal zal alleen maar
toenemen als het regime met geweld blijft reageren op het geluid van
onafhankelijke tegenstanders.

De oppositie zal echter zegevieren als iedere zaak kan worden omgedraaid, zodat
het regime zelf terechtstaat. De samenleving, en vooral de jeugd, is zich scherp
bewust van het verschil tussen woorden en daden. Gewelddadig protest kan
averechts uitpakken en bange, gewone burgers en gematigde politieke krachten in
de armen van het regime drijven. Bij vreedzaam protest is dat gevaar er niet.

Wat moet de oppositie doen als de doelen zijn bereikt? Vooral niet vergeten dat,
wanneer de overwinning is bereikt, het heel belangrijk is om niet alleen de
neiging tot wraakneming op de voormalige kwelgeesten te onderdrukken, maar ze
ook de gelegenheid te bieden om mee te praten over de toekomstige koers van het
land.

De oppositie moet ook inzien dat de strijd voor verandering compromissen zal
vergen. De geschiedenis leert ons dat samenlevingen zichzelf alleen met minimale
verliezen uit een neerwaartse spiraal hebben weten te redden waar hervormers de
kracht en de moed wisten te vinden om tot een consensus te komen met de
tegenstander. Een oppositie moet invloed hebben! Anders is er geen sprake van
democratie!

De beweging kan inspiratie putten uit het voorbeeld van Nelson Mandela, die
zowel persoonlijke grieven als vooroordelen rond ras en klasse wist te
overstijgen en zijn land over het moeilijke pad van burgeroorlog naar
maatschappelijke vrede leidde. Het geniale van Mandela is dat hij toen hij uit
de gevangenis kwam niet de deur in het gezicht van zijn bewakers dichtsmeet,
maar die deur openliet, zodat zij samen met hem naar buiten konden.

Wraak kan nooit een waardig en maatschappelijk betekenisvol doel zijn. Alleen
met het bereiken van een nationale consensus heeft Rusland een kans om te
overleven. Die consensus moet echter wel worden bereikt op basis van respect
voor de rechten van iedereen en van elke minderheid in de samenleving. Het is
absoluut noodzakelijk dat de principes van de rechtsstaat en het streven naar
sociale rechtvaardigheid worden erkend.

Rusland heeft de wereld ook dingen te bieden. Wij liggen niet in Azië, zelfs
niet in Eurazië, maar zijn een onlosmakelijk deel van Europa. Hetzelfde Europa
dat niet alleen de tegenwoordige beschaving heeft voortgebracht, maar nog steeds
het belangrijkste laboratorium ter wereld is voor het uitproberen van nieuwe
maatschappelijke en ethische benaderingen, die vervolgens over de hele wereld
navolging vinden.

Europa staat echter voor een meervoudige crisis: het tempo van wetenschappelijke
en technische vooruitgang is te laag en de economie kan de hoge stijging van de
kosten van de verzorgingsstaat niet dragen. Ook hebben de Europeanen hun
vermogen om verschillende bevolkingsgroepen te integreren overschat. Ten slotte
heeft het idee van een post-industriële economie geleid tot het afwijzen van
alle industrie in plaats van het creëren van nieuwe industrieën.

Deze crisis heeft een nadelige invloed gehad op het verloop van het Europese
integratieproces, dat op zichzelf al een gigantisch sociaal-cultureel experiment
is.

Toch betekent een crisis - zelfs als die zo veelzijdig is als nu - geenszins een
ineenstorting. De huidige crisis in Europa is een uitdaging, maar ook een
krachtige impuls voor verandering. De contouren van die veranderingen worden al
zichtbaar, ook al hebben we nog een lange en moeizame weg te gaan.

Dankzij culturele en historische verbondenheid en geografische nabijheid kan
Rusland bijdragen aan de oplossing. Wij hebben immers veel ervaring met het
omgaan met een gigantisch territorium en allerlei economische en culturele
patronen. Rusland en Europa moeten manieren vinden om samen te werken, veel
nauwer dan ooit tevoren.

Inderdaad, een dergelijke verandering zou een serieuze nieuwe inspanning vergen
van de Euro-Atlantische beschaving. Ten eerste in termen van mensen, ten tweede
in termen van technologie en innovatie. Dan hebben we het over honderdduizenden
ondernemers en specialisten, over een gigantische injectie van energie door een
nieuwe generatie Europeanen in enorm uitgestrekte en tot dusver onderontwikkelde
gebieden, over samenwerking, over een nieuw Europa - van de Atlantische Oceaan
tot aan de Stille Oceaan.

Voor ons volk - het Russische volk - zou dat een echte kans zijn om ons te
bevrijden van een situatie die al sinds de 17de eeuw voortduurt en de kloof te
dichten tussen het beperkte aantal Russen die enig idee hebben van het moderne
Europa en daarnaar leven en de rest van de bevolking. Dat zijn de vele miljoenen
van wie de hoop op een beter leven al eeuwenlang gewetenloos wordt misbruikt
door politici die tegen beter weten in blijven verkondigen dat er een 'speciale
weg' is voor Rusland, terwijl die ons alleen maar dieper in de ellende stort.

Tegen de achtergrond van de voortdurende migratie naar Europa en de voortgaande
veranderingen in Azië vormt de huidige scheiding tussen Europa en Rusland een
kloof die extreem ongunstige consequenties kan hebben. Het rampzalige proces van
stagnering vraagt om een ambitieus Europees alternatief.

Veranderen of ten onder gaan. Al duizenden jaren lang is dat de keuze waarvoor
elke beschaving zich gesteld ziet.

© The International New York Times
Vertaling: Leo Reijnen.

Rusland loopt na Poetin het risico op een even autoritair regime

Een verstijfde samenleving heeft jeugd geen hoop te bieden

LOAD-DATE: 25 October 2013

LANGUAGE: DUTCH; NEDERLANDS

GRAPHIC: Chodorkovski in een glazen box in de rechtbank in Moskou, 2005.
Foto Tatyana Makayeva / AFP
MICHAIL CHODORKOVSKY was tot zijn arrestatie in 2003 hoofd vanoliemaatschappij
Joekos.
AFP
* Vervangende titel / Replacement title

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              37 of 161 DOCUMENTS



                                 de Volkskrant

                           24 oktober 2013 donderdag

Mooi, beter, meer

BYLINE: MARCEL VAN DAM

SECTION: Opinie en Debat; Blz. 31

LENGTH: 742 woorden


Column


Minister Schippers wil strengere eisen gaan stellen aan mensen die hun brood
verdienen met het mooier maken van andere mensen. Dat is goed. We stellen ook
eisen aan zorgverleners, voedselproducenten, slijters, werkgevers, onderwijzers,
etc. Maar het staat mensen als ze volwassen zijn vrij zichzelf mooier te laten
maken. De vraag naar behandelingen die dat doen is de laatste decennia explosief
gestegen. Of mensen er daadwerkelijk mooier van worden is een kwestie van smaak.
Iemand die zich laat tatoeëren, wordt er volgens mij niet mooier op. Maar steeds
meer mensen denken daar anders over.



De meeste vrouwen, naar het schijnt ook steeds meer mannen, proberen koste wat
kost te voorkomen dat ze tekenen van veroudering gaan vertonen. Ze smeren voor
miljarden allerlei crèmes op hun gezicht, terwijl vaststaat dat die niets
uithalen. Ook steeds meer jonge mensen laten oren, neuzen en schaamlippen naar
believen kleiner maken en vrouwen en meisjes hun borsten groter, omdat ze denken
er aantrekkelijker door te worden.

Wat is de oorzaak van de explosieve groei van de mooimaakindustrie? Het antwoord
moet worden gezocht in een soort cultuuromslag. Toen de standenmaatschappij niet
houdbaar bleek, werd de meritocratie het nieuwe ordeningsbeginsel: het belonen
van mensen naar verdienste. Niet de wieg waarin je geboren was, werd bepalend
voor het maatschappelijk succes, maar het woekeren met je talenten. Impliciet
werd verondersteld dat iedereen in potentie voldoende vaardigheden had om een
volwaardige plaats in de samenleving te verwerven. De overheid moest zorgen dat
iedereen zo veel mogelijk gelijke kansen kreeg.

De doorbraak van de neoliberale ideologie, het geloof in de markt als
verdeelmechanisme, heeft de meritocratie fundamenteel van karakter veranderd.
Het is niet alleen een ordeningsprincipe voor de samenleving maar ook een moreel
imperatief voor het individu geworden. Wie succes heeft, is om die reden een
waardevol lid van de samenleving. Mensen die het niet maken, hebben dat aan
zichzelf te wijten en zijn de samenleving tot last. Succes en falen zijn eigen
keus geworden.

Maatschappelijke veranderingen gaan langzaam en onttrekken zich vaak aan het
bewustzijn. De gevolgen van de nieuwe meritocratie zijn huiveringwekkend. Nooit
eerder waren mensen zo gepreoccupeerd met hun eigen succes en ze zijn bereid er
een hoge prijs voor te betalen. Hun kinderen worden vanaf de wieg gestimuleerd
zich positief te onderscheiden van andere kinderen.

Soms tot in het absurde. Uiteraard zorg je dat je kinderen de kleding dragen
waarmee ze andere kinderen de loef af kunnen steken. Als het even kan moeten ze
zich klaar stomen voor het gymnasium en de Universiteit. Het vmbo wordt gezien
als de vergaarbak van de sukkels. Iemand die succesvol wil zijn gaat regelmatig
naar de sportschool en de zonnebank, is alert dat hij of zij niet te dik wordt,
leert hoe je de beste sollicitatiebrief schrijft en de cv zo mooi mogelijk
maakt.

Op het werk zorg je dat de baas in de gaten krijgt dat jij het beter doet dan je
collega en hou je haarscherp in de gaten hoe je collega hetzelfde doet.
Natuurlijk om die weer te kunnen overtreffen. Je ziet er piekfijn uit en als de
natuur je niet gunstig gezind was, laat je dat door de mooimaakindustrie zo veel
mogelijk herstellen. Je weet dat beeldvorming belangrijker is dan de
werkelijkheid. De schijn ophouden is een deugd geworden. 'Ook al draagt een aap
een gouden ring, het is en blijft een lelijk ding', zei mijn moeder vaak. Niets
is minder waar.

De preoccupatie met het eigen succes heeft vergaande politieke consequenties.
Mensen die weinig vaardigheden hebben, geen ouders die alles deden om hun kind
een voorsprong te geven, die met moeite het vmbo doorlopen, die te weinig
wilskracht hebben om van slechte leefgewoonten af te komen, die het niet kunnen
bolwerken tegen hun collega's, die geen geld hebben om zich mooier te maken dan
ze zijn, kortom 'de sukkels die te besodemieterd zijn om thuis van de bank af te
komen' moeten er niet op rekenen dat hun mislukking gezien wordt als een
maatschappelijk probleem, laat staan dat 'de hardwerkende Nederlander' er ook
maar een cent voor over heeft hun leven een beetje op te fleuren. Te weinig
productieve mensen zijn lui, mensen met een gebrek aan leervermogen zijn in
gebreke. Oud worden kan nog net, maar mag niet te veel kosten.
En Rutte zag dat het goed was.

Marcel is socioloog.

Oud worden kan nog net, maar mag niet te veel kosten

LOAD-DATE: 23 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              38 of 161 DOCUMENTS



                                 de Volkskrant

                            23 oktober 2013 woensdag

Een Belg is Hij Die Niet Van Holland Houdt

BYLINE: FEMKE NOORDINK, IS FREELANCE JOURNALIST.

SECTION: Opinie en Debat; Blz. 34

LENGTH: 717 woorden


Burenruzie


Nederland heeft een vast plekje in het bewustzijn van de Belg, die daar zijn
identiteit aan ontleent.

De Waal Yves Vander Cruysen wil aantonen dat de kleine Belgen veel hebben
bijgedragen aan onze planeet, zo lees ik (Buitenland, 21 oktober). Dit doet hij
door onder de aandacht te brengen dat niet een Nederlander, maar een Belg aan de
basis lag van de stichting van New York. In zijn onderzoek en bewijsvoering ben
ik niet gedoken, maar de afgunst jegens Nederland die hier doorheen sijpelt,
vind ik tekenend voor Belgen - Walen en Vlamingen gelijk. Een constatering die
ook aan de oppervlakte kwam toen ik in België woonde en werkte, in
respectievelijk Gent en Brussel. Een spijtige conclusie, omdat Belgen (door deze
afgunst?) volstrekt niet van Nederlanders houden. Vooral betreurenswaardig als
je je als Nederlander tussen de Belgen begeeft.



In Belgie kan ik uitstekend doorgaan voor landgenoot - mits ik mijn mond houd.
Zit ik undercover in het openbaar vervoer, dan word ik ontmaskerd als de
conducteur mijn kaartje controleert. Zodra ik 'alstublieft' zeg, draaien alle
koppen om. Amai, jij bent er zo-een! Wat doet die Ollander in onze tram!

Van de positieve kant bekeken is België Nederland in de overtreffende trap.
Indrukwekkende architectuur, bourgondisch eten, een gemoedelijke sfeer, cultuur
in overvloed. Meer ruimte, minder gebral en op z'n tijd nog lekker
ongeorganiseerd. Je eet er hesp met waterzooi bij je nonkel en je kuismadam
stoft er de chauffage af. Enig toch? Alleen kan ik wat ik ben niet veranderen.
Eens een Ollander, altijd een Ollander.

Maar waar komt die vandaan, die onderhuidse Ollandernijd? Wat meespeelt is dat
België kleiner is dan Nederland (met burgers die Vander Cruysen ook als 'kleine
Belgen' typeert). Een strook langs de zuidkant van ons land van waaruit je bij
helder weer met een beetje verrekijker nog altijd Nederland ziet liggen. Het
Calimero-effect ligt dus voor de hand.

Ik zie dat gedrag als afgunst tegenover een grotere broer - laten we hem alvast
'Henk' noemen - die zijn kleinere broer overschaduwt.

Henk zelf merkt het bestaan van kleine broer België nauwelijks op. Zoals een
Belg eens zei: wij hebben honderden prachtige biertjes die niemand ter wereld
kent. Holland heeft er een paar die niet te drinken zijn, en die kent iedereen.


Als Henk al weet waar België ligt, heeft hij slechts een vaag beeld voor ogen
van Vlamingen als simpele maar sympathieke lieden met een koddig accent. 'Omdat
iedereen daar lacht' en 'dat taaltje is zo zacht', aldus Henks hitsong uit de
jaren tachtig.

In tegenstelling tot de Nederlander, die alleen Kabouter Plop dan wel Bart
Peeters kent, kent iedere Belg minimaal één Nederlander persoonlijk. Dat is een
belasting ontduikende buurman, of de weinig fijnzinnige importpartner van een
familielid. Zit ik in België in de trein, dan hoor ik regelmatig gesprekken over
Hollanders om me heen. Nederlanders als 16 miljoen Henk en Ingrids, die tijdens
hun vakanties de boel weer eens luidruchtig komen verstieren in dat mooie
Vlaanderenland of in de Ardennen. De eerste Nederlander die in de trein een
monoloog afsteekt over Belgen moet ik nog tegenkomen.

Al met al is het duidelijk: Nederland heeft een vast plekje in het bewustzijn
van de Belg. En die aanwezigheid in het Belgisch brein heeft een functie. Belgen
hebben de Nederlander nodig. Een gezamenlijke tegenstander om zich tegen af te
zetten, om zich een eigen identiteit te vormen. Want een identiteit krijgt
alleen inhoud als er iets tegenover staat, wordt alleen een 'zelf' in het
bijzijn van 'de ander'.

Een noodzaak voor Belgen, die per definitie moeite hebben met hun identiteit als
volk. Niet voor niets staat Belg (van 'verbelgd' in het Gallisch) in sommige
interpretaties voor 'verbolgen', naar de lichtgeraaktheid van de oude Belgen,
die om de geringste aanleiding met elkaar oorlog voerden (flauwe opmerking, ik
weet 't, maar toch frappant!). Eenheid is er ook vandaag ver te zoeken, met
Vlamingen, Walen, Duitstaligen en een onafhankelijk Brussel. Amper in staat om
samen een staat te vormen. Dus wat maakt een Belg nou tot Belg? In ieder geval
geen gedeelde taal, cultuur of gewoontes.

Nee, de Nederlander. Die geeft de Belg zijn gezicht:

Hij Die Niet Van Hollanders Houdt.

Amai, jij bent er zo-een! Wat doet die Ollander in onze tram!

LOAD-DATE: 23 October 2013

LANGUAGE: DUTCH; NEDERLANDS

GRAPHIC: FEMKE NOORDINK

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              39 of 161 DOCUMENTS



                                 de Volkskrant

                            22 oktober 2013 dinsdag

Tabletgeneratie in China worstelt met karakters van het oeroude handschrift

BYLINE: VAN ONZE CORRESPONDENT, ANNE MEIJDAM

SECTION: Ten Eerste

LENGTH: 464 woorden


Twee maal per week zorgt het televisiedictee in China bij de familie Li voor een
kleine culturele crisis. 'Hoe kan het dat kinderen beter spellen dan
volwassenen?', vraagt de 38-jarige geoloog Li Qun zich af. Bron van ergernis is
het spelprogramma Chinese Karakters Dictee Competitie dat iedere vrijdag- en
zaterdagavond wordt uitgezonden. 'Daar zit ik dan met mijn goede opleiding. Mijn
zoontje van 11 is ook niet echt goed, maar hij verslaat me elke keer opnieuw.'



Li hoeft zich niet te schamen. In een aflevering van het spelprogramma bleek het
leeuwendeel van het studiopubliek niet bij machte het woord 'beschaamd' (ganga)
te spellen. De deelnemende middelbare scholieren deden het nauwelijks beter.

Dat komt hard aan in een land als China dat traditioneel uitermate trots is op
zijn oeroude cultuur. 'Waar moet het naartoe als een groot deel van de bevolking
niet eens meer de eigen taal machtig is?', klaagt schoolmeester Xun Lianjie van
de Nieuw Talent Academie in Peking. 'Moeten we dan maar met z'n allen Engels
gaan schrijven?'

De avondkrant Yangcheng voorziet zelfs het einde van de nationale cultuur. 'Hoe
kunnen we onze vijfduizend jaar aan geschiedenis overdragen zonder het
geschreven woord?', vroeg een columnist zich af.

De oorzaak van de malaise is snel gevonden. Ook Chinezen zetten nog nauwelijks
een pen op papier. Daar zorgen de moderne communicatiemiddelen wel voor. Tik op
je smartphone of tablet simpelweg het woord met gewone letters in, via het
standaard pinyin-systeem, en je krijgt een keuze aan bijpassende karakters voor
je neus. Even aanklikken, en klaar.

Scholieren nemen er de boel er zelfs mee in de maling. 'Ze hebben bijna allemaal
wel een gsm', zegt leraar Xun. 'Daarop zitten ze onder de tafel te spieken. Als
je ze daarop aanspreekt zeggen ze vaak dat het onzin is om in deze tijd nog met
de hand te leren schrijven.'

Nu is het Chinese schrift bepaald niet makkelijk. Om echt mee te draaien, moet
je al gauw vijfduizend karakters kennen, en dan is het niet meer dan menselijk
om er een paar te vergeten. 'Daar is zelfs een oud gezegde voor', zegt
hoogleraar Li He van de Academie voor Sociale Wetenschappen in Peking. 'Pak een
pen op en vergeet een karakter. Waarmee ik maar wil aangeven dat het niets
nieuws is. Niemand kent alle karakters.'

Li ziet maatschappelijke voordelen in de computerafhankelijkheid. 'Lezen en
schrijven waren ooit elitevaardigheden', zegt hij. 'Te tijdrovend voor de gewone
man om echt te leren. Nu kan iedereen via een toetsenbord communiceren'. Li
maakt zich wel degelijk zorgen over het mogelijk verloren gaan van de oude
cultuur. 'Met computers en telefoons ligt de nadruk op efficiëntie. Taal als
praktisch instrument. Daarmee lopen we het risico dat ooit de klassieke
literaire werken niet meer worden begrepen.'

LOAD-DATE: 21 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              40 of 161 DOCUMENTS



                                 de Volkskrant

                            16 oktober 2013 woensdag

Texanen niet bang voor een faillissement

BYLINE: VAN ONZE CORRESPONDENT ARIE ELSHOUT

SECTION: Ten Eerste

LENGTH: 990 woorden


Reportage Tea Party Country


In de anti-Obamastaat Texas maalt de achterban van senator Ted Cruz, de
Republikeinse kwelgeest van president Obama, niet om het begrotingstekort.

Amerika failliet. Instortende beurzen wereldwijd. Terugval in een recessie.
Jesse Kinman blikt of bloost niet. De Texaan heeft van alles te verliezen met
zijn winkel annex restaurant. 'Als het pijn doet, dan doet het maar pijn.' Het
zijn weer goeie tijden voor de oude strijdkreet uit de Texaanse
onafhankelijkheidsoorlog tegen de Mexicanen: de overwinning of de dood!



Niet dat die strijdbaarheid meteen aan Kinman is af te lezen. Hij lijkt meer op
de penningmeester van een toneelvereniging dan op een vrijheidsstrijder. Een
grijze, muizige man van 68. Maar van binnen brandt bij hem het heilige vuur van
de opstand.

Op de etalageruit van zijn antiekwinkel zijn drie stickers geplakt met het woord
Secede: 'Afscheiding'. Het verwijst naar wat de Texaanse gouverneur Rick Perry
voorjaar 2009 zei bij een betoging van de rechts-populistische Tea Party; Texas
zou zich weleens kunnen losmaken van de VS vanwege de honderden miljarden
dollars die president Obama uittrok om de economie te stimuleren. Kinman was het
helemaal met Perry's dreigement eens.

Ook hij vindt de overheid verspillend. 'We praten al zo lang over het wegwerken
van het begrotingstekort. Maar er gebeurt niets. Steeds weer moeten we het
schuldplafond verhogen om geld te kunnen lenen.' Daarom is dit het moment om een
streep te trekken, ongeacht de gevolgen.

'Ik ben niet bang voor Amerika's faillissement!', roept hij, spontaan
bijgevallen door een klant. Ze is een geblondeerde vrouw van in de zestig, klein
van stuk en heet Shirley. Ze weigert haar achternaam te noemen. 'Ik wil niet dat
ze achter me aan komen en me vermoorden.'

Het is een grap. Maar uit de klaagzang die ze in één adem door begint tegen de
IRS, de belastingdienst, die haar straks gaat achtervolgen om de
Obamacare-belasting te betalen, zoals ze dat noemt, blijkt dat ook Shirley geen
overheidssupporter is. Ze heeft het over 'ze' alsof het een anoniem, vormeloos
monster is dat hardwerkende burgers leegzuigt en hun vrijheid opslokt.

Ze is niet de enige in Johnson City, een westernstadje op een uur rijden van de
Texaanse hoofdstad Austin. Het stadje telt ruim 1.100 inwoners, ligt in de
zachtglooiende heuvels van Texas Hill Country en is conservatief. 'Iedereen hier
is Republikein', zegt Kinman.

Vorig jaar haalde Mitt Romney bij de race om het Witte Huis hier in Blanco
County 73 procent van de stemmen. Ted Cruz kreeg 69 procent en is inmiddels als
kersverse senator uitgegroeid tot de kopman van de rechtse rebellie die de
overheid deels op slot heeft gegooid en het land op de rand van een bankroet
heeft gebracht.

LBJ-ranch

Johnson City is meer dan alleen een conservatief bolwerk. Hier staat ook het
huis waar president Lyndon Baines Johnson zijn jeugd doorbracht. Verderop langs
Route 209 bevindt zich de LBJ-ranch, waar Johnson in de jaren zestig
staatslieden en journalisten ontving om ze te laten proeven van het Texaanse
landleven.

Alle monumenten zijn nu dicht door de sluiting van de overheid. Bezoekers uit
New Jersey, New York en Californië staan bedremmeld voor de hekken. Het
personeel zit thuis zonder loon. Het is een voorbode van het nog grotere leed
dat kan volgen als Obama en het Congres het voor morgen ook niet eens kunnen
worden over verhoging van de kredietlimiet. Er zal dan niet genoeg geld meer
zijn om alle rekeningen te betalen.

Het Amerika van president Johnson is ver weg. Toen werd er nog geregeerd. Onder
hem kregen de zwarten burgerrechten en werd de zorg voor ouderen (Medicare) en
armen (Medicaid) geregeld. Ook de boerse Democraat Johnson had te maken met een
onwillig Congres, maar door te dreigen, te paaien of te chanteren kreeg hij zijn
zin. De Texaanse reus schroomde niet de handen van een lastige
commissievoorzitter beet te pakken en te kussen, smekend een voorstel te laten
passeren. Het was van een lijfelijkheid die Obama nooit zal opbrengen, en het
was effectief. Als binnenlands hervormer was Lyndon Johnson het beste wat Texas
ooit voortbracht.

Radicale variant

Tegenwoordig staat de 'Lone Star State' voor lage belastingen, deregulering en
een kleine overheid. Het bekende Republikeinse recept, maar dan in de meest
radicale variant die kenmerkend is voor de Zuidelijke factie die partij en land
ontregelt. Nogal wat Texanen ontkennen de evolutie, of de klimaatverandering,
terwijl droogtes nu al jaren als een bijbelse plaag de staat teisteren.

In Johnson City sterven de eikenbomen. Ook in de buurt van het huis waar LBJ
zijn jeugd in armoede doorbracht. Daar loopt Brett Covington - in de veertig,
corduroy shirt, jeans, een blonde paardenstaart onder een cap. Ze blijkt een
mirakel. De geboren Texaanse heeft in Round Rock een winkel voor veevoer en een
boerderij met - zoals haar tienerdochter Taylor grapt - 'Amerika's grootste en
vetste varken'. Volgens haar moeder is dat goed: 'Het beest houdt de coyotes op
afstand.' De boerin blijkt een fabelachtige historische kennis te hebben en
citeert voortdurend uit boeken.

Wat vindt ze van Cruz? 'Dat kun je niet afdrukken', is haar eerste reactie. Dan:
'Hij is een ontwikkeld man en weet hoe ie een menigte moet bespelen, maar het is
veel moeilijker om te regeren dan een menigte te bewerken met populistische
retoriek.'

Volgens haar is Texas altijd conservatief geweest. 'Dat heeft te maken met het
pioniersverleden. Jullie Europeanen begrijpen dat leven niet. Elders in Amerika
duurde pionieren één generatie. In Texas duurde het honderd jaar. Het was de
grens met indianenland. In 1907 werd nog een vrouw vermoord door de indianen!
Dat leidde tot een ruig individualisme, het geloof voor jezelf te moeten
zorgen.' Dat geloof bestaat nog steeds, maar ook Brett Covington weet niet
waarom veel Texanen zó conservatief zijn geworden.

Het Republikeinse recept, maar dan in zijn meest radicale variant, dat is Texas

LOAD-DATE: 15 October 2013

LANGUAGE: DUTCH; NEDERLANDS

GRAPHIC: De Texaanse politici Lyndon Johnson (links) en Ted Cruz.
Foto's White House / Reuters

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              41 of 161 DOCUMENTS



                                 de Volkskrant

                            14 oktober 2013 maandag

Studieadviseur lokte scholieren naar Inholland

BYLINE: VAN ONZE VERSLAGGEVERS JOCHEM VAN DEN BERG STEPHAN TER BORG

SECTION: V DIDU; Blz. 12

LENGTH: 301 woorden


De Speld Jouw vaste prik voor Betrouwbaar Nieuws

Satire

Vandaag maakte de politie bekend studieadviseur Ronald P. (43) uit Hoorn te
hebben gearresteerd. P. wist over een periode van acht jaar vele honderden
studenten via sociale media naar een opleiding van Inholland te lokken.



P. speurde via sites als Hyves en Facebook naar onzekere leerlingen van
middelbare scholen in de regio. Nadat hij contact had weten te leggen, probeerde
hij de leerlingen in lange chatsessies te verleiden om een open dag van
Inholland te bezoeken. Daar kregen ze van hem brochures en ander informatief
materiaal. In sommige gevallen wist P. leerlingen zover te krijgen zich in te
schrijven voor een studie Vrijetijdsmanagement. Veel slachtoffers durven geen
aangifte te doen. Schaamte speelt daarbij een belangrijke rol.

Volgens zijn buren is Ronald P. een onopvallende verschijning. Nel Dijkhuizen
woont sinds medio 2008 bij P. in de straat. 'Ik zag hem wel eens met zijn hond
lopen. Een doodnormale man. Dat is nou juist het griezelige.'

De ontdekking dat zich jarenlang een manipulatieve studieadviseur van Inholland
in hun midden bevond, komt hard aan in de buurt. Dijkhuizen: 'Als je dan leest
dat onze buurman jonge mensen naar opleidingen als Sport & Beweging en hbo
rechten heeft doorverwezen. Ja, dan slaat de schrik je om het hart.'

De advocaat van Ronald P. maant tot kalmte. Hij noemt zijn cliënt een gewone
burger, die de scholieren alleen maar wilde helpen. 'Er was geen sprake van
dwang. Het ging hem erom dat deze jonge mensen een diploma kregen.' Bij het
Openbaar Ministerie twijfelt men echter niet aan kwade opzet. Zij noemen de
methoden van P. 'kil en geraffineerd'.

Volgens Minister Opstelten zijn er mogelijk meer malafide studieadviseurs
actief. Hij kondigt aan op korte termijn lokscholieren in te zetten.

LOAD-DATE: 13 October 2013

LANGUAGE: DUTCH; NEDERLANDS

GRAPHIC: Online werden jongeren gelokt.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              42 of 161 DOCUMENTS



                                 de Volkskrant

                            14 oktober 2013 maandag

Fotokanon

BYLINE: DOOR ARNO HAIJTEMA FOTO'S FOTOSTUDIO MERKELBACH / STADSARCHIEF

SECTION: V Opening

LENGTH: 1135 woorden


Beschouwing portretten Studio Merkelbach 1913 - 1969 Fotografie


De glamourfoto's van Studio Merkelbach uit Amsterdam waren vermaard: van Toon
Hermans tot jan modaal. Duizenden portretten zijn verzameld voor een boek en een
tentoonstelling.

De camera in het hart van de tentoonstelling over Fotostudio Merkelbach
intimideert. Een forse kast, gedragen door een manshoge stellage met tandwielen
en geleiderails, een lens zo groot als het oog van een potvis. Het zou een
martelwerktuig kunnen zijn, een guillotine, een meetinstrument, een hakselaar.
Maar nee: het apparaat werd ruim een halve eeuw gebruikt voor zachtmoedige
doeleinden. Een veelvraat was het wel: tienduizenden prominente en minder
prominente Nederlanders passeerden haar magische oog en poseerden voor de
eeuwigheid. De camera verzwolg hun beeltenis en produceerde een glasplaat die de
basis vormde voor een haarscherpe afdruk in duotone.



Zo ging het van 1913 tot 1969 in de luxe studio opgericht, door Jacob Merkelbach
(1877-1942), op de vijfde verdieping van modehuis Hirsch aan het Leidseplein in
Amsterdam. Acteurs, musici, filmsterren, huisdieren, hooggeplaatsten als
burgemeesters en de koningin, gezinnen op hun paasbest - het was er met
nauwelijks een onderbreking een komen en gaan van gelegenheidsmodellen. Het
stadsarchief van Amsterdam, beheerder van de 40 duizend glasnegatieven uit de
met ambtenarenijver in kaartenbakken geadministreerde nalatenschap van Studio
Merkelbach, heeft de collectie gedigitaliseerd, een fraaie selectie
samengebracht in een boek en de absolute topstukken opnieuw afgedrukt ten
behoeve van de expositie met die klerenkast van een camera als middelpunt.

Zo is een sfeervolle, met liefde en zorg samengestelde tentoonstelling ontstaan
van technisch moeilijk te overtreffen hoogstandjes, foto's met grote historische
waarde, hilarische en een enkele keer aangrijpende afdrukken. Met zo veel
virtuositeit bijeengebracht, is de prangende vraag waarom je de zaal toch
tamelijk onaangedaan verlaat.

De Nederlandse cultuurgeschiedenis van de 20ste eeuw laat zich mooi aflezen in
de portretten. Je ziet het terug in de haardracht en in de mode, in de
aanvankelijke bedeesdheid waarmee modellen poseren en de flair waarmee vooral
vrouwen in de jaren twintig en dertig dat doen, geïnspireerd door de glamour van
filmsterren en theateracteurs. Mooi en bij vlagen hilarisch is de manier waarop
destijds beroemde acteurs met uiterst expressieve uitdrukkingen in de fotostudio
het - nu zo gedateerde - grote drama van het podium op de gevoelige plaat
proberen over te brengen.

Talrijk zijn ook de filmfoto's die Merkelbach maakte, honderden werden er
gemaakt op de sets van destijds beroemde producties als Komedie om geld (1936),
De spooktrein (1939), en Morgen gaat het beter (1939, met de diva Lily
Bouwmeester). Spannend materiaal voor liefhebbers van Nederlandse
filmgeschiedenis, maar voor de leek voornamelijk curieus.

Interessanter vaak dan de zelfbewuste blik waarmee onvermijdelijk bijna of
geheel vergeten podiumkunstenaars zich hebben laten portretteren, zijn de
burgers die opdraafden in Studio Merkelbach. In die portretten van kinderen in
hun zondagse kleren, met pop of knuffel in de hand, van jochies met fris gekamde
kuif en meisjes met strikken in het haar, valt onder de afgedwongen pose, onder
de duistere ernst die hen in de studio omgaf bijna altijd een twinkelende
spontaniteit te ontdekken.

Ook in de oorlogsjaren voelden talrijke Amsterdammers de behoefte zich, al dan
niet met hun gezin, te laten vereeuwigen. Onzekere tijden stimuleren blijkbaar
de wens een tastbare herinnering te hebben aan de fragiele vrienden- en
familiebanden. Op pijnlijke wijze blijkt dat ook aan de veranderende clientèle
van Merkelbach. Nog tot in 1940 behoorden relatief veel gegoede Joodse
Amsterdammers tot de bezoekers van de studio. Door de vervolging en deportaties
verdwenen zij uit de stad en kwamen er nieuwe klanten voor in de plaats: Duitse
officieren in vol ornaat, al dan niet met pet, bijna nooit zonder dat
belangrijkste distinctief, de adelaar met het hakenkruis.

Die lobbes van een camera bleef onverschillig onder al die modellen, die klikte
voor de Joden die, vermoedelijk onwetend van hun lot, voor de laatste keer
poseerden, voor onderduikers of verzetslieden die een portret nodig hadden voor
een vals persoonsbewijs, voor SS-officieren en voor Wilhelmina, die na de oorlog
een nieuw staatsieportret nodig had. Voor de jonge komiek Toon Hermans en voor
het gestaag afnemende aantal burgers dat in de wederopbouwjaren nog de weg naar
de studio wist te vinden.

Studio Merkelbach stond open voor alle gezindten. Als die zich in de
oorlogsjaren al afhoudend ten opzichte van de bezetters had willen opstellen,
was dat in de praktijk van alledag onmogelijk; op het dak van Hirsch stond
afweergeschut, dat de Duitsers binnendoor alleen via de studio konden bereiken.
Begrijpelijk opportunisme dus. Tegelijk laten juist de foto's uit die
oorlogsjaren in het extreme zien waar het die enorme nalatenschap van Studio
Merkelbach aan ontbreekt: een fotografisch oog dat verder kijkt dan technische
perfectie en een fotogeniek uiterlijk, een fotograaf die wil doordringen in de
ziel van zijn model, die dat model gebruikt, desnoods misbruikt, voor zijn eigen
signatuur en artistiek standpunt.

Natuurlijk zijn dat geen kwaliteiten waarmee commerciële studiofotografen de
kost konden verdienen - hun klanten zouden daarop geenszins hebben zitten
wachten. Als op deze expositie iets zonneklaar blijkt, is het wel dat het de
inbreng van een fotograaf is die bepaalt of een portret - buiten de privésfeer
van het model zelf - eeuwigheidswaarde heeft. Kijk naar de foto's van de
vooroorlogse sterren Lily Bouwmeester, Louis Borel en Dolly Mollinger en
realiseer je: hun aanblik is vereeuwigd, maar hoe vergankelijk hun roem. Geen
glamour is daartegen opgewassen.


FOTOSTUDIO MERKELBACH, PORTRETTEN, 1913-1969 EN STUDIOPORTRETTEN 2013,
STADSARCHIEF AMSTERDAM, T/M 5/1. HET (GELIJKNAMIGE) BOEK OVER MERKELBACH IS
UITGEGEVEN DOOR KOMMA/D'JONGE HOND EN KOST 45 EURO.

Reflecties

Jaarlijks verstrekken het Amsterdamse Fonds voor de Kunst en het Stadsarchief
foto-opdrachten. Dit jaar vroegen zij Erwin Olaf, Petra Stavast en het duo
Blommers-Schumm te reflecteren op de portretten van Studio Merkelbach. Het
resultaat is te zien in de hal van gebouw De Bazel in Amsterdam, waar het
archief is ondergebracht. Olaf maakte sobere portretten van Joodse
Amsterdammers. Stavast gebruikte een van de eerste mobiele telefoons met
camerafunctie om acteurs-als-zichzelf te portretteren. Blommers-Schumm
gebruikten enkele foto's van Merkelbach als basis voor uit in hun eigen studio
aangetroffen alledaagse objecten opgebouwde portretten.

Ook in de oorlogsjaren voelden talrijke Amsterdammers de behoefte zich te laten
vereeuwigen

LOAD-DATE: 13 October 2013

LANGUAGE: DUTCH; NEDERLANDS

GRAPHIC: Zoon van familie J. Hanf, 1917.
Fotostudio Merkelbach / Stadsarchief
Oberleutnant Gust, Luftwaffe, 1941.
Fotostudio Merkelbach / Stadsarchief
Actrice Lily Bouwmeester in Ergens in Nederland, 1940.
Fotostudio Merkelbach / Stadsarchief
Van links af: portret gemaakt door Blommers-Schumm, actrice Ellen Vogel door
Petra Stavast en Benjamin Kramer door Erwin Olaf. Fotostudio Merkelbach /
Stadsarchief
Fotostudio Merkelbach / Stadsarchief
Actrice Ellen Vogel
Fotostudio Merkelbach / Stadsarchief
Benjamin Kramer
Fotostudio Merkelbach / Stadsarchief
Fotostudio Merkelbach / Stadsarchief

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              43 of 161 DOCUMENTS



                                 de Volkskrant

                           10 oktober 2013 donderdag

Theater

SECTION: V Kunst; Blz. 17

LENGTH: 487 woorden


De beste cultuur voor de komende week

Het oog van Leonardo P

Egon Kracht & The Troupe. Première 10/10 in Stadsschouwburg Velsen. Tournee t/m
22/12. http://thetroupe.nl

Een muziektheatervoorstelling van Egon Kracht & The Troupe over de wereld van
Leonardo Da Vinci. De vele facetten uit zijn wetenschappelijke en artistieke
werk worden belicht en bezongen in een verhaal dat gaat over observeren,
verwondering, nieuwsgierigheid, experiment, creativiteit, fantasie en magie.

Toppers in de mistP

Droog Brood. Première 11/10 in De Kleine Komedie in Amsterdam.Tournee t/m 30/5.
http://droogbrood.nl

Bas Hoeflaak en Peter van de Witte vormen al 12 1/2 jaar het cabaretduo Droog
Brood. Ter gelegenheid van dit jubileum touren zij door het land met Toppers in
de Mist, een show met hoogtepunten uit hun carrière.

Oneman show P

Ronald Snijders. Première 12/10 in Theater Bellevue in Amsterdam. Tournee t/m
31/5.

hummelinckstuurman.nl

Absurdist Ronald Snijders presenteert een groots opgezette split personality
show. Het showballet, de kandidaten, de gastartiesten en de gestoorde
nieuwsbulletins, het komt allemaal uit zijn hoofd.

Don Quichot R

Het Nationale Ballet. Van 12 t/m 23/10 in het Muziektheater in Amsterdam.

het-ballet.nl

Het Nationale Ballet herneemt Don Quichot, een avondvullende productie die de
groep in 2010 uitbracht in een interpretatie van de Russische topchoreograaf
Alexei Ratmansky. Hij baseerde zich op het libretto van de eerste versie die
Marius Petipa in 1869 van het ballet maakte, maar voegde ook eigen elementen en
nieuwe choreografieën toe. Met Peter Faber als Don Quichot en Frans Schraven als
Sancho Panza.

Waarom Mannen Seks Willen en Vrouwen liefde

Première 14/10 in de Goudse Schouwburg en op tournee t/m 15/2.

degraafencornelissen.nl

Komedie van Allard Blom voor alle vrouwen die meer over De Man te weten willen
komen en voor alle mannen die hopen De Vrouw beter te begrijpen. Adam en Eva,
Henk en Ingrid, Romeo en Julia, ze blijven elkaar verbazen. Met Alfred van den
Heuvel, Dorien Haan en Joey Ferre in de regie van Paul van Ewijk.

THE GREAT BEAN

Scapino Ballet. Tournee t/m 9/11.

scapinoballet.nl jjjjj

Een goed in elkaar gezette, mooi gedanste show met choreografieën van Felix
Landerer, Fang-Yu Shen en Ed Wubbe waarin entertainment en tragiek nauw
verstrengeld zijn.

VREUGDETRANEN DROGEN SNEL

Ro Theater. Tournee t/m 15/11.

rotheater.nl jjjjj

Alle personages in deze dromerige voorstelling zijn een beetje verloren maar
proberen er toch iets van te maken. Weemoed is het allesverbindende sentiment.
Regie: Alize Zandwijk.

HOTEL PERDU

Het Houten Huis. Tournee t/m 29/12.

hethoutenhuis.org jjjjj

Martin Franke onttrekt een magisch geluidsdecor aan nostalgische bureauspullen
in deze mimevoorstelling over verloren mensen en verweesde objecten.

DEATH BY POWERPOINT

Golden Palace. Tournee t/m 12/1.

goldenpalace.nl jjjjj

Een feest van herkenning voor iedereen die in een bedrijf werkt.

THEATER

LOAD-DATE: 10 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              44 of 161 DOCUMENTS



                                 de Volkskrant

                             8 oktober 2013 dinsdag

Smeer Poetin geen stroop om de mond

BYLINE: J. VERNIERS

SECTION: Opinie en Debat; Blz. 29

LENGTH: 206 woorden


Brief van de dag

Terwijl in Nederland gewone burgers demonstreerden, weet onze Nederlandse
politiek enkel de slappe diplomatieke weg te bewandelen om Nederlandse
Greenpeace-leden vrij te krijgen, nadat die als boeven, beter gezegd piraten,
zijn vastgezet.

We weten allemaal nog hoe Erwin Vermeulen destijds drie maanden in Japan werd
vastgehouden, omdat hij tegen walvisjacht ageerde. We weten ook hoe toenmalig
minister Rosenthal 'druk' zette: dat deed hij niet.

Diederik Samsom, ooit zelf principieel activist en zelfs campagneleider bij
Greenpeace, heeft nu een andere pet op, niet meer groen en zelfs niet rood want
die kleur heeft de PvdA allang verloren. Toch ongelooflijk dat juist hij niet
reageert of zijn PvdA-collega Timmermans aanspoort tot minder keurige reacties!
In plaats van dat Nederland nu een vuist maakt, gaat Willem-Alexander in het
kader van het Nederland-Ruslandjaar in november dictator Poetin met een
tegenbezoek vereren, terwijl diens komst aan Nederland zoveel stof deed opwaaien
door diens antihomowet. En dan heb ik het nog maar niet over Ruslands rol in
Syrië.

Laat de politiek de nieuwe koning ervan weerhouden om deze despoot nog meer
stroop om de mond te smeren vanwege koopmansgewin.

J. Verniers, Arnhem

LOAD-DATE: 7 October 2013

LANGUAGE: DUTCH; NEDERLANDS

GRAPHIC: Russische politie brengt Greenpeace-activisten op 4 oktober naar een
gevangenis.
Foto AFP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              45 of 161 DOCUMENTS



                                 de Volkskrant

                            5 oktober 2013 zaterdag

Toen waren er ... nog vijf

BYLINE: HANS WANSINK

SECTION: Boeken

LENGTH: 1934 woorden


Libris Geschiedenis Prijs 2013


Op 20 oktober wordt bekendgemaakt wat het beste historische boek is van 2013. De
vijf kanshebbers op een rij. Met vrouwen, ontdekkingsreizigers, oorlog,
middeleeuwers en de nasleep van een verzetsdaad.

Wat zijn de beste vijf geschiedenisboeken van het afgelopen jaar? Op 20 oktober
zullen we het weten, als de winnaar van de Libris Geschiedenis Prijs 2013 wordt
bekendgemaakt.

De auteurs prijzen hun werk vanavond zelf aan tijdens de Nacht van de
Geschiedenis die in het Rijksmuseum in Amsterdam plaatsvindt. Ze lezen voor uit
eigen werk, gaan in debat met het publiek en worden aan de tand gevoeld door
Volkskrant-redacteur Martin Sommer.



De jury van de Libris Geschiedenis Prijs 2013, aangevoerd door de gewezen
president van De Nederlandsche Bank Nout Wellink, moest pijnlijke keuzes maken
om tot een shortlist van vijf nominaties te komen. Zo haalde Reizen zonder John
van Geert Mak de laatste ronde niet eens. Opmerkelijk, want Maks reisverslag zou
geen gek figuur slaan als winnaar van de prijs. Hij deed de tour die John
Steinbeck in 1960 door ruim twintig Amerikaanse staten maakte om de temperatuur
van de natie op te nemen een halve eeuw later nog eens dunnetjes over. Mak
bespeelt met souplesse uiteenlopende registers; reportages, geschiedenislessen
en literaire kritiek wisselen elkaar af. Zo krijgt het verschil tussen de
Amerikaanse droom en de ontluisterende werkelijkheid van Main Street reliëf.
Reizen zonder John is bij uitstek het geschiedenisboek dat je je neef op zijn
verjaardag cadeau kunt doen.

Nu Mak is afgevallen, is het niet eenvoudig te raden wie van de finalisten gaat
winnen. Vermoedelijk maakt Els Kloek met haar 1001 vrouwen uit de Nederlandse
geschiedenis nog de minste kans. Niet omdat haar ambitieuze project geen
bekroning verdient, maar omdat het 1.555 pagina's tellende lexicon van bijna een
miljoen woorden toch meer een naslagwerk dan een leesboek is. Frits van Oostrom
is favoriet met Wereld in woorden als de jury het presenteren van nieuwe
historische inzichten de doorslag laat geven. Als het om puur leesplezier gaat,
gooit Jan Brokken de hoogste ogen met De Vergelding. Martin Bossenbroek (De
Boerenoorlog) en Roelof van Gelder (Naar het aards paradijs) zitten tussen deze
twee polen in: geslaagde verhalende geschiedschrijving met hier en daar een
verrassende vondst.

Martin Bossenbroek: De boerenoorlog

Athenaeum - Polak & Van Gennep; 614 p.; EUR 24,95.

Toen de Britten in 1899 een troepenmacht de oceaan over stuurden om korte metten
te maken met de Boerenrepublieken Transvaal en Oranje Vrijstaat, hielden ze geen
rekening met serieuze tegenstand. Maar de afstammelingen van Hollandse
kolonisten lieten zich niet zomaar in de pan hakken. Dankzij het goud dat bij
Johannesburg in overvloed werd gedolven, konden ze de beste geweren kopen,
waarmee ze duizenden Britse soldaten wisten uit te schakelen. Uiteindelijk
duurde de Boerenoorlog drie jaar, met grote verliezen aan beide kanten. De
Boeren werden verslagen, hun boerderijen platgebrand en hun oogsten vernietigd.
Maar ze kregen op termijn wel zelfbestuur en bedongen bij de Britten dat de
kleurlingen en zwarten geen stemrecht kregen.

Bossenbroek beschrijft de voorgeschiedenis van de oorlog vanuit het perspectief
van de jonge Nederlandse jurist Willem Leyds, de naaste medewerker van
Boerenleider Paul Kruger. Hij put daarbij uit brieven van de vrouw van Leyds met
levendige beschrijvingen van de spartaanse omstandigheden in de binnenlanden van
Zuid-Afrika. Leyds reisde regelmatig naar Nederland om steun en financiering
voor de Boerenzaak te organiseren.

De jonge journalist Winston Churchill is de protagonist van Bossenbroek bij zijn
beschrijving van de Britse militaire expeditie. In het slotdeel speelt Deneys
Reitz, een soldaat die aan de zijde van de Boeren tot het bittere einde bleef
doorvechten, de hoofdrol. Bossenbroek trakteert zijn lezers op beeldende
beschrijvingen van de gevechtshandelingen.

Jan Brokken: De Vergelding

Atlas Contact; 384 p.; EUR 19,95.

Journalist en schrijver Jan Brokken heeft jarenlang onderzoek gedaan naar het
drama van zijn geboorteplaats Rhoon, zonder het raadsel op te lossen. Ernst
Lange, een 18-jarige matroos in opleiding van de Kriegsmarine, was in dat dorpje
onder Rotterdam ingekwartierd. In de avond van 10 oktober 1944 liep Lange met
zijn 14-jarige liefje Sandrien, twee andere soldaten en nog een 'moffenmeid' in
het aardedonker tegen een schuin over de dijk hangende elektriciteitsdraad aan.
Lange overleefde de 500 volt niet. Het was een daad van sabotage; de stroomdraad
was losgetrokken om de Duitse soldaten en hun moffenmeiden te treffen. In een
impulsieve wraakactie werden zeven onschuldige inwoners van Rhoon doodgeschoten
en hun huizen in brand gestoken.

In het dorp houdt de vraag wie de draad over de dijk heeft gespannen de inwoners
nog steeds verdeeld. Brokken geeft geen uitsluitsel, maar komt met drie
mogelijke daders: een jaloerse jongen, een bedrogen echtgenoot en een roekeloze
verzetsman. Door dit open einde wint De Vergelding aan literaire kwaliteit.
Brokken psychologiseert er lustig op los, en treedt ook zelf als personage op in
zijn historische detective. Niet elke lezer van geschiedenisboeken kan daar
tegen, maar wie geen purist is, leest het boek in één ruk uit.

Roelof van Gelder: Naar het aards paradijs - Het rusteloze leven van Jacob
Roggeveen, ontdekker van Paaseiland (1659-1729)

Balans; 336 p.; EUR 29,95.

Kaartenmakers en kooplieden waren ervan overtuigd dat in de Stille Zuidzee
tussen Zuid-Amerika en Indië een groot continent moest liggen, dat wachtte op
ontdekking. Als er ten zuiden van de evenaar minder land zou zijn dan ten
noorden, zou de aarde immers uit zijn evenwicht raken, was de gedachte. Hoe
langer het Zuidland onontdekt bleef, des te mooier het in de verbeelding van de
17de-eeuwers werd: de schatten lagen er voor de kolonisten voor het oprapen.
Jacob Roggeveen, notaris in Middelburg, voer met drie schepen van de
West-Indische Compagnie vanaf Texel via Kaap Hoorn de Stille Oceaan op. Op 5
april 1722, met Pasen, ontdekte hij een eiland dat hij Paaseiland noemt.
Roggeveen en zijn 134 mannen werden door de inheemse bevolking gastvrij
onthaald. Ze stonden versteld van de enorme beelden, van soms wel 9 meter hoog,
waarbij de eilandbewoners vuren maakten ter ere van hun voorvaderen. Maar na
twaalf uur verlieten de ontdekkingsreizigers het eiland weer, vergeefs op zoek
naar Zuidland.

Van Gelders biografie biedt veel meer dan een beeldend verslag van de onzalige
reis, die door opvarenden goed is gedocumenteerd. Hij schetst een rijk portret
van het economische, politieke en culturele leven in de Gouden Eeuw, vanuit het
Zeeuwse perspectief. Hij vertelt van de opwinding die zich van Vlissingen
meester maakte wanneer een schip van de VOC, met een uitgeputte bemanning, uit
Indië terugkeerde.

Van Gelder doet ook verslag van de strijd tussen de gereformeerde staatskerk en
de ketterse dissidenten waartoe ook Roggeveen behoorde. Wat er aan afwijkende
opvattingen was toegestaan verschilde nogal eens; de vele boekhandelaren die
Middelburg telde wisten vaak niet welke boeken ze wel of niet mochten verkopen.

Els Kloek: 1001 vrouwen uit de Nederlandse geschiedenis

Vantilt; 1.556 p.; EUR 39,50.

Toen ik veertig jaar geleden geschiedenis ging studeren, waren koning, keizer en
admiraal uit de mode. De geschiedenis van 'de grote jongens' moest worden
vervangen door de geschiedenis van de verworpenen der aarde, inclusief de
structuren die voor hun deprivatie verantwoordelijk waren. Wij wachtten niet af
wat ons door de hooggeleerden werd voorgeschoteld, maar togen zelf de archieven
in. Veel heeft het niet opgeleverd.

De grote uitzondering was de vrouwengeschiedenis: dat bleek een goudmijn voor
een groep ambitieuze studentes. Zij wisten van hun onderzoek een gevestigde tak
van het geschiedkundig bedrijf te maken. Els Kloek, zelf vrouwenhistorica van
het eerste uur, plukt in haar 1001 vrouwen uit de Nederlandse geschiedenis de
vruchten van deze inspanningen. Ze mobiliseerde meer dan 300 auteurs en tal van
fondsen om de vrouwen die ooit beroemd of berucht zijn geweest, van abdissen tot
zangeressen, aan de vergetelheid te ontrukken. Veel moeite is gedaan voor het
verzamelen van illustraties vanaf de vroege Middeleeuwen. De vormgeving van Irma
Boom maakt 1001 vrouwen tot een sieraad in uw bibliotheek.

Frits van Oostrom: Wereld in woorden - Geschiedenis van de Nederlandse
literatuur 1300-1400

Bert Bakker; 652 p.; EUR 45.

De 14de eeuw was er een van chaos, crisis en de zwarte dood. Maar, schrijft
Frits van Oostrom, 'bij alle ellende was het ook een eeuw die vleugels kreeg'.
Het deed hem denken aan het concept van de 'creatieve destructie' van de econoom
Schumpeter (1883-1950). Wat voor het kapitalisme geldt, namelijk dat het oude
vormen, gedachten en gebouwen platwalst, gold volgens Van Oostrom ook voor de
nieuwe letterkunde die zich van het Nederlands ging bedienen. De nieuwlichters
hadden geen boodschap meer aan ridderlijke iconen als koning Arthur in zijn
kasteel.

Geen Bourgondische herfst dus, die 14de 'eeuw van verval' zoals we die van Johan
Huizinga kennen. Eerder een Vlaamse, zelfs Hollandse Lente, een dageraad van wat
later de Verlichting zou gaan heten. Langs de handelsroutes van Europa was het
een komen en gaan van geletterden, die elkaar in de opbloeiende steden
ontmoetten. Zij maakten zich los van de kerkelijke hegemonie - en van het Latijn
als lingua franca - en ontdekten de eigen werkelijkheid als stof om over te
schrijven.

De stelling van Van Oostrom staat dus haaks op die van Huizinga's Herfsttij der
Middeleeuwen uit 1919. Toch keek de oude meester uit Leiden zo nu en dan mee
over de schouder van zijn Utrechtse vakgenoot. Naar het voorbeeld van Herfsttij
moest Wereld in woorden niet alleen een nieuw perspectief bieden op de rol van
de literatuur in de late Middeleeuwen, maar ook zelf een werk van letterkunde
zijn. Dat levert rake typeringen en oorspronkelijke vergelijkingen op, maar doet
soms wat geforceerd aan. De mooischrijverij ligt er af en toe net iets te dik
bovenop. Net als indertijd bij Hersfttij.

ZESDE LIBRIS GESCHIEDENIS PRIJS

De Libris Geschiedenis Prijs is een initiatief van Historisch Nieuwsblad,
Libris, de NTR/VPRO, het Rijksmuseum, het Nederlands Openluchtmuseum en de
Volkskrant en wordt dit jaar voor de zevende keer uitgereikt. De winnaar krijgt
EUR 20.000. De jury bestaat dit jaar uit:

Carla Boos, voormalig eindredacteur NTR-televisie

Martine Gosselink, hoofd afdeling geschiedenis van het Rijksmuseum Amsterdam

Beatrice de Graaf, hoogleraar conflict en veiligheid in historisch perspectief
aan de Universiteit van Leiden

Piet de Rooy, emeritus hoogleraar Nederlandse geschiedenis aan de Universiteit
van Amsterdam

Martin Sommer, redacteur van de Volkskrant

Frans Smits, hoofdredacteur van Historisch Nieuwsblad

Pieter-Matthijs Gijsbers, directeur Nederlands Openluchtmuseum

Juryvoorzitter 2013 is Nout Wellink, tot 2011 president van De Nederlandsche
Bank en nu commissaris bij de Bank of China.

EERDERE HISTORISCHE WINNAARS

2007 Auke van der Woud was in 2007 de eerste winnaar met Een nieuwe wereld - het
ontstaan van het moderne Nederland.

2008 Daarna volgden Luuc Kooijmans met Gevaarlijke kennis - Inzicht en angst in
de dagen van Jan Swammerdam,

2009 Jolande Withuis met Weest manlijk, zijt sterk - Pim Boellaard 1903-2001:
Het leven van een verzetsheld;

2010 David Van Reybrouck met Congo - Een geschiedenis; en

2011 Jaap Scholten met Kameraad Baron.

2012 Vorig jaar won Bart van der Boom met 'Wij weten niets van hun lot' - Gewone
Nederlanders en de Holocaust.

LOAD-DATE: 4 October 2013

LANGUAGE: DUTCH; NEDERLANDS

GRAPHIC: De genomineerde boeken, rustend op Reizen zonder John van Geert Mak.
Dat werk zou geen gek figuur slaan als winnaar, maar haalde de laatste ronde
niet.
Foto Ellen Mandemaker
Martin Bossenbroek: De boerenoorlog
Jan Brokken: De Vergelding
Roelof van Gelder: Naar het aards paradijs - Het rusteloze leven van Jacob
Roggeveen, ontdekker van Paaseiland (1659-1729)
Els Kloek: 1001 vrouwen uit de Nederlandse geschiedenis
Frits van Oostrom: Wereld in woorden - Geschiedenis van de Nederlandse
literatuur 1300-1400

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              46 of 161 DOCUMENTS



                                 de Volkskrant

                            5 oktober 2013 zaterdag

Alles is perceptie

BYLINE: ARIE ELSHOUT

SECTION: Vonk; Blz. 6

LENGTH: 873 woorden


Obamacare - Toekomst van de zorg in VS wordt bepaald door 'framing'

De harde strijd om de zorgwet van Obama ontwricht de Amerikaanse samenleving.
Democraten en Republikeinen ondertussen gaan elkaar te lijf in een permanente
campagne waar beeldvorming leidraad is.

Als het de naam Obama draagt, is het 'fout'

What's in a name?, laat Shakespeare Julia van Romeo zeggen. 'Dat wat wij een
roos noemen, zou onder een andere naam even zoet ruiken'.

Maar in de politiek ligt dat anders. Daar doet een naam er heel veel toe, zoals
weer bleek deze week op Hollywood Boulevard in Los Angeles.

Wat vinden jullie van de hervorming van de gezondheidszorg?, vroeg een tv-ploeg
van de komiek Jimmy Kimmel aan voorbijgangers. Zijn jullie voor Obamacare of
voor de Affordable Care Act? De meesten waren tegen het eerste en voor het
laatste. Ze wisten niet dat het namen zijn voor een en dezelfde zorgwet.

De les van dit stukje straattoneel: sommige Amerikanen zijn op voorhand tegen
alles waarop de naam Obama staat.

Hun ontmaskering was komisch maar ook zorgwekkend. Ongeacht wat de president
doet of zegt - ze zijn tegen. Wat is er dan verkeerd aan Obama?, vroeg ik
dinsdag aan de 68-jarige Pat Armstrong uit Californië, die vanwege de
gedeeltelijke sluiting van de overheid niet naar het Vrijheidsbeeld in New York
kon. Haar antwoord: 'Dat hij in het Witte Huis zit. Dat is verkeerd. Hij kan
niks, mist de ervaring en heeft voor hij president werd nooit een echte baan
gehad.'

De oud-lerares en Romney-stemmer is niet de enige die moeite heeft Obama als
haar president te accepteren, los van de inhoud van zijn beleid. In Hardball,
een politiek programma van de linkse zender MSNBC, doet presentator Chris
Matthews geregeld de legitimiteitstest bij Republikeinse Congresleden. Hij
vraagt hen dan of ze Obama erkennen als hun wettige president. Verbluffend vaak
volgt bij politici uit conservatieve districten een ontwijkend antwoord.

Het gaat zelfs zo ver dat sommigen ter rechterzijde de president nog altijd
weigeren te aanvaarden als een Amerikaan vanwege zijn Keniase vader en vanwege
het feit dat hij een deel van zijn jeugd in Indonesië heeft doorgebracht. De
Republikein Newt Gingrich, als politieke pyromaan altijd bereid olie op het vuur
te gooien, zei van de week dat Obama door zijn verzet tegen onderhandelingen met
de Republikeinen schuldig is aan de huidige begrotingscrisis, want, aldus
Gingrich: 'Obama weigert zich te gedragen als een Amerikaanse president'.

Let op: Gingrich zegt niet 'als een president', maar 'als een Amerikaanse
president'. Hij weet donders goed welk sentiment hij hier bespeelt.

Dit soort negatieve gedachten en gevoelens in conservatieve kringen spelen een
grote rol in het conflict tussen de president en de Republikeinen in het Congres
over de begroting en de zorgwet. De slag om de publieke opinie is in volle gang
en voor groot deel is dat een woordenstrijd, waarin het zelfs van doorslaggevend
belang kan zijn, zoals uit de straatinterviewtjes van Jimmy Kimmel blijkt, hoe
de zorgwet wordt genoemd.

Het zijn de Republikeinen die de term 'Obamacare' hebben geïntroduceerd. Ze
hoopten met dit etiket het verzet tegen de hervorming van de gezondheidszorg te
mobiliseren, wetende dat er kiezers zijn die bij de naam Obama meteen denken aan
iemand die ver afstaat van de gemiddelde Amerikaan, te veel uitgeeft, de
persoonlijke vrijheid beknot, geld afpakt van hardwerkende burgers en dat geeft
aan niet zulke hardwerkende burgers en eigenlijk een Europese socialist is.

Verontschuldiging

Een jaar geleden in het eerste presidentiële verkiezingsdebat tussen Obama en
zijn Republikeinse uitdager Mitt Romney gebruikte de laatste het woord
Obamacare. Hij bood daar zijn verontschuldigingen voor aan. Obama, niet op zijn
sterkst toen, liet blijken het best te vinden dat zijn naam aan de hervorming
van de gezondheidszorg werd verbonden. Daar moet hij na het zien van Kimmels
straatsinterviews spijt van hebben.

Een van de voorbijgangers noemt Obamacare 'on-Amerikaans' omdat de wet van alles
zou opdringen aan de burgers. 'De Affordable Care Act is Amerikaans omdat het
ons onze eigen keuzes laat maken.' Een ander noemt Obamacare 'socialistisch' en
de Affordable Care Act niet.

Hier heeft het Obama-kamp gaten laten vallen. Het Congres nam de wet in maart
2010 aan. Daarna heeft hij er nauwelijks meer naar omgekeken. Daardoor hebben de
Republikeinen het beeld kunnen oproepen van een socialistisch monster.
Aanhangers van de Tea Party spraken zelfs van 'death panels', die naar willekeur
over leven en dood van ouderen konden beschikken.

In werkelijkheid is de Affordable Care Act volgens The Financial Times een
betrekkelijk bescheiden hervorming van de op de vrije markt gebaseerde
Amerikaanse ziektekostenverzekering. Veel elementen zijn aan vroegere
Republikeinse plannen ontleend.

Inmiddels is Obama weer bij de les en trekt hij het land in om de wet aan te
prijzen. Er is nog niets verloren. Weliswaar zijn de meeste Amerikanen niet
enthousiast, maar ze vinden tegelijkertijd dat intrekking van de wet geen
sluiting van de overheid waard is. Bovendien kozen ze vorig jaar tegen Romney.

'Obama weigert zich te gedragen als een Amerikaanse president' (Newt Gingrich,
voormalig Republikeins presidentskandidaat)

LOAD-DATE: 4 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              47 of 161 DOCUMENTS



                                 de Volkskrant

                           30 september 2013 maandag

Aanstekelijke en snelle voorstelling ***

BYLINE: KARIN VERAART

SECTION: V Opening; Blz. 4

LENGTH: 344 woorden


Feeks

De voorstelling spreekt direct aan, heeft kwaliteit én een publiek.

Theater
Door Zep, naar Shakespeare. Bewerking/regie: Peter Pluymaekers.
Compagnietheater, Amsterdam, 26/9
Tournee: zep.nu

Ze draagt een bestudeerd nonchalant T-shirt, een wel erg skinny broek, twee
verschillende schoenen. Daarboven een kop met woest haar en blauwe lippenstift.
Katharina heeft schijt aan alles en dat schreeuwt ze van de daken. Een kleine
feeks, dat is het.



Wel een leuke. Bij Shakespeare, en ook bij Zep, de theatergroep rond Peter
Pluymaekers. Hij wil het werk van de Engelse toneelschrijver van zijn elitaire
imago ontdoen en aan de 'gewone' man - vmbo-leerlingen in het bijzonder - laten
zien hoe je kunt genieten van de slimme plotlijnen en levensechte personages.
Pluymaekers slaagt daar vaak wonderwel in; zo maakte hij eerder op die manier
een Macbeth en een swingende Rome and Juli's Posse. Nu is er Feeks naar Het
temmen van de feeks - opnieuw een aanstekelijke snelle voorstelling met rap,
dans en behoorlijk wat Shakespeare voor jongeren (en ouderen) vanaf 14 jaar. Het
spreekt direct aan, heeft kwaliteit én een publiek.

Hoewel de feeks op het theaterprogramma is afgebeeld als een blondje met rode
bokshandschoenen, de Katharina op de scène (Joy Wielkens) is een donker meisje,
net als haar zus Bianca (Stacyian Jackson) - terwijl hun moeder een goudgelokt
Beatrix-kapsel heeft. Dat loopt lekker door elkaar, iedereen speelt (vaak
dubbelrollen ook) met overgave en overduidelijk plezier. Naast het toneel staat
de dj die de boel opzweept, maar ook zo nu en dan een romantisch muziekje ten
gehore brengt.

Want deze Feeks is óók romantisch. De onbegrepen jonge rebel die zich afzet
tegen haar omgeving waarin het alleen maar draait om geld en goede sier, valt
uiteindelijk toch voor Petruchio (Gustav Borreman), de man aan wie ze wordt
uitgehuwelijkt. Als er al sprake is van temmen, dan temmen ze elkaar. En dat
gaat gepaard met soepel fysiek spel én een moppie Shakespeare. Hoe krijgt-ie het
voor elkaar bij haar, vraagt een vriend van Petruchio zich af. Zo dus.

LOAD-DATE: 29 September 2013

LANGUAGE: DUTCH; NEDERLANDS

GRAPHIC: Feeks Katharina (liggend), Petruchio en moeder.
Foto Serge Ligtenberg

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              48 of 161 DOCUMENTS



                                 de Volkskrant

                           25 september 2013 woensdag

De hoofdrolspelers langs de retorische meetlat

SECTION: Ten Eerste

LENGTH: 724 woorden


Typisch Rutte:

'Ik denk dat wij elkaar hier kunnen vinden.'

Kracht: de premier beschikt, ook in het debat, nog altijd over een
onverslaanbaar enthousiasme. Hij is energiek en hij kan goed incasseren en
weerleggen: 'Ik snap waar de kritiek vandaan komt, ik heb daar ook begrip voor,
maar het zit zo...' Ook heeft Rutte een indrukwekkende dossierkennis en kent hij
alle relevante cijfers uit zijn hoofd.

Risico: Zijn aanhoudende glimlach werkt soms als een rode lap op de oppositie,
die graag spreekt van de 'weglachpremier'. Daarnaast verliest Rutte zich soms in
details: als hij iets weerlegt doet hij dit altijd met argumenten die gaan over
de uitvoerbaarheid, nooit met visie of ideologie. Hij lepelt dan zo veel feiten
op dat hij soms niet meer te volgen is.

Typisch Samsom:

'Als ik bij de mensen aanbel...'

Kracht: Samsom won sympathie met het 'het eerlijke verhaal'. Rustig en beheerst
liet hij groteske verkiezingsbeloften achterwege. Die opstelling maakte hem
lange tijd tamelijk onkwetsbaar. I never promised you a rose garden bleek een
sterk argument. En Samsom heeft altijd wel een voorbeeld paraat van de zorgen
van een gewone burger die hij tegenkwam op straat tijdens zijn eeuwigdurende
campagne.

Risico: Samsom weet dat hij op tv minder aangenaam overkomt zodra hij kwaad
wordt. Dan stijgt zijn bloeddruk zichtbaar, gaat zijn vinger belerend omhoog en
spuwen zijn ogen vuur. Ander punt van zorg: 'het eerlijke verhaal' is niet zo'n
sterk wapen meer nu zijn eigen geloofwaardigheid onder vuur ligt vanwege de JSF.

Typisch Buma:

'Waar het om gaat, is dat u onze kant op moet bewegen.'

Kracht: Op de apenrots van de Haagse politiek is Sybrand Buma de rust zelve.
Niet flitsend, wel degelijk en gericht op de bal. Daar kun je het nog best ver
mee schoppen in Nederland, weet Jan Peter Balkenende. Buma heeft dit keer een
troefkaart. Het kabinet moet bijna wel zaken met hem doen. Kan hij dat deze week
uitspelen in het debat?

Risico: Degelijkheid kan ook omslaan in onzichtbaarheid. Buma heeft vaak moeite
zijn plek in de schijnwerpers te veroveren als Samsom, Rutte, Wilders en
Pechtold losgaan.

Typisch Roemer:

'Meneer Rutte, u bent een omgekeerde Robin Hood.'

Kracht: De Grote Vriendelijke Reus van de SP is authentiek en blijft in zijn
formuleringen dicht bij zijn kiezers. Hij houdt het simpel, hij gelooft in zijn
verhaal en hij kan oprecht kwaad worden om misstanden.

Risico: De cijfers, Emile, de cijfers! Waar Samsom hem vorig jaar al eens te
hulp moest schieten in een tv-debat met Rutte, ligt het risico van te weinig
parate feitenkennis voor Roemer altijd op de loer. Ook dreigt er clichémoeheid
onder zijn toehoorders. 'De zorg wordt gewoon keihard gepakt', wordt een
onschadelijke actiezin als iedereen 'm kan dromen. Jan Marijnissen deed dat
subtieler.

Typisch Pechtold:

'U geeft helemáál geen extra geld uit aan onderwijs!'

Kracht: Pechtold beschikt over een ijzersterk reactievermogen. Hij is scherp, ad
rem, nauwkeurig in zijn formuleringen en daarom gevreesd aan de
interruptiemicrofoon. Historische feiten en financiële tabellen schudt hij
moeiteloos uit zijn mouw. En hij is voor niemand bang. Jarenlang bood hij in de
Tweede Kamer bijna in zijn eentje serieus weerwerk aan Wilders.

Risico: Pechtold is vooral reactief. Hij is beter in het onderuit halen van
anderen dan in het neerzetten van zijn eigen verhaal. Ja, D66 vindt onderwijs
belangrijk, maar wat eigenlijk nog meer?

Enige reflectie op zijn strategie is nodig. Terwijl hij niet eens zo ontevreden
is over het regeerakkoord, heeft Pechtold de VVD en de PvdA toch zo vaak streng
de maat genomen dat ze hem daar inmiddels als een opdringerige betweter zien.
Dit dreigt de verhoudingen in de weg te gaan zitten.

Typisch Wilders:

'Dit kabinet is ziek.'

Kracht: Wilders is een meester in het framen. Hij heeft duidelijke standpunten,
zonder nuances, en is daarbij soms ronduit geestig. Van alle hoofdrolspelers
loopt Wilders veruit het langst rond op het Binnenhof. En hij blijft daarbij
gedreven: in veel debatten is hij onverminderd offensief.

Risico: Wilders ontloopt elke echte discussie. Wie hem aanvalt, krijgt geen
antwoord maar een verwijt. Zijn tegenstanders hebben het daarom al opgegeven en
laten zijn spervuren doorgaans zonder tegenspraak over zich heen komen. Wilders
wordt nauwelijks meer geïnterrumpeerd. Dat gaat ten koste van zijn zichtbaarheid
op tv.

LOAD-DATE: 24 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              49 of 161 DOCUMENTS



                                 de Volkskrant

                           25 september 2013 woensdag

Een goed debater oefent eerst

BYLINE: DOOR WILLEM DE GELDER

SECTION: Ten Eerste

LENGTH: 648 woorden


Algemene Politieke Beschouwingen


Vandaag begint het belangrijkste Kamerdebat van het jaar: de Algemene Politieke
Beschouwingen. Hoe is het gesteld met de debatkwaliteiten van de hoofdrolspelers
in de nationale vergaderzaal? En waar zijn de vrouwen gebleven?

'Rampzalig', zegt Charles Huijskens, communicatiedeskundige en debattrainer,
over het niveau van het politieke debat in Nederland. 'De meeste politici kunnen
niet eens kort samenvatten wat ze willen.' Debat is leuk, vindt oud-journalist
Huijskens, maar Nederlandse politici laten dat veel te weinig zien. Het lukte
Pim Fortuyn elf jaar geleden wel, maar er is ook sindsdien nog altijd geen echte
debatcultuur ontstaan in Nederland.



Hoogleraar Jaap de Jong, taalwetenschapper aan de Universiteit Leiden, vindt dat
het allemaal wel meevalt. De retorica-expert noemt de debatkwaliteit in
Nederland 'redelijk goed'.

Wat maakt een politicus tot een goed debater? 'Je moet in staat zijn je te
onderscheiden van de andere partijen', vindt De Jong, 'laten zien dat er
verschillende meningen zijn.'

Grote rol daarbij speelt het zogeheten 'framen', dat wil zeggen: de complexe
werkelijkheid terugbrengen tot overzichtelijke, lekker bekkende, sturende
oneliners, die niet per definitie ondersteund worden door de feiten.

'Je moet iets vinden om je beleid mee samen te vatten, pas dan blijft het
hangen', zegt De Jong. 'Duizend losse puntjes, dat onthouden de kijkers niet,
het woord participatiesamenleving onthouden ze wel. Als jouw frames worden
overgenomen, doe je het goed. De hardwerkende Nederlander van Mark Rutte is er
ook zo één. Op een gegeven moment had elke partij het daar over.'

Zich onderscheiden, dat doen Nederlandse politici te weinig, vindt Huijskens.
Men heeft het zo veel over details, dat de grote lijnen onzichtbaar blijven.
'Als je aan je neef uit Australië vraagt wie bij ons de linkse en de rechtse
politici zijn, kan hij ze niet aanwijzen.'

Een andere debatkunst is het adequaat reageren. D66-leider Alexander Pechtold
kwam in 2009 met een stapel rapporten naar de interruptiemicrofoon om te tonen
dat het kabinet genoeg had onderzocht en eindelijk eens met beleid moest komen.
Toen CDA-fractievoorzitter Pieter van Geel opmerkte dat er toch echt een
'samenhangende' visie nodig was, vroeg Pechtold: 'Zal ik er een nietje doorheen
slaan?' Hij was 's avonds op alle journaals. De Jong: 'Een ijzersterke reactie.'


Het is een voorbeeld van een ander belangrijk onderdeel uit de retorische
trukendoos: de visualisatie. De Jong: 'Femke Halsema kwam ooit aanzetten met een
telraampje om de financiële situatie van Nederland te duiden. Dáár komen
fotografen op af.'

Het kan ook misgaan. De stekkerdoos van Jolande Sap, uit 2011, is daarvan een
tragisch voorbeeld. Zij verloor de woordenwisseling met Geert Wilders, ging
roemloos ten onder in hoongelach en werd een pijnlijke YouTube-hit. 'Daar was te
veel over nagedacht', zegt De Jong.

Eén tip nog van Huijskens en De Jong: oefenen! 'Bedenk niet alleen vooraf wat je
wil zeggen, maar ook wat je gaat antwoorden bij interrupties', onderstreept De
Jong. 'Laat gerust je medewerkers interrupties met je oefenen.' Maar kijk uit:
het moet er ook weer niet bovenop liggen dat je hebt geoefend. 'Je moet je trucs
verbergen', adviseert De Jong. Of, in Huijskens woorden: 'Altijd authentiek
blijven.'

Vanaf 10.30 uur live op Nederland 1

Bij de Algemene Politieke Beschouwingen verdedigt premier Mark Rutte het
kabinetsbeleid voor 2014. Het is traditiegetrouw het belangrijkste Kamerdebat
van het jaar. Alle hoofdrolspelers hopen zich te profileren: wie krijgt de
spaarzame zendtijd in de avondjournaals? Vanaf 10.30 uur - live op Nederland 1 -
is het vandaag de beurt aan de fractieleiders. Morgen, weer vanaf 10.30 uur,
praat Rutte terug. Fracties proberen met moties het kabinetsbeleid bij te
sturen. De kernvraag dit jaar luidt: komt Rutte tot zaken met een of meer
oppositiepartijen?

LOAD-DATE: 24 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              50 of 161 DOCUMENTS



                                 de Volkskrant

                           18 september 2013 woensdag

De verzorgingsstaat is dood, leve de participatiesamenleving

BYLINE: RAOUL DU PRÉ

SECTION: Ten Eerste

LENGTH: 623 woorden


Het kabinet Rutte II vraagt het land om tijd, geduld en hulp. Tijd, om te werken
aan het herstel van de economie. Geduld, omdat de resultaten maar mondjesmaat en
langzaam merkbaar worden. En hulp, van de oppositie, belangenverenigingen en van
gewone Nederlanders, die meer zelf moeten betalen en meer zelf moeten doen.



De boodschap van Prinsjesdag 2013 bevat veel slecht nieuws, met een streepje
licht aan het eind van de tunnel. 'Volgend jaar staan we er beter voor dan nu',
belooft premier Rutte voorzichtig. Maar aan een jaar van zeer matige groei,
dalende koopkracht en oplopende werkloosheid ontkomt Nederland niet.
Oppositiepartijen, van links tot rechts, reageren sceptisch en menen dat de
bezuinigingsambitie van het kabinet allerminst bijdraagt aan het herstel.

Rutte en minister Dijsselbloem spanden zich dinsdag onvermoeibaar in om de drie
pijlers van hun verhaal van het afgelopen jaar nog eens in de schijnwerpers te
zetten. Eén: het gaat beroerd. Twee: er wordt aan gewerkt. Drie: het geld van de
overheid is op; we vragen van iedereen meer eigen bijdragen, in geld of in
daden.

In Rutte I, met CDA en PVV, sprak Rutte nog over de 'geluksmachine' die uit
ging. Nu, met de PvdA aan boord, introduceert hij de 'participatiesamenleving',
die in de plaats komt van de verzorgingsstaat. 'Van iedereen die dat kan, wordt
gevraagd verantwoordelijkheid te nemen voor zijn of haar eigen leven en
omgeving', sprak koning Willem-Alexander in de Troonrede.

Dijsselbloem stelt vast dat Nederland inmiddels zes jaren van groei heeft
gemist. 'We zijn terug op het niveau van 2007. De fase van langzaam herstel
vergt veel van mensen. Er zijn geen snelle, pijnloze oplossingen.'

De schatkistbewaarder manifesteert zich nadrukkelijk als puinruimer: 'Tot 2008
hebben we onze welvaart snel opgebouwd. Daarbij hebben we risico's genomen die
nu hun tol eisen. Nu spannen we ons in voor duurzaam herstel, een stabiele
toekomst met groei, maar zonder luchtbel.'

In navolging van Rutte reageert Dijsselbloem op de vele critici die al maanden
vragen om gas terug te nemen bij het verminderen van het begrotingstekort en de
staatsschuld. Het kabinet toont zich hierin zeer vastbesloten. 'Ook in 2014
geven we nog elke dag 55 miljoen euro meer uit dan er binnenkomt', zei
Dijsselbloem. 'En we betalen 11 miljard euro rente per jaar. Dat is meer dan we
uitgeven aan het basisonderwijs.' En dat is, op termijn, 'niet vol te houden'.

De oppositiepartijen grijpen de gelegenheid aan hun afkeer van het
kabinetsbeleid te uiten. De middenpartijen D66 en CDA onderscheiden zich in hun
toon nauwelijks van de vleugelpartijen PVV en SP - die spreken van 'dramatisch
en rampzalig beleid' (SP-leider Roemer) en een kabinet dat 'totaal de weg kwijt
is' (PVV-leider Wilders). Ook CDA-leider Buma noemt het beleid 'moordend'.
D66-leider Pechtold neemt fel afstand van 'de zoveelste slechte cijfers van dit
kabinet'.

Met name D66 en CDA zijn in het komende parlementaire jaar nodig om het kabinet
door een cruciale fase heen te slepen: de meeste plannen uit het regeerakkoord
moeten nu snel worden omgezet in wetten en regels. Alle pogingen om het op
structurele basis op een akkoord met de oppositie te gooien, liepen tot nu toe
vast.

Toch is premier Rutte onverminderd optimistisch. 'Wij lopen niet spaak', zei hij
dinsdag, gevraagd naar zijn minderheidspositie in de Eerste Kamer. Hij deed een
beroep op de oppositiepartijen, die zich volgens hem moeten realiseren dat
verkiezingsuitslagen in Nederland tegenwoordig zo ingewikkeld zijn dat er nog
wel meer minderheidskabinetten zullen volgen. 'We kunnen daar eindeloos over
prakkiseren, maar het is een feit. Dat stelt andere eisen aan de oppositie. Ik
waardeer het zeer dat de oppositiepartijen bereid zijn te helpen.'

LOAD-DATE: 17 September 2013

LANGUAGE: DUTCH; NEDERLANDS

GRAPHIC: De bewindslieden van het kabinet-Rutte II dinsdag vooraan in de
Ridderzaal, waar koning Willem-Alexander zijn eerste Troonrede uitsprak.
Foto Freek van den Bergh / ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              51 of 161 DOCUMENTS



                                 de Volkskrant

                           16 september 2013 maandag

Willem-Alexander ruilt morgen zijn barkruk in

BYLINE: ERWIN WIJMAN IS JOURNALIST, SCHRIJVER EN TAALKUNDIGE.

SECTION: Opinie en Debat; Blz. 21

LENGTH: 777 woorden


Troonrede


Het is te hopen dat de nieuwe koning zijn plat-Haagse accent morgen niet
helemaal inslikt.

We hadden stellig de indruk dat koning Willem-Alexander al weer enkele jaren af
is van zijn Prins Pils-imago. Dat het iets is dat hem alleen nog op Wikipedia
achtervolgt (op de pagina 'Willem-Alexander der Nederlanden', staat: 'In zijn
studententijd kreeg hij de bijnaam Prins Pils wegens het enthousiasme waarmee
hij zich in het studentenleven stortte.' We dachten dat de pierewaaier van
weleer nu eerder Willem Water is dan Prins Pils.



Zo niet de Brabantse bierbrouwer Bavaria. Op de dag nadat koningin Beatrix
verklaarde af te treden, 28 januari, zette Bavaria een paginagrote advertentie
in de dagbladen met een foto van het podium in de Ridderzaal in
Troonrede-setting, compleet met microfoons en op de voorgrond gekleurde hoeden
en grijze hoofden. Er is één verschil: de laatmiddeleeuwse troon is vervangen
door een barkruk. Een koningsblauwe barkruk, dat wel. Maar een barkruk.

Zoals een troon symbool staat voor aanzien, hooghartigheid en afstand tot het
volk zo staat een barkruk voor volks, dichtbij, gezellig, toegankelijk.

Zo geeft Bavaria daar aan Willem-Alexander een voorzet om het nou eens heel
anders te gaan doen vanaf dit jaar. Weg met dat opgeprikte Prinsjesdag-gedoe en
die saaie, monotone zelfs slaapverwekkende Troonrede.

Spreek de z en s zelf even hardop uit terwijl je je tong vlak achter je tanden
houdt. Maak van elke w een v en je weet hoe die Troonrede ongeveer klonk. Even
hooghartig als langdradig.

Tot nu toe.

Want morgen zit daar een man van pas 46. Iemand die begon te puberen toen Meat
Loaf, Nina Hagen en The Clash op de radio waren. Willem-Alexander is nota bene
zes of zeven jaar jonger dan Paul de Leeuw en Matthijs van Nieuwkerk.

En al kan hij niet tippen aan de levendigheid en de verbale brille van de
Vara-haantjes en al doet zijn corporale taalgebruik meer denken aan een
bedrijfsseminar of TED X-conferentie in Deventer dan aan Theo Maassen of Twan
Huys, Willem-Alexander praat aanzienlijk minder geaffecteerd dan zijn moeder.
Hij spreekt een heel andere taal dan haar hautaine koninginnen-Nederlands, met
die bekakte w, s en z. Hij praat volkser, gewoner. De taal van Willem-Alexander
is bovenal de taal van zijn generatiegenoten, stelt taalkundige Marc van
Oostendorp in het maandblad Onze Taal van mei 2013 terecht vast. De nieuwbakken
koning zegt vaak 'gewoon', op even betekenisloze manier als gewone Nederlanders,
en 'fantastisch'. Net zoals minister-president Mark Rutte, die slechts twee
maanden scheelt met het nieuwe staatshoofd.

De koninklijke taalomslag moet verklaard worden uit Willem-Alexander's 'gewone'
opvoeding, op 'gewone' scholen en in contact met 'gewone' mensen.

De prins sprak met zijn broers thuis zelfs graag plat Haags, onthulde Renate
Rubinstein in haar boekje Alexander dat ze schreef bij diens 18e verjaardag. Nog
steeds wordt bij Willem-Alexander een 'elke' nog wel eens plotseling een
aangenaam lang gerekt 'el-le-ke', en een 'trappelen' 'trappelih'. Zijn
koningen-Nederlands mag af en toe pedant klinken het is wel Nederlandse
aangelengd met een royale scheut plat Haags erin.

In het door 4,6 miljoen Nederlanders bekeken NOS/RTL-interview in april wist
Willem-Alexander zich zowaar af en toe te ontspannen waardoor ook meteen zijn
ronde Haagse accent naar voren sprong.

En waar Beatrix in haar 33 troonredes en eigenlijk in al haar toespraken
grossierde in geforceerde slot-n'en hoor je die nooit bij haar zoon. Die
articuleert een stuk eigentijdser.

Tot slot heeft Willem-Alexander nóg een groot voordeel boven zijn moeder:
Máxima. Op al die miljoenen breedbeeldtoestellen worden zijn omlaag getrokken
mondhoeken en harde gelaatstrekken verzacht door de warme uitdrukking van haar
perfecte koninginnenhoofd. Waar wijlen prins Claus als een zoutzak in zijn
neventroon hing, zit Máxima straks zo recht als een pijl te stralen als een
diadeem vol diamanten in zomers zonlicht.

Misschien weet de koning voor hij neerzijgt op de troon één seconde vriendelijk
in de camera te kijken, om althans een zweem van inlevingsvermogen in de door
kinderbijslagkorting getroffen staatsburger te suggereren. Als hij dan ook nog
weet af te trappen met een romig 'Ledûh van duh Statûh-Geneâhraal', dan heeft
hij zijn punt gemaakt en krijgen iets meer Nederlanders het idee dat die
troonrede over henzelf gaat.

De strekking van de troonrede zelf, door Willem-Alexanders nieuwe
speech-schrijver Mark Rutte ge- wrocht rond 'schuldencrisis', 'werkloosheid',
'rentelasten', 'muntunie' en 'dramatische gebeurtenissen in Syrië', zorgt er
vanzelf voor dat iemand maar één moment die troon voor een barkruk aanziet.

LOAD-DATE: 15 September 2013

LANGUAGE: DUTCH; NEDERLANDS

GRAPHIC: Met Deborah van Gravenstein en coach Marjolein van Unen op de Spelen
van 2008.
Foto Robert Vos / ANP
ERWIN WIJMAN

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              52 of 161 DOCUMENTS



                                 de Volkskrant

                          12 september 2013 donderdag

Frans begrotingstekort volgend jaar 3,6 procent

BYLINE: VAN ONZE CORRESPONDENT, PETER GIESEN

SECTION: Economie; Blz. 26

LENGTH: 481 woorden


Het begrotingstekort van Frankrijk zal ook volgend jaar boven de 3 procent
liggen, zo is gisteren in Parijs bekendgemaakt. De Franse regering verwacht een
tekort van 3,6 procent, terwijl zij eerder uitging van 2,9 procent.

Het tekort voor 2013 bedraagt 4,1 procent, tegenover een eerdere raming van 3,6
procent. De Europese Commissie heeft Frankrijk tot 2015 gegeven om de Europese
begrotingsnorm van 3 procent te halen.

Gisteren presenteerde minister Pierre Moscovici van Economische Zaken de
hoofdlijnen van de begroting voor 2014. Volgens het dagblad Le Monde is er
sprake van een ware breuk in het beleid van de Franse regering. Vorig jaar
dichtte zij het gat in de begroting door de belastingen te verhogen en relatief
weinig te bezuinigen. Volgend jaar is het omgekeerd. Frankrijk wil 15 miljard
bezuinigen op de publieke uitgaven, waarvan 6 miljard op de sociale zekerheid.
De invulling is nog onduidelijk.

Volgens Moscovici van Economische Zaken 'balen' de Fransen van de hoge
belastingen. Daarom heeft president Hollande ook een 'fiscale pauze'
aangekondigd. Die wordt niet helemaal waargemaakt, omdat de belastingen in 2014
nog altijd met 3 miljard zullen stijgen, onder andere door een verhoging van de
btw.

Maar vooral voor bedrijven gaan de belastingen omlaag. Hollande hoopt hiermee de
groei en de werkgelegenheid te stimuleren. De president bevindt zich in een
lastig parket. In 2012 voerde hij nog een verkiezingscampagne tegen 'de rijken'.
Al snel kwam hij tot de conclusie dat de werkloosheid alleen bestreden kan
worden door bedrijven meer lucht te geven. Door relatief hoge belastingen en
sociale premies is arbeid in Frankrijk duurder dan in veel andere landen.

Hollande probeert het bedrijfsleven tegemoet te komen, maar stuit daarbij op
grote weerstand bij zijn traditionele achterban. De linkse krant Libération
portretteerde hem deze week als 'de president van de bazen', die cadeaus
uitdeelt aan grote bedrijven, terwijl gewone burgers steeds meer belastingen
moeten betalen en sociale rechten kwijtraken.

De socialistische president voelt ook de druk van de gemeenteraadsverkiezingen
van maart 2014. Vooral het volkse deel van zijn achterban zou weleens gevoelig
kunnen zijn voor de verleidingen van het rechtse Front National, dat onder
Marine Le Pen steeds meer een sociaal profiel heeft gekozen.

Anderzijds vinden de werkgevers dat hij lang niet genoeg doet. Volgens Geoffroy
Roux de Bézieux, vicevoorzitter van de werkgeversvereniging Medef, is Hollande
weliswaar een stuk opgeschoven in de richting van het bedrijfsleven, maar spaart
hij nog altijd de kool en de geit. Frankrijk is dertig jaar 'verslaafd' geweest
aan publieke uitgaven, aldus Roux, en de ommekeer van Hollande is slechts een
bescheiden stap in de goede richting. 'Deze begroting is een gemiste kans. Zij
is niet de fiscale schok waar wij op wachten', aldus Roux in de zakenkrant Les
Echos.

LOAD-DATE: 11 September 2013

LANGUAGE: DUTCH; NEDERLANDS

GRAPHIC: President Hollande wil het bedrijfsleven tegemoet komen, maar stuit op
weerstand bij zijn linkse achterban.
Foto EPA

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              53 of 161 DOCUMENTS



                                 de Volkskrant

                            9 september 2013 maandag

Het is Obama versus het volk

SECTION: Ten Eerste; Blz. 1

LENGTH: 811 woorden


Correspondent Arie Elshout over ingrijpen VS in Syrië


Amerika is oorlogsmoe, zo heet het. Maar gezien het furieuze debat dat onder de
bevolking is losgebarsten over Syrië is dat te zwak uitgedrukt.

Er bestaat een diepe, diepe aversie tegen zelfs de kleinste vorm van militaire
actie. Bij links en rechts, bij Democraten en Republikeinen, bij de gewone man
en de elite, bij militairen en niet-militairen. Als Obama dinsdag het tij niet
weet te keren in wat nu al de belangrijkste toespraak van zijn presidentschap
wordt genoemd, koerst 's werelds enige supermogendheid af op een ongeluk van
historische proporties.



Buitengewoon spannend wordt het deze week. De president wil de goedkeuring van
het Congres voor een militaire operatie tegen het Syrische bewind. Er wordt
driftig geteld in Washington DC. Vrijdagmiddag hadden nog maar 24 van de 100
leden van de Senaat gezegd van plan te zijn voor actie te stemmen. In het Huis
van Afgevaardigden zei slechts een dertigtal van de 435 afgevaardigden te
'neigen' naar een stem voor ingrijpen. Intussen verklaarden zich dit weekeinde
steeds meer Congresleden tegen in plaats van voor.

Volgens Witte Huisfunctionarissen had deze voor hen negatieve dynamiek te maken
met het feit dat het Congres vorige week nog op reces was en de president in het
buitenland verbleef. Vanaf maandag gaat hij zich agressief in de discussie
mengen. Hij geeft dan interviews aan zes Amerikaanse televisiezenders. Dinsdag
volgt op prime time de toespraak tot de bevolking. Met deze 'blitz' mikt Obama
vooral op die senatoren en afgevaardigden die nog geen besluit hebben genomen,
meer dan eenderde van de Congresleden, aldus dit weekeinde een peiling van de
BBC en ABC.

Hoewel in Amerika het presidentiele woord zwaar weegt, heeft Obama de
twijfelaars nog niet zomaar voor zich gewonnen. Menig volksvertegenwoordiger
zegt in zijn district te worden overstelpt met telefoontjes van kiezers die fel
tegen militaire actie zijn. 'Als ik zeg dat 99 procent tegen is, overdrijf ik
nog het aantal voorstanders', zei de Republikeinse afgevaardigde Mick Mulvaney
uit South Carolina, een conservatieve en militair-vriendelijke staat. Ook uit
algemene peilingen blijkt dat de meerderheden tegen ingrijpen hardnekkig zijn.
Het is dus de president versus het volk. De vraag is naar wie de Congresleden
uiteindelijk zullen luisteren. Voor een deel van hen zijn er volgend jaar weer
verkiezingen in hun district.

Obama, die in 2008 als kandidaat beloofde dat hij de zeespiegel weer zou laten
dalen en de planeet zou helen, moet voorlopig eerst maar eens aantonen dat hij
ook bergen kan verzetten. Hij zal zich beter moeten presenteren dan op de
persconferentie in Sint-Petersburg vrijdag.

Daar stond een man die een bijna hulpeloze indruk maakte, omdat hij iets moet
doen dat tegen zijn natuur in gaat: campagnevoeren voor oorlog.

Zijn presidentschap weerspiegelde vijf jaar geleden de anti-oorlogsstemming in
het land. Nu ziet hij zich onder druk van de omstandigheden gedwongen stelling
te nemen tegen het sentiment dat hem in het zadel hielp. Hij wordt achtervolgd
door zijn eigen geest. De Obama van 2013 is in gevecht met de Obama van 2008.
Dat valt hem zichtbaar zwaar.

Hij benadrukt dat er geen herhaling komt van Irak of Afghanistan. Zaterdag zei
hij in zijn wekelijkse radio- en internettoespraak dat de actie beperkt zal zijn
in omvang en tijd. Veel Amerikanen geloven hem niet. Ze vrezen weer te worden
meegezogen in een uitzichtloze oorlog en vinden dat hun land moet ophouden
politieman van de wereld te willen zijn.

'Onze leiders hebben de situatie al zo vaak te rooskleurig voorgesteld de
afgelopen tien jaar. Ik wil niet dat er weer Amerikaanse militairen terugkomen
als lijk of als menselijk wrak.'

'Moeten we dan eeuwig oorlog voeren en ingrijpen in elk land waar ze van hun
regering af willen?'

'Allemaal bad guys daar volgens mij.'

'Als het gifgas een misdaad tegen de mensheid is, moet de mensheid dat maar
oplossen.'

Dat zijn een paar hartekreten die de afgelopen week te beluisteren vielen uit de
mond van commentatoren en politici, zowel van links als rechts.

Wat stelde de regering-Obama daar tegenover? Tot dusver eigenlijk alleen
minister van Buitenlandse Zaken John Kerry. De hoogste militair van het land,
generaal Martin Dempsey, leek tijdens een hoorzitting te willen wegkruipen
achter al zijn medailles, schreef een krant. Een veeg teken was zaterdag het
bericht dat de meeste Irak- en Afghanistanveteranen in het Congres tegen actie
zijn.

Als Obama geen omslag weet te bewerkstelligen, dreigt een klap die zal
herinneren aan het moment na de Eerste Wereldoorlog dat een isolationistische
Senaat tegen de door president Woodrow Wilson gepropageerde Volkenbond stemde.


Pagina 15:
* VS: nieuw overleg Veiligheidsraad?
* Libanon vreest overslaan conflict

Pagina 21: Commentaar

President bevecht het sentiment dat hem aan de macht bracht

LOAD-DATE: 8 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              54 of 161 DOCUMENTS



                                 de Volkskrant

                            9 september 2013 maandag

Kenners unaniem over Duitse verkiezingen: Merkel wint weer

BYLINE: STERRE LINDHOUT

SECTION: Ten Eerste; Blz. 6

LENGTH: 347 woorden


VK op zondag Bondsdagverkiezingen van 22 september


Frau Merkel gaat op haar pantoffels een derde termijn als Bondskanselier in de
wacht slepen. Daarover zijn vier Duitsland-kenners het eens, aan tafel in de
Rode Hoed bij de eerste Volkskrant op Zondag van dit negende seizoen.



De vraag 'Wie wint er?' is bij een buitenlandse verkiezingsrace meestal genoeg
voor anderhalf uur discussie. Nu is er na drie minuten al overeenstemming: de
SPD van Peer Steinbrück heeft geen overtuigend verhaal en is dus kansloos. 'Deze
verkiezingen zijn niet spannend', zegt voormalig NOS-correspondente Margriet
Brandsma.

'De Duitse kiezer is op zoek naar zekerheid', zegt Ton Nijhuis, historicus en
directeur van het Duitsland Instituut. De Duitse middenklasse voelt zich nu
zoals Nederlanders aan het einde van de jaren negentig; de huizenprijzen
stijgen, de meeste mensen zijn niet bang hun baan te verliezen en die voorspoed
willen ze consolideren. Dan is een 'totaal onopvallend iemand' als Angela Merkel
een geschikte kandidaat. De Duitse Henk en Ingrid, Max en Anita 'Mustermann' -
Muster betekent 'patroon' - zijn verzot op voorspelbaarheid, blijkt uit
onderzoeken.

Allemaal verre van opwindend. Waarom krijgen dan juist deze Duitse verkiezingen
zoveel internationale aandacht? Volgens Ton Nijhuis vanwege de toegenomen macht
van Duitsland. Ook VVD-kamerlid Han ten Broeke ziet dat Duitsland de rol van
Europees leider, in elk geval op financieel en economisch gebied, 'steeds minder
tegen wil en dank speelt'.

De toekomst van de EU ligt grotendeels in handen van degene die op 22 september
de Duitse verkiezingen wint, dus waarschijnlijk in handen van Merkel. Wat gaat
zij met Europa doen? 'Een spannende vraag', vindt Nijhuis. 'In tegenstelling tot
haar partij voelt ze niets voor een sterker Brussel, maar voor nauwer contact
tussen de nationale parlementen. Het is in het belang van Duitsland dat zo veel
mogelijk Europese landen 'fit' zijn voor de mondiale economie, maar Merkel vindt
dat de landen hun problemen zoveel mogelijk zelf moeten oplossen.'

'De Duitse kiezer is op zoek naar zekerheid'

LOAD-DATE: 8 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              55 of 161 DOCUMENTS



                                 de Volkskrant

                           7 september 2013 zaterdag

Het casino verslaan

BYLINE: ANNIEKE KRANENBERG

SECTION: Magazine Interview

LENGTH: 1071 woorden


in de rechtszaal

zaak

Om zijn gokverslaving in Holland Casino te kunnen financieren, verduisterde
Martin (52) ruim acht ton bij zijn werkgever.

verdenking

Een controller wordt verdacht van verduistering van geld en gewoontewitwassen;
zijn vrouw van (schuld)witwassen in vereniging.

rechtbank

De meervoudige kamer in Utrecht die twee weken later uitspraak doet.



Hij oogt timide, zeker niet poenerig. Toch komt Martin - dan eind 40 - graag in
de High Limit Area van het Holland Casino, de ruimte voor vermogende spelers. De
croupiers zijn er nog hoffelijker dan in de andere zalen en alle hapjes en
drankjes zijn gratis. Jarenlang werd Martin (52) - financieel-economisch expert
- erdoor overspoeld: de pure extase bij winst en de ontreddering na
herhaaldelijk verlies. Soms won hij duizenden euro's. Maar hij heeft ook wel
eens binnen één uur tijd 13 duizend euro verspeeld. Geld dat Martin, een jan
modaal, niet had, maar verduisterde van de Nederlandse Vereniging voor Logopedie
en Foniatrie (NVLF), waar hij als controller het bestuur ondersteunde.

Maar niemand controleerde de controller. Gedurende ruim vier jaar maakte Martin
meer dan 800 duizend euro van de beroepsvereniging over naar zijn eigen
bankrekening. De bankafschriften hield hij achter. Totdat de bank alarm sloeg
wegens 'onbevoegde betalingen'. De NVLF ontsloeg hem op staande voet en deed
aangifte.

Naast verduistering - het OM denkt dat het om veel meer dan acht ton gaat, maar
moest contant geld buiten beschouwing laten - staat Martin vandaag ook terecht
wegens 'gewoontewitwassen' (herhaaldelijk opzettelijk witwassen). Naast het
gokken, zou hij crimineel vermogen in twee auto's, een boot plus aanhanger, een
caravan, juwelen en woninginrichting hebben gestoken.

Omdat zijn vrouw Patty (46) - meisjesachtig gekleed met een strenge bril - ook
van die hoge levensstandaard profiteerde, wordt zij vervolgd wegens witwassen in
vereniging. Zij had volgens het OM redelijkerwijs moeten vermoeden dat het geld
afkomstig was van een misdrijf.

Allereerst richt voorzitter Oostendorp zich tot Martin: 'Hoe kon dit gebeuren?'
Martin toont zich deemoedig: 'In 2005 won ik voor het eerst een groot bedrag, 50
duizend euro. Vanaf dat moment ben ik steeds meer gaan gokken. Ik had de indruk
dat ik het casino wel kon verslaan. In 2006 ben ik het NLVF gaan gebruiken. In
het begin dacht ik nog: ik kan het geleende bedrag terugstorten. Maar het ging
van kwaad tot erger. Ik ging het hele land door om mijn goklust te bevredigen.
Zo is het gegaan.'

Martins openhartige houding doet vertrouwenwekkend aan. Maar klopt het beeld van
de betreurenswaardige gokverslaafde die louter stal om zijn verslaving te
financieren of heeft hij zichzelf ook op listige wijze verrijkt? Enkele dagen na
de aangifte liet hij immers zijn auto en boot op naam van zijn broer schrijven.
'Wat wilde u verhullen?', vraagt Oostendorp.

'Eigenlijk niets', zegt Martin. Hij wilde alleen voorkomen dat beslag werd
gelegd op goederen die hij op 'legale wijze' had gekocht. 'We werkten beiden en
hadden een goed inkomen.' Elke maand legden ze duizend euro spaargeld opzij en
ze hadden 70 duizend euro overgehouden aan de verkoop van hun huis. Patty ging
ervan uit dat ze veel spaargeld hadden, beklemtoont Martin. 'Zij wist van
niets.'

In feite had Patty nergens enig idee van, zo beweert ze. Martin deed de
administratie. Zij maakte nooit de bankafschriften van de en/of-rekening open,
waar op enig moment een saldo van 1,5 miljoen euro prijkte. En als ze meeging
naar het casino, wat ze veelvuldig deed, had ze niet in de gaten dat haar man
werd gedreven door zijn verslaving. Noch dat hij soms duizenden euro's vergokte.
Ze vertrouwde hem volledig. 'Ik ken m'n man al sinds m'n 17de', zegt Patty met
een piepstem.

'Naarmate men meer in het casino besteedt, wordt de ontvangst royaler', houdt
Oostendorp haar voor. 'Heeft u zich wel gerealiseerd wat voor klant u was?'
Patty schudt haar hoofd. Op enig moment bezocht het echtpaar binnen één maand
liefst twaalf keer het casino. 'Het verbaast mij dat u - twee keer modaal - dan
telkens 500 euro meeneemt', zegt Oostendorp.

Patty: 'Martin zei vaak dat hij winst had. Als hij 1.500 euro had gewonnen,
konden we de volgende avond weer. En als het op was, was het op.'

Oostendorp: 'Hoe kijkt u er nu op terug?'

Patty: 'Ik heb het er heel moeilijk mee. Als je hoort dat je man gokverslaafde
is... zulke bedragen...' Terwijl Patty in snikken uitbarst, blikken de rechters
in hun dossiermappen.

'Ik vind het echt hoogst onaannemelijk dat mevrouw er geen weet van had', stelt
officier van justitie Bijleveld. Het casinopersoneel heeft verklaard dat beiden
'geziene gasten' waren. Ook ging Patty vaak mee naar de High Limit.

Martins verweer dat hij spullen 'legaal' heeft betaald, verwijst ze naar de
prullenbak. Zodra crimineel geld met eigen bezit wordt vermengd, is het gehele
vermogen besmet. Ze benadrukt dat Martin ruim 1,1 miljoen euro heeft witgewassen
in de verschillende vestigingen. Terwijl Martin gespannen de tafel vasthoudt,
rekent de officier voor dat anderen die modaal verdienen 36 jaar moeten werken
voor het bedrag dat hij heeft verduisterd. Ze eist dertig maanden celstraf,
waarvan tien voorwaardelijk, opdat hij wordt behandeld voor zijn gokverslaving.
Tegen Patty eist ze 240 uur werkstraf.

De advocaat van Martin noemt de eis buitenproportioneel. 'Het is niet zo dat hij
een wagenpark met tien Ferrari's had.' De raadsvrouw van Patty vraagt
vrijspraak. Ze had geen reden te twijfelen aan de woorden van haar man, ze waren
al zolang samen.

Patty veegt haar tranen weg. Het had niet veel gescheeld of ze had Martin
verlaten. 'Alles waarvoor ik sta, heb ik verloochend', zegt Martin als hij het
laatste woord krijgt. Hij biedt zijn excuses aan de NVLF aan, maar ook aan zijn
vrouw. 'Mijn gokverslaving heeft ons leven geruïneerd.'

Uitspraak

Martin krijgt achttien maanden cel, waarvan tien voorwaardelijk (hij moet
meewerken aan een gokverslavingstherapie). Ook moet hij het verduisterde bedrag
terugbetalen aan zijn werkgever en daarnaast 68 duizend euro wegens
'vervolgprofijt' aan de staat. Patty krijgt een werkstraf van 160 uur. De
rechtbank acht het niet geloofwaardig dat zij 'geen enkele weet had' van Martins
gokgedrag.

Namen zijn gefingeerd behalve die van de professionals. In deze rubriek doet
Annieke Kranenberg wekelijks verslag van een rechtszaak.
a.kranenberg@volkskrant.nl

Martin waste 1,1 miljoen euro wit, en Patty wist van niks

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              56 of 161 DOCUMENTS



                                 de Volkskrant

                           7 september 2013 zaterdag

Brieven uit 17de en 18de eeuw online gezet

BYLINE: VAN ONZE VERSLAGGEVER

SECTION: Binnenland; Blz. 11

LENGTH: 238 woorden


Meer dan duizend brieven van 'gewone Nederlanders' uit de 17de en 18de eeuw zijn
sinds vrijdag online te lezen. De brieven maken deel uit van de collectie van
het Instituut voor Nederlandse Lexicologie (INL) en bevatten allerhande vormen
van alledaags taalgebruik .

De brieven werden geschreven door Nederlanders in verre oorden, veelal
zeelieden, en door thuisblijvers. Het bijzondere aan de brieven is dat zij
ongepolijst taalgebruik bevatten uit de 17de- en 18de eeuw. De collectie is een
unicum, omdat bijna alle andere overgeleverde historische teksten afkomstig zijn
van geletterden die volgens de schrijftaalnorm schreven.

Dat deze 'gewone' brieven bewaard zijn gebleven, dankt Nederland indirect aan
Britse zeerovers die de schepen kaapten die de brieven van en naar Holland
vervoerden. De collectie die nu op http://brievenalsbuit.inl.nl is verschenen,
komt oorspronkelijk uit het Britse Nationaal Archief.

De brieven bevatten talloze spellingen, woorden en zinsconstructies die nauw
aansluiten bij het mondelinge taalgebruik van toen. De briefschrijvers houden
zich nauwelijks aan regels. Zo komt het woord 'kapitein' in meer dan honderd
spellingen voor, onder andere als 'captijen', 'kappeten' en 'katyn'. Een ander
voorbeeld is 'bootsman', dat ook als 'bosman' en 'boosman' werd gespeld. In de
taalkundige bewerking door het INL zijn de moderne spellingen 'kapitein' en
'bootsman' aan de oude spellingvarianten gekoppeld.

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              57 of 161 DOCUMENTS



                                 de Volkskrant

                           31 augustus 2013 zaterdag

Word loodgieter

BYLINE: JONATHAN WITTEMAN

SECTION: Vonk

LENGTH: 1909 woorden


Vijf jaar crisis - Hoe carrières steeds flexibeler worden

Onzekerheid en werk horen tegenwoordig bij elkaar. En zelfs als de crisis
voorbij is, moeten we niet rekenen op nieuwe banen. Tijd voor eerherstel van het
ambacht.

vijf jaar crisis
deel 2: de arbeidsmarkt
Vijf jaar geleden viel de Amerikaanse bank Lehman Brothers om, het beginpunt van
een wereldwijde crisis. Vonk geeft de stand van zaken op vier belangrijke
terreinen. Foto Reuters

In Amerikaanse handleidingen voor een zo efficiënt mogelijke ontslagronde
krijgen managers de tip om de dagen vooraf alvast verhuisdozen in te slaan.
Ontslagen werknemers kunnen zo binnen een uur hun persoonlijke bezittingen
verzamelen en met hun dozen in de armen het gebouw verlaten. Wie bij zijn
werkgever plots een imposante collectie dozen ontdekt, moet zich dus zorgen
maken.

Hoewel de omstandigheden uitzonderlijk waren - een hele bank hield op te bestaan
- is de uittocht van Lehman-bankiers, maandagmorgen 15 september 2008, zo bezien
een passend beeld voor de machtspositie van de werknemer in de 21ste eeuw. De
met verhuisdozen zeulende mannen en vrouwen die de Londense en New Yorkse panden
van het bankroete Lehman Brothers verlieten, recht in een fuik van fotografen en
cameraploegen, hadden na hun ontslag eerst nog telefoonnummers uitgewisseld met
hun ex-collega's, of waren snel naar de bedrijfskantine gegaan om het laatste
tegoed op hun kantinekaarten op te souperen. Daarna hadden ze hun bureaus
leeggeruimd en hun spullen in dozen gedaan: een carrière gereduceerd tot een
stuk karton met wat paperassen, sneakers, gezinsfoto's en een koffiemok erin. De
verhuisdoos als symbool van de flexibele arbeidsmarkt.

Sinds de val van Lehman Brothers zijn alleen al in de Europese Unie 10 miljoen
banen verloren gegaan. Op 18 september 2008 meldde het CBS nog dat Nederland
voor het eerst sinds 2002 minder dan 300 duizend werklozen telde. Vijf
crisisjaren later nadert het werklozental de 700 duizend.

Maar de cijfers vertellen het halve verhaal. Onzekerheid is de afgelopen
decennia een steeds groter onderdeel van carrières geworden, een proces dat door
de crisis alleen maar is versterkt. Bij Angelsaksische banken en
technologiebedrijven met hun cultuur van bliksemontslagrondes heeft dat de
extreemste vorm aangenomen, maar de invloed van deze avant-garde is
doorgesijpeld naar de hele arbeidsmarkt. Werknemers moeten flexibel zijn
(dikwijls een eufemisme voor gehoorzaam, meegaand), zich makkelijk over ontslag
heenzetten en zien uit te blinken in een werkomgeving waar ervaring opbouwen
minder telt dan aanpassingsvermogen. Of zoals downsizer Ryan Bingham (gespeeld
door George Clooney) de filosofie samenvat in de film Up in the air (2009),
waarin hij als een banenbeul van stad naar stad vliegt om mensen te ontslaan:
'Hoe trager we bewegen des te sneller we doodgaan. Vergis je niet, bewegen =
leven.'

Ingrijpend

'We lijken te zijn vergeten hoe belangrijk werk is voor onze identiteit en ons
welbevinden', zegt de Zuid-Koreaanse econoom Ha-Joon Chang van de universiteit
van Cambridge. 'We zijn gewend geraakt aan de economische theorie dat mensen
alleen consumenten zijn en dat ze louter voor het geld werken. Alsof werken even
triviaal is als ons ontbijt: de ene dag eten we cornflakes, de volgende dag
havermout; vandaag hebben we een kantoorbaan, morgen moeten we de post
rondbrengen.'

Exemplarisch noemt Chang het plan van de Britse Conservatieve Partij om
werknemers aandelen ter waarde van 2- tot 50 duizend Britse pond te geven
wanneer ze afstand doen van hun recht om hun werkgever aan te klagen als ze
oneerlijk ontslagen of slecht behandeld menen te zijn. 'Dat gaat volledig
voorbij aan hoe ingrijpend het voor ons is wat er gebeurt op de werkvloer.'

Flexibilisering is niet per se goed of slecht. Het is ontstaan als tegenreactie
op het bureaucratische, op militaire leest geschoeide organisatiemodel dat vanaf
de negentiende eeuw gangbaar werd bij grote bedrijven. Dat model gaf werknemers
weliswaar meer zekerheid, maar smoorde in de ogen van critici ook de individuele
vrijheid en creativiteit. Flexibilisering geeft werkgevers meer ruimte om
werknemers te ontslaan of ze minder uren te laten maken om zo bijvoorbeeld hun
productie te moderniseren.

Ook sommige werknemers gedijen in een flexibele arbeidsmarkt. Een belangrijk
criterium daarbij is of ze kwaliteiten hebben die in de markt voldoende schaars
worden geacht om een goed honorarium te kunnen bedingen. Toptrainers in het
voetbal werken in een hyperflexibele mini-arbeidsmarkt: als ze drie wedstrijden
achter elkaar verliezen, moeten ze al vrezen voor hun baan. Maar hun riante
salarissen en gouden handdrukken vormen een airbag tegen de klap van een
ontslag. Taxichauffeurs en thuiszorgers hebben die luxe niet. Vooral aan de
onderkant van de arbeidsmarkt dreigt flexibilisering een precaire klasse te doen
ontstaan van werknemers in laagbetaalde wegwerpbaantjes, zonder veel
mogelijkheden om ervaring op te bouwen.

Het meest verontrustend vindt Chang dat flexibilisering in veel landen gepaard
gaat met het verzwakken van de verzorgingsstaat. 'Goede verzorgingsstaten geven
nog enige onderhandelingsmacht aan mensen aan de onderkant van de arbeidsmarkt.
Maar in veel landen hebben populisten het electoraat ervan overtuigd dat hét
probleem van onze tijd is dat er luie mensen zijn die parasiteren op een
opgeblazen verzorgingsstaat, ten koste van hardwerkende burgers. Ik ontken niet
dat er misstanden zijn, maar de voorgeschreven middelen zijn vaak erger dan de
kwaal.'

In Nederland en andere Europese landen is de arbeidsmarkt weliswaar flexibeler
geworden, maar kunnen werknemers terugvallen op de verzorgingsstaat. 'Waarom
hebben Amerikaanse autofabrikanten zo veel meer moeite om hun productie te
herstructureren dan Duitse of Zweedse concurrenten? Omdat je als Amerikaanse
werknemer en vakbondslid elke verandering die met ontslagen gepaard gaat zult
tegenwerken, want als je je baan verliest, kun je straks niet eens je
ziekenhuisrekening betalen.'

Chang noemt een andere bijwerking van onzekerheid: conservatieve beroepskeuzes.
'In mijn geboorteland Zuid-Korea, waar de verzorgingsstaat weinig voorstelt, wil
een absurd hoog percentage jongeren geneeskunde studeren: bijna 80 procent van
de beste scholieren van het land. Andere beroepen, laat staan het
ondernemerschap, vinden ze te riskant. Dokters zijn belangrijk, maar het is
schadelijk voor een economie wanneer te veel mensen veilige beroepen kiezen.'

Werknemers hebben bovendien te maken met een andere groeiende vorm van
onzekerheid: automatisering. Angst voor machines en robots gaat minstens terug
tot de Britse Luddieten, de 19de eeuwse vernielers van weefmachines, en
vertaalde zich in beroemde sciencefictionfilms als Metropolis (1927) of The
Terminator (1984). Maar vooral de laatste decennia doet automatisering zich
voelen op de arbeidsmarkt. De bancaire sector is een goed voorbeeld. Bij
Nederlandse banken en verzekeraars verdwenen sinds 2008 duizenden banen, niet
alleen door de crisis, maar ook door digitalisering. Vakbond De Unie berekende
aan de hand van reorganisatieplannen van banken dat de komende zeven jaar nog
eens een vijfde van de huidige 250 duizend banen in de financiële sector zal
verdwijnen: een stad ter grootte van Middelburg raakt zonder werk. Cliënten
regelen hun bankzaken tegenwoordig veelal via internet, waardoor veel
administratieve banen overbodig zijn geraakt.

Mooi en miserabel

Volgens de Nederlandse en Vlaamse economen Anna Salomons en Maarten Goos
(Utrecht School of Economics) leidt automatisering op de arbeidsmarkt tot een
groeiende kloof tussen hoog- en laagbetaalde werknemers. Zij spreken van
polarisering, een tweedeling tussen mooie en miserabele banen. Advocaten en
medische specialisten kunnen (vooralsnog) niet weggeautomatiseerd worden door
robots of machines, hetzelfde geldt voor vuilnismannen of bagagebandwerkers.
Vooral de middenbanen - secretaresses, telefonisten, fabrieksarbeiders - zijn
het slachtoffer. Salomons en Goos schatten dat tweederde van de 7,6 miljoen
middenbanen die tussen 2008 en juni 2012 zijn verdwenen in de eurozone het
slachtoffer zijn geworden van automatisering.

Automatisering was vooral het domein van multinationals, maar begint steeds meer
door te dringen bij kleine en middelgrote bedrijven omdat nieuwe technologieën
betaalbaarder worden, zegt Goos. 'De prijs van een robotarm bijvoorbeeld is nu
gedaald tot onder de 100 duizend euro. Daarmee kun je in één klap meerdere banen
overbodig maken.'

Technologische vooruitgang schept wel nieuwe banen, maar dat gebeurt vooral in
de hogere regionen van de arbeidsmarkt: ict-consultants of ingenieurs.
Tegelijkertijd is er banengroei aan de onderkant van de arbeidsmarkt, waar
technologie nog geen serieuze alternatieven voor kan bieden. Een kamer poetsen
is voor ons doodeenvoudig, maar vereist een oog-hand-voet-coördinatie die voor
computers nog te moeilijk is.

Goos vreest dat als de economie zich eenmaal herstelt, dit een baanloos herstel
zal zijn: groei gepaard met langdurige lagere werkgelegenheid. De economie wordt
productiever, maar minder werknemers maken er deel van uit, wat de
verzorgingsstaat verder onder druk zet. 'Na het knappen van de internetzeepbel
hebben we ook een baanloos herstel gehad. Een hogere structurele werkloosheid
ligt op de loer. De uitdaging om de huidige werklozen straks weer aan een baan
te helpen zal heropleiding vragen. Maar de juiste bekwaamheden ontwikkelen voor
een nieuwe baan vergt veel tijd, en die tijd is er niet altijd.'

Niet naar de universiteit

De oplossing? Een radicaal andere kijk op onderwijs is nodig, zegt de
Amerikaanse socioloog Richard Sennett. 'Het ene robuuste terrein van de
arbeidsmarkt zijn handwerkers, zoals elektriciens, loodgieters of stratenmakers.
Veel universitair geschoolden in het vastgoed of de bancaire wereld hadden beter
een ambacht kunnen leren. Maar dan praat je wel over een grote culturele
verandering. Jongeren zullen zeggen: wat, niet naar de universiteit gaan!?
Loodgieter worden!? En dus belanden ze in waardeloze kantoorbaantjes.'

'Kijk naar de Polen, die hebben het slim gedaan. De Polen hebben een zeer
vakbekwame beroepsbevolking die de Britse arbeidsmarkt de afgelopen jaren heeft
gekoloniseerd. Ook bij jullie in Nederland werken veel Polen. En waarom? Omdat
ze een ambacht in de vingers hebben.'

Een probleem blijft dat timmerlui of loodgieters niet overdreven veel betaald
krijgen. Bij een hogere Nederlandse waardering voor ambachtslieden zouden ook
hogere salarissen passen. Maar in het globaliseringstijdperk kunnen werkgevers
altijd wel ergens ter wereld vaklui vinden die een klus voor minder geld willen
komen opknappen. En dus is het lastig deze beroepen aantrekkelijker te maken
voor Nederlandse jongeren.

Helemaal op te lossen zijn deze spanningen niet. Maarten Goos verwacht wel veel
van de opkomst van Big Data bij het maken van opleidingskeuzes: datatechnologie
kan steeds nauwkeuriger in kaart brengen wat van opleiding tot opleiding door de
jaren heen de slaagkansen zijn geweest op de arbeidsmarkt. Studenten worden
daarover nu veel te weinig geïnformeerd, zegt Goos. Dat terwijl uit onderzoeken
naar de keuzes waarvan mensen in hun leven het meeste spijt hebben al
decennialang hetzelfde beeld naar voren komt. Op nummer 1 steevast: de
opleidingskeuze. Op nummer 2: de carrièrekeuze.

Werknemers moeten uitblinken, flexibel zijn (dikwijls een eufemisme voor
meegaand) en zich makkelijk over ontslag heenzetten

LOAD-DATE: 1 October 2013

LANGUAGE: DUTCH; NEDERLANDS

GRAPHIC: Illustratie Jasper Rietman

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              58 of 161 DOCUMENTS



                                 de Volkskrant

                           24 augustus 2013 zaterdag

Even een vuiltje weggewerkt

BYLINE: FOKKE OBBEMA

SECTION: Vonk

LENGTH: 2464 woorden


China watching - Het managen van een partijcrisis

De Communistische Partij doet of zij met Bo Xilai één rotte appel terechtstelt,
maar volgens Frank Pieke zitten er helemaal geen gezonde appels in de mand.
Voorzover we überhaupt iets weten van de Partij.

Voor het eerst sinds de studentenopstand van 1989 toonden de hoogste leiders van
de Chinese Communistische Partij (CCP) vorig jaar openlijk hun interne
verdeeldheid - de val van hun collega, toppoliticus Bo Xilai, maakte dat
onvermijdelijk. Inmiddels zijn de rijen weer gesloten en wordt Bo berecht wegens
corruptie en machtsmisbruik.

Tijdens zijn politieke proces bleek Bo deze week niet bereid zich zonder slag of
stoot te laten veroordelen. Niettemin staat de uitkomst allang vast, zo meent
Frank Pieke, hoogleraar moderne China studies in Leiden en daarvoor verbonden
aan Oxford University. Ondanks zijn verzet van deze week zal Bo de
geschiedenisboekjes ingaan als een vakkundig weggewerkt vuiltje, zo verwacht
hij. De CCP houdt ook na deze affaire de touwtjes stevig in handen, meent de
55-jarige sinoloog en cultureel antropoloog die internationaal een grote
reputatie geniet als kenner van de partij. De Bo Xilai-affaire plaatst hij in
een breder perspectief: 'Ik ga niet zeggen dat democratisering nooit gaat
gebeuren in China. Maar mijn punt is: het vloeit niet noodzakelijk voort uit een
markteconomie en een welvarende middenklasse.'

De affaire rond Bo Xilai wordt in westerse media wel aangeduid als de grootste
politieke onrust in China sinds het bloedbad op het Plein van de Hemelse Vrede
in 1989. Klopt dat wel?

'Het is in ieder geval voor het eerst sinds 1989 dat de verdeeldheid aan de top
naar buiten komt. Ook heeft het tot de val van een heel belangrijke leider
geleid. Nu zijn er in de afgelopen 25 jaar wel vaker hoge partijmannen gevallen,
denk aan Chen Liangyu, de burgemeester van Shanghai in 2006. Maar de Bo-affaire
is toch van een kwalitatief andere orde. Hier is een scheuring naar buiten
gekomen en ook toegegeven. In die zin is dit inderdaad de belangrijkste
politieke gebeurtenis sinds 1989, eentje die ons een mooi kijkje in de keuken
heeft opgeleverd. Maar we moeten het ook weer niet overdrijven. Want echte
veranderingen heeft het niet opgeleverd.'

Is dat zo? Valt de felheid waarmee de partijtop nu de campagne tegen corruptie
uitvoert niet als een uitvloeisel van de affaire te zien?

'Ja, dat is zo. Die felheid geeft aan dat de communistische partijtop de
scheuring als heel ernstig opvat. Het vormt een graadmeter voor de mate van
eenheid van de leiders: hoe feller de campagne, des te moeilijker ze het hebben.
Maar de strijd tegen corruptie gaat niet zozeer over corruptie, want die zal er
altijd zijn, zowel voor als na deze campagne. Het is vooral een manier om
politieke tegenstanders op non-actief te zetten. In het verleden gebruikte je
daarvoor ideologische taal en ging het om het 'zuiveren van de partij van
contrarevolutionaire elementen'. Nu is het gegoten in de taal van politiek
management en gaat het over 'goed bestuur'. Maar in beide gevallen wil je
hetzelfde politieke doel bereiken.'

Wat is dat politieke doel?

'Het is een zuiveringscampagne - de partij moet worden geschoond van mensen die
verantwoordelijk zijn voor deze partijscheuring. En van hun aanhangers.'

Dus is het een afrekening met de Bo-factie binnen de partij?

'Nou ja, dat woord factie suggereert dat de partij uit keurig naast elkaar
bestaande stromingen of machtsblokken bestaat. Om in de chaos orde te scheppen,
hebben wij de neiging om in categorieën te denken, met bijvoorbeeld een
aanduiding als 'prinsenkinderen' voor kinderen waarvan de ouders tot de eerdere
generatie partijleiders behoorden. Maar er is geen 'prinsenkind'-factie, zo'n
gedeelde afkomst levert geen basis voor samenwerking op. Wel heb je netwerken
waarbij de ene bestuurder patronage ontvangt van een ander met veel macht -
voor-wat-hoort-wat-relaties. Maar die netwerken zijn flexibeler dan wij ons
kunnen voorstellen - ze komen en gaan, afhankelijk van wie de macht bezit. Media
in Hongkong doen nog wel eens alsof ze ze in kaart hebben en westerse media
volgen dat. Maar dan gebeuren er weer dingen aan de top die haaks op dit soort
kremlinologie staan. Je weet nooit wie tot welke factie behoort. Ook de Chinezen
zelf trouwens niet.'

Dat roept de vraag op: weten we eigenlijk wel wat zich echt bij de Bo
Xilai-affaire heeft afgespeeld, ondanks alle boeken en artikelen die er
inmiddels zijn verschenen.

'Dat is een goede vraag. Al die kremlinologie, inclusief wat ik zelf zeg, is
gebaseerd op nul feiten. We werken voortdurend met indirect bewijs - het is als
een moord die je moeten oplossen zonder moordwapen. Niemand zegt: 'Ja,
inderdaad, ik ben een beschermeling van Xi Jinping'. Dat kan iemand ook niet
bevestigen, want het axioma van de partij is dat die eensgezind is.'

Hoe weinig we weten, bleek bij het laatste partijcongres, toen oud-president
Jiang Zemin plots weer als kingmaker opdook. Die was door iedere China-watcher
afgeschreven, maar bleek toch nog een prominente rol te vervullen.

'Ja, iedereen die beweert dat hij weet hoe het er in de top-25 van de partij aan
toe gaat, is óf geestelijk gestoord, óf behoort zelf tot die club.

'Toch denk ik wel dat we de kern van de Bo-affaire doorgronden. En wel op basis
van de reconstructies die we in 1989 maakten van de toenmalige scheuring in de
partij als gevolg van Tiananmen. Die kwamen heel aardig overeen met wat in 2001
via de interne partijdocumenten, The Tiananmen Papers, uitlekte. Alleen is de
scheuring van de partij ditmaal minder ernstig, dus beschikken we over minder
informatie. Hoe groter de scheuring, des te meer informatie er op de grond
valt.'

Een populaire voorstelling in westerse media is dat de affaire draait om een
neomaoïst die burgers 'rode liedjes' liet zingen en het opnam tegen de
behoudende partijtop. Wat vindt u van die ideologische uitleg?

'Bo gebruikte dat neomaoïsme uitsluitend als een manier om een eigen machtsbasis
te kweken, niet uit een ideologische overtuiging. Als het al ideologisch was,
dan was het neofascistisch: mensen verenigen om een grote, sterke leider, onder
verwijzing naar een glorieus verleden, dat helemaal niet glorieus was. Het was
alleen maar bedoeld om genoeg steun te krijgen om de partijtop te halen. Je moet
niet vergeten dat hij die eigenlijk al in 2007 dacht te bereiken, maar toen naar
Chongqing werd gebonjourd. Daarna dacht hij dat hij het alsnog op eigen kracht
kon, zonder steun van kingmakers. Dat is naïef gebleken.'

Nu doet de partijtop er alles aan Bo voor te stellen als die ene rotte appel in
de mand. Maar hoe uitzonderlijk was hij?

'Er zitten geen gezonde, fruitige appels in die mand - en die zijn er ook nooit
geweest. Bo heeft gedaan wat iedereen doet: jezelf verrijken en je baan goed
doen. Die twee kunnen heel goed samengaan. Anderen deden dat evenzeer, neem
alleen maar Wen Jiabao wiens familievermogen op meer dan een miljard wordt
geschat, daar kan Bo nog een puntje aan zuigen. De beschuldigingen tegen Bo
dienen om van hem die ene, heel rotte appel te maken. Is hij eenmaal verwijderd,
dan is alles weer goed, luidt de suggestie.'

Maar wordt dat geloofwaardig bevonden?

'Het niveau van politiek cynisme in China is heel hoog, maar wordt bij gewone
burgers toch vooral veroorzaakt door hun lokale bestuurders. Van zelfverrijking
hebben ze last in hun dorp of provincie, die is voor hen zichtbaar. Maar van de
partijtop die ver weg is, nemen ze dat niet zo maar aan. Dus het verhaal van die
ene rotte appel werkt bij hen wel. Het is een retorische strategie die nog heel
lang meekan.

Maar gaat de groeiende middenklasse, die hoger is opgeleid en meer verstand van
politiek heeft, daar ook nog in mee?

'Wat die vindt is speculatief, maar ik denk dat die vooral blij is dat het
probleem bij de wortel wordt aangepakt en Bo ten voorbeeld wordt gesteld. Want
daardoor blijft het politieke systeem overeind en blijft China als land stabiel.
En dat is hun grootste zorg.

'Wat wij in het Westen nogal eens over het hoofd zien is dat het politieke
systeem in China weliswaar corrupt is, maar ook goed werkt. Dat gaat er bij ons
moeilijk in. Dat heeft ermee te maken dat we ons ethisch superieur wanen. Daarom
vergelijken we het ideaalbeeld dat we van onszelf hebben, namelijk niet corrupt,
met de Chinese realiteit, die er bol van staat. Je zou een heel wat
genuanceerder beeld krijgen als je de realiteit van China vergelijkt met de
realiteit in Europa en de VS, waar corruptie ook schering en inslag is.'

Heeft de partij deze crisis goed aangepakt?

'Ja, ik vind het vrij professioneel en ingetogen verlopen. Ze hebben geprobeerd
het te managen zonder schril geschreeuw, zoals in de maoïstische tijd. En anders
dan in 1999 bij de strijd tegen de Falun Gong, is de partij niet op tilt
geslagen. Ze hebben op het vlak van pr denk ik geleerd dat ze koste wat kost de
indruk moeten vermijden de controle kwijt te zijn. Dat is als gemeenschappelijk
belang onderkend en daardoor heeft iedereen zich ingehouden.

'Een effect is wel dat de samenstelling van de partijtop bij het laatste
partijcongres conservatiever is uitgevallen dan we gedacht of gehoopt hadden.
Geen olie op het vuur gooien, luidde het parool, dus zijn naast president Xi en
premier Li vijf overwegend conservatieve mannen benoemd, helaas. Om maar te
voorkomen dat het weer hommeles wordt. Waar Xi in dat debat staat, is overigens
onduidelijk. Hij lijkt zowel modern als conservatief, niemand weet het precies.
Inderdaad, net zoals zijn voorganger Hu Jintao. Het gaat nog wel twee jaar duren
voordat duidelijk wordt waar hij naartoe wil.

'Het hoopvolle scenario is dat de interne democratisering van de partij nu wordt
versneld vanuit de gedachte dat zo interne spanningen kunnen worden opgelost en
een nieuwe scheuring kan worden voorkomen. Maar juist minder democratisering en
meer van hetzelfde lijkt me eerlijk gezegd waarschijnlijker. De les die dan
wordt getrokken, is dat ze niet te ver moeten gaan met het naar buiten laten
blijken van verschillen. Dat zet een rem op interne partijdemocratisering.'

Zou de partij niet nog een andere les uit de episode-Bo moeten trekken? Hij had
succes met zijn 'rode campagne'. Wijst dat niet op de behoefte aan een breder
verhaal dan alleen economisch succes? Dat staat sowieso onder druk en zal dus
als legitimatie voor de partijmacht minder goed gaan werken.

'De partijtop beseft dat probleem wel, maar heeft geen antwoord op de vraag: wat
ga je dan uitdragen? Dat is de cruciale vraag. Xi heeft het nu over de 'Chinese
Droom', maar dat is vaag en betekent niets. In die zin is het wel een goede
slogan, omdat je er iedere gewenste inhoud in kan gieten. Maar de vraag blijft.
Ze zijn nu weer met studiecampagnes voor partijkader begonnen, maar dat is een
oud instrument zonder duidelijke resultaten, een brevet van onvermogen. Tegelijk
kun je je afvragen hoe groot dat probleem van een moreel vacuüm is. Is een
ideologie wel nodig?'

Misschien geen ideologie, maar wel legitimatie voor de eigen macht.

'Zeker, maar men kan ook wel op meer dan economische groei wijzen. Vergelijk je
het met de jaren negentig dan is het openbaar bestuur, met al zijn corruptie en
al zijn fouten, op tal van vlakken beter geworden - denk aan de infrastructuur,
de sociale zekerheid en de belastinghervormingen. Daar is heel veel geld in
geïnvesteerd, waardoor het geloof van mensen is toegenomen - niet in de partij,
maar wel in het bestuur. In principe gaat het de goede kant op, dat gevoel
leeft.

'Waar we in het Westen voor moeten oppassen, is iedere ontwikkeling in China te
interpreteren aan de hand van de vraag: in hoeverre betekent dit een stap in
onze richting? Een krant als The New York Times vind ik daar tenhemelschreiend
in. De markteconomie moet wel tot democratie leiden, is de vaste overtuiging.
Dat is pure ideologische zelfgenoegzaamheid. Terwijl daar in China nog niets van
is gebleken. Daar draaien ze zich een rad mee voor ogen.

'Die gedachte zit in Nederland trouwens ook heel diep. Nu het wat slechter gaat
met de Chinese economie duiken de commentaren op dat het staatskapitalisme niet
deugt. Daar spreekt een enorme opluchting uit. De achterliggende gedachte is
dan: wij zijn de norm.

'Ik ga niet zeggen dat democratisering nooit gaat gebeuren in China. Maar mijn
punt is: het is niet noodzakelijk, het vloeit niet voort uit een markteconomie
en een welvarende middenklasse. Het kan alle kanten op, inclusief
democratisering.'


CV HOOGLERAAR FRANK PIEKE

1957
geboren in Amsterdam

1982
studie culturele antropologie, UvA

1986
studie moderne Chinese geschiedenis, Peking University

1992
gepromoveerd aan de universiteit van Californië, Berkeley

1995-2010
lecturer Modern Politics and Society in China, Oxford University

2010-heden
hoogleraar moderne China studies, Leiden

GU KAILAI VEROORDEELD
Topadvocate en vrouw van Bo Xilai. Veroordeeld tot een voorwaardelijke doodstraf
wegens vergiftigen van Neil Heywood.

NEIL HEYWOOD VERMOORD
Britse zakenman, die de financiële belangen van Bo Xilai en Gu Kailai
behartigde. Vergiftigd in 2011.

Affaire-Bo Xilai

DE SPECTACULAIRE VAL VAN EEN POPULIST

De affaire rond toppoliticus Bo Xilai barstte op 6 februari 2012 los met
ongekend spektakel. Op die dag vluchtte politiecommissaris Wang Lijun naar het
Amerikaanse consulaat in Chengdu omdat hij vreesde dat zijn baas, Bo Xilai, het
op zijn leven had gemunt. Het leidde tot een belegering bij het consulaat. Tot
een shoot-out kwam het niet - Peking won de slag om Wang en dat luidde de val
van Bo in.

Kort daarvoor waren Bo, partijsecretaris van Chongqing, en Wang nog twee handen
op een buik. Ze kwamen tegenover elkaar te staan na de moord op Neil Heywood.
Die Britse zakenman behartigde de financiële belangen van de familie Bo. Ruzie
daarover leidde ertoe dat Bo's vrouw Gu Kailai opdracht gaf om Heywood te
vergiftigen. Wang kreeg de bewijzen in handen en confronteerde Bo ermee.

De hoogste leiders aanvaardden het bewijsmateriaal van Wang in dank om zich
daarmee van hun concurrent te kunnen ontdoen. Bo had zich in Chongqing ontpopt
tot een buitengewoon populair politicus. Zijn spijkerharde optreden tegen de
georganiseerde misdaad; zijn campagnes voor het schoon houden van de stad en
sociale woningbouw; en zijn 'rode' campagne, waarbij hij teruggreep op de
Maotijd via het zingen van liederen - daarmee wist Bo de gewone Chinees aan te
spreken.

Toenmalig premier Wen Jiabao nam Bo op 14 maart 2012 tijdens een persconferentie
openlijk onder vuur. Wen, die Bo al in 2007 gefrustreerd had door hem te
'verbannen' naar Chongqing, hekelde diens misplaatste nostalgie naar de
chaotische tijden van de Culturele Revolutie. Bo's verwijdering uit de Partij in
het najaar van 2012 en het proces wegens corruptie en machtsmisbruik vloeien
logisch voort uit de publieke vernedering van Bo door de Chinese premier.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Onder: de sluitingsceremonie van het 18de Congres van de Chinese
Communistische Partij, 14 november 2012 in Peking.
Foto EPA
Foto's boven: Bo Xilai, toen nog de partijsecretaris van Chongqing, tijdens het
Nationale Volkscongres in Peking, maart 2012.
Foto AP
Foto AP
Foto AP
In Chongqing leidt Bo Xilai (midden) een bijeenkomst ter promotie van 'rode
liedjes', 29 september 2011. Bo was destijds de machtige partijman in de
zuidwestelijke Chinese stad.
Foto AP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              59 of 161 DOCUMENTS



                                 de Volkskrant

                           21 augustus 2013 woensdag

Edgar en vogue

BYLINE: DOOR EVA HOEKE FOTO'S ROBIN DE PUY

SECTION: V Opening

LENGTH: 1851 woorden


Interview Edgar Davids (40) Mode

Edgar Davids voetbalt, is coach en tegenwoordig ook kledingontwerper. Vorige
week lanceerde hij zijn high-end-kledinglijn, Monta Heritage. Hoe gaat hij als
designer te werk? Wat inspireert hem?

Het interview voor de Volkskrant vindt plaats in het Amsterdamse grand café Bar
Italia, waar Edgar Davids net een shoot heeft gedaan voor het tijdschrift Life
after Football. Op de vraag of we gaan tutoyeren wijst Edgar naar boven. 'Er is
maar één u en dat is die grote meneer daar.'

Aanleiding voor het gesprek is zijn nieuwe high-end-kledinglijn, Monta Heritage,
een 'collectie met modieuze, maar comfortabele items'. Een logische stap volgens
Davids, want 'het stereotype van de voetballer is toch dat van een jongen met
snelle auto's, dure kleding en mooie vrouwen. Elke voetballer wil er gewoon goed
uitzien. Omdat ze vaak een groter bestedingspatroon hebben dan jan modaal kunnen
ze dat ook betalen.'

Over het belang van een goede look is hij helder: 'Zeker in dit tijdperk, met al
die social media, staan voetballers voortdurend in de schijnwerpers. Dan moet je
jezelf toch op een bepaalde manier presenteren. En vergeet ook niet dat er ook
in de kleedkamers erg op kleding wordt gelet. Als iemand met een bepaalde
trainingsbroek binnenkomt, gaan anderen dat volgen. Daar begint de mode.'

Maar dat maakt een voetballer nog geen ontwerper.

'Nee, maar ik ben er een beetje ingerold. Sowieso ben ik altijd al
geïnteresseerd geweest in mode. In Milaan ging ik regelmatig shoppen en op een
gegeven moment word je dan vanzelf uitgenodigd voor de grote fashionshows:
Versace, Cavalli enzovoorts. Op een gegeven moment kwam ik zelfs bij Donatella
Versace thuis, zit je opeens naast George Clooney te eten. Ze kijken natuurlijk
ook of je een leuke persoonlijkheid bent en bij het merk past.'

Voelde je je thuis bij Versace?

'Ja, zeker. Zij waren echt trendsettend met hun barokstijl. Maar ik vond Roberto
Cavalli ook goed en Dolce & Gabbana, die heeft een hele goeie fit voor
sporters.'

Dacht je toen: dit kan ik ook?

'Nee, helemaal niet. Ik genoot gewoon van de kunst van het vak. Ik hou van
creatievelingen. Of je nou een schilder bent of een designer of whatever: ik
vind het gewoon mooi als je je hele hebben en houwen in iets stopt. In 1999 was
ik al begonnen met Monta Street, een sportieve lijn. Eigenlijk was dat meer een
soort movement waarmee we street culture en kleding bij elkaar brachten. Toen
ontworpen we bijvoorbeeld een voetbal van jeansstof. Dat was echt heel
innoverend.'

Maar je wilde meer.

'Nou ja, je wordt ouder, je leven verandert, je gaat je anders kleden. Doordat
ik heel veel moest reizen - Turkije, Portugal, China, noem maar op - wist ik wat
ik miste: kleding die er chic uitzag, maar toch comfortabel aanvoelde. Want als
je tien, twaalf uur moet vliegen, wil je geen pak dragen. Maar je wil ook niet
in je joggingbroek bij een zakelijke afspraak aankomen, snap je? Dus toen hebben
we een mix gemaakt. We hebben bijvoorbeeld poloshirtjes die lekker casual zijn,
maar die door de speciale wassing toch stijlvol overkomen. We leven in zo'n
snelle wereld, je kleding moet gewoon multi purposes hebben.'

De meeste sterren lenen vooral hun gezicht en naam uit aan een kledingmerk. In
hoeverre ben jij bij het proces betrokken?

'Ik ben creative director, dus dan ben je overal bij betrokken, van de
tekentafel tot het supply chain management en het ambassadeurschap. En ik heb
alle moodboards gemaakt. Daarvoor liet ik me inspireren door de wereld om me
heen. Steden, trends, bepaalde mensen... Maar ook kunst. Dan keek ik naar de
compositie en de kleurstelling van een bepaald schilderij en kwam ik vanzelf op
ideeën. Dat had ik heel erg bij het werk van Chris Berens, zijn kunst vertelt
echt een sprookje, er zitten heel veel lagen in.'

In het persbericht stond de volgende tekst:

'Monta Heritage is de manier van leven door de ogen van Edgar Davids zelf:
avontuurlijk, authentiek, cool, rebels, perfectionistisch en functioneel met een
scherp oog voor mode.'

Passen die woorden bij jou?

'Als je dat leest, dan klopt dat toch? Lees het nog maar een keer. Dit is geen
marketingding: dit bén ik. Hier sta ik voor. En mensen die mij kennen, weten
dat. Ik ben eerlijk, straight en ik luister naar mijn hart. Als ik iets ga
pretenderen wat ik niet ben, val ik meteen door de mand. Sommige mensen doen
zich anders voor dan ze zijn. Ik zit zo niet in elkaar. Daarom heet het ook
Monta Heritage, dat je nooit vergeet waar je vandaan komt."

Ben je blij met het resultaat?

'Ja. Maar ik ben ook een perfectionist, dus ik zie altijd dingen die beter
kunnen. Eigenlijk ben ik in mijn hoofd alweer bezig met de volgende collectie.
Voor jullie is dit nieuw, maar ik zit alweer in 2015, snap je?'

Is er plek voor Monta Heritage op de Amsterdam Fashion Week?

'Wie weet, als ik daar klaar voor ben. Nu ben ik daar nog niet mee bezig. Het
gaat mij om de passie en om mijn persoonlijke ontwikkeling.'

Naast je baan als creative director ben je ook nog voetballer bij en trainer van
de Engelse club Barnet FC. Valt dat te combineren?

'Mijn prioriteit ligt nu bij het designen en aan het creatief sturing geven aan
Monta. Ik heb een heel goeie staf in Londen, dus dat loopt allemaal door als ik
er niet ben.'

Onlangs heb je jezelf rugnummer 1 toebedeeld. Waarom wilde je dat?

'Dat is toch gewoon een nummer?'

Daar zit verder geen gedachte achter?

'Ik vind het zo mooi: mensen maken daar meteen een ding van. Die denken meteen
dat het om ego gaat. Maar daar gaat het helemaal niet om. Ik heb het gedaan
omdat ik out of the box denk. Niemand maakt zichzelf nummer 1! Normaal hebben
alleen keepers nummer 1. Ik hou van out of the box-denken. Dat je denkt: wow. En
dan maken journalisten er meteen hun eigen verhaal van. Maar dat is hún
beleving. Die projecteren ze op mij. Het maakt mij niet uit hoor, ik doe gewoon
mijn ding en probeer me verder te ontwikkelen.'

Je bent dit jaar 40 geworden. Wat beschouw je tot nu toe als jouw grootste
succes?

'Mijn gedachten werken niet zo. Wat ik al zei, ik probeer mezelf gewoon te
ontwikkelen, dat is een proces.'

Je bent toch wel ergens trots op?

'Nou, ik ben bijvoorbeeld trots dat ik de zoon ván ben en de broer ván en de
papa ván. Daar ben ik trots op. Verder ontwikkel ik me dus nog elke dag, en
welke weg ik ook insla, ik probeer me er altijd voor 130 procent voor in te
zetten. Nu ook weer met die collectie, ik zet al mijn energie in om dat tot een
goed einde te brengen. Maar als jij mij vraagt, wat is jouw grootste succes,
nee, zo werkt het niet. Ik ben een bevoorrecht mens dat ik zo'n goeie carrière
heb gehad tot nu toe, en dat ik dingen heb meegemaakt die een gemiddeld mens
nooit zal meemaken.'

Wat is belangrijkste les die je jouw zoon zou willen meegeven?

'Dat als je in iets gelooft, je er honderd procentvoor moet gaan. De founder van
IMG, Mark McCormack, heeft ooit tegen me gezegd: 'Er zijn drie dingen belangrijk
in het leven: toewijding, concentratie en discipline.' Daar geloof ik ook in.
Zeker voor de jonge generatie, want die leeft in een tijd waarin alles zo snel
gaat. Vroeger kon je tot je 18de uitzoeken wat je wilde gaan doen. Tegenwoordig
moet je dan allang presteren.'

Op je 18de was jij toch ook allang een BN'er?

'Wat is een BN'er? Een Bekende Neger? Haha. Weet je: het was nooit mijn streven
om bekend te worden. En nog steeds niet. Aan de andere kant spreek ik wel
waardering uit als mensen naar je toekomen om te zeggen dat je iets goed doet.
Dat doe ik zelf ook. Als ik iemand als Ginuwine zie (r&b zanger, red.), ga ik
ook naar hem toe om een praatje te maken.'

Als je BN'er bent, kijkt ook iedereen mee als je verliefd bent. In jouw geval op
modeontwerpster Olcay Gulsen.

'Ik wil niet over Gulsen praten. Daar heb ik geen behoefte aan.'

Vertel dan maar over Halina Reijn.

'Halina?'

Jullie zouden verliefd zijn.

'Ja, weet je... Alles is liefde.'

Hoe bedoel je?

'Liefde voor voetballen, liefde voor kunst, liefde voor kleding: alles is
liefde.'

Maar je ligt 's avonds niet met een kledingrek in bed.

'Nee, maar ik kan wel blij worden als ik weet dat de volgende dag nieuwe samples
binnen komen.'

Praat je liever niet over de liefde?

'Alles wat je erover zegt is te veel. Bovendien zijn Halina en ik alleen
vrienden, dus.'

Wat waardeer jij in haar als vriend?

'Luister: ik ga daar niet over praten. Ik leef mijn leven, ik ben een
bevoorrecht mens en ik probeer me te ontwikkelen. Wat mensen over me denken is
niet mijn probleem.'

De dag na het persbericht dat jij een high-endlijn ging lanceren, kwam de
onthulling over jouw vermeende affaire. Dan ontstaat de indruk dat een en ander
in scène is gezet, bij wijze van marketingstunt.

'Kan. Ja, wat moet ik zeggen dan? Ik ga niet reageren op wat mensen over mij
denken.'

Het zou niet de eerste keer zijn dat zoiets gebeurt.

'Ja, weet ik. Maar mensen die mij kennen weten dat ik dat niet zou doen.'

Waar sta jij over tien jaar?

'Ik kan geen koffiedik kijken. Ik leef in het nu en prijs ik me gelukkig als ik
me kan blijven ontwikkelen zoals ik dat nu doe. I go with the flow. En waar die
flow me naartoe voert - het zij zo. Je hebt toch geen controle over de dingen.
Geloof me, als je zoals ik twintig jaar topvoetbal hebt gespeeld en voor alle
triple A-brands hebt gewerkt, weet je dat de dingen gaan zoals ze gaan. Het
enige wat je kunt doen, is je blijven ontwikkelen. Dat leer ik de mensen in mijn
team ook. Dat is heel belangrijk.'

Extra: Edgar Davids

Edgar Steven Davids (Paramaribo, 13 maart 1973) begon zijn carrière als
voetballer bij Schellingwoude Amsterdam. Hij speelde voor Ajax, AC Milan,
Juventus, FC Barcelona, Internazionale, Tottenham Hotspur en Crystal Palace FC
en tegenwoordig voor Barnet FC. Bij die laatste club is hij ook in dienst als
trainer.

Extra: Edgars favorieten

Stad: Londen, daar woon ik ook. In Noord-Londen, dat is zeg maar het Diemen van
Amsterdam.
Ontwerper: Damir Doma, dat is een Parijse designer. Waarom? Ik weet niet, hij
heeft een heel mooie eigen stijl.
Parfum: Ik draag geen parfum, ik hou meer van geparfumeerde oliën.
Horloge: Patek Philippe.
Film: Usual Suspects.
Restaurant: Toscanini op de Lindengracht in Amsterdam. Ik heb elf jaar in Italië
gewoond, dan kun je nooit meer naar Mario op de hoek. Bij Toscanini is alles
lekker.
Boek: Ik ben nu een boek aan het lezen van Ralph Waldo Emerson, Nature. Hoe hij
dingen uitlegt over hoe hij het leven ziet... zijn taalgebruik is echt heel
grappig.
Muziek: Donny Hathaway vind ik goed. En Turandot, de opera van Puccini. Daar
krijg ik echt kippenvel van.
Ontroering Kunst: Ik was laatst nog in het Tate in Londen. En poëzie. Dat is
kunst in zijn puurste vorm.
Held: Iedereen die zich opoffert voor een groter doel is een held.

Kleurenpalet

De collectie Monta Heritage omschrijft Davids als authentiek, rebels,
perfectionistisch en functioneel. 'Dit is geen marketingding: dit bén ik. Hier
sta ik voor.' Hij gebruikt materialen als leer, suède en katoen. Het
kleurenpalet bestaat voornamelijk uit antraciet, beige, zwart en khaki. Er is
ook neon in verwerkt.

'Er zijn drie dingen belangrijk in het leven: toewijding, concentratie en
discipline'

'Op een gegeven moment word je vanzelf uitgenodigd voor de grote fashionshows'

LOAD-DATE: 20 August 2013

LANGUAGE: DUTCH; NEDERLANDS

GRAPHIC: Robin De Puy

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              60 of 161 DOCUMENTS



                                 de Volkskrant

                            20 augustus 2013 dinsdag

Egypte en de media

BYLINE: FOKKE OBBEMA

SECTION: Opinie en Debat; Blz. 26

LENGTH: 456 woorden


Commentaar


De campagne die de Egyptische regering tegen buitenlandse media heeft ontketend,
is levensgevaarlijk.

Waarom berichten westerse media niet dat de aanhangers van de Moslimbroederschap
terroristen zijn, veelal Palestijnen en Syriërs, die bezig zijn de Egyptische
staat te ondermijnen? Egyptenaren voelen 'diepe verbittering' over de westerse
berichtgeving. Zij begrijpen niet waarom daarin zoveel sympathie voor
Moslimbroeders aan de dag wordt gelegd. Waarom schrijven westerse journalisten
niet over de 'verregaande zelfbeheersing' die de ordetroepen in de afgelopen
week aan de dag hebben gelegd?



Die verontwaardigde boodschap ventte de Egyptische regering dit weekeinde uit.
Het werd gretig overgenomen door de nationale media. Door die propaganda worden
voor buitenlandse journalisten levensgevaarlijke werkomstandigheden gecreëerd.

In de voorbije week moesten zij al veelvuldig voor hun leven vrezen. Vaak bleef
het bij arrestaties, het afpakken van apparatuur of klappen. De daders konden
veiligheidstroepen of gewone burgers zijn. Een enkeling sneuvelde, zoals de
Britse cameraman die de ontruiming van een plein in Caïro wilde filmen. De
Arabische nieuwszender Al Jazeera, die al lang onder de verdenking stond
sympathiek te staan tegenover de strijd van de Moslimbroeders, kreeg de hardste
klappen. Diverse medewerkers zijn gearresteerd omdat zij een bedreiging voor de
staatsveiligheid zouden vormen. Volgens vakorganisaties van journalisten
verkeren hun leden momenteel in groter gevaar dan in de tijden van Mubarak.

Bij hun pogingen tot objectiviteit berichten zij uiteraard zowel over het lot
van de koptische christenen als over de rol van de ordetroepen in de bloedbaden.
Aan die evenwichtige aanpak stoort de regering zich. Vandaar de campagne die nu
tegen buitenlandse journalisten is ingezet. Die dwingt buitenlandse
mediaorganisaties tot bezinning op de vraag hoe lang het nog verantwoord is hun
mensen in Egypte gevaar te laten lopen. De parallel met Syrië, waar buitenlandse
journalisten uit lijfsbehoud zich grotendeels hebben teruggetrokken, dringt zich
op.

Terugtrekking is een zware beslissing, omdat de consequentie ervan een
vertekening kan zijn van wat zich precies in Egypte afspeelt. Een evenwichtig
beeld valt zeker niet te verkrijgen via de Egyptische media, die vrijwel
allemaal meegaan in het aangewakkerde hypernationalisme.

Westerse diplomaten dienen in hun contacten met Egypte een scherpe veroordeling
te laten horen van deze regeringscampagne tegen buitenlandse journalisten. Die
vormen immers een essentiële schakel in de beeldvorming over het land. Met hun
normaal functioneren, vrij van regeringsdruk, is een groot belang gediend.

Fokke Obbema

Terugtrekking van journalist is zware beslissing

LOAD-DATE: 19 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              61 of 161 DOCUMENTS



                                 de Volkskrant

                           15 augustus 2013 donderdag

Goed spul

BYLINE: PAUL ONKENHOUT

SECTION: V Opening; Blz. 5

LENGTH: 499 woorden


Weekbladen

Verspilde tijd, lieve Mabel, twitterende politici en testosteron-gel

Elke donderdag Wat is lezenswaardig deze week?

De meest confronterende vraag van de week wordt gesteld in De Groene
Amsterdammer: waarom verspillen we zo veel tijd met zappen, games en doelloos
surfen op internet?



Koen Haegens schreef een essay over de tijd die we verprutsen, het door velen
gedeelde gevoel dat wéér een avond is verknald met doelloos zappen, Candy Crush
of dommig surfen. We laten ons liever entertainen dan dat we ons inspannen.

'Vanuit datzelfde principe valt te begrijpen waarom de arthousefilm het aflegt
tegen The Hangover, de opera verliest van de musical of - geef toe, lieve lezer!
- De Groene Amsterdammer ongelezen op de stapel blijft liggen ten gunste van het
Volkskrant Magazine.

Het is de schuld van wat de 'haasteconomie' wordt genoemd. 'Een intensievere
arbeidsdag gaat hand in hand met een steeds passievere vrijetijdsbesteding. Is
het niet opvallend dat mensen uitgerekend tijdens hun vakantie veel minder
televisie kijken dan in de rest van het jaar?'

Het is nu nog maar een kleine stap naar Zomergasten. Twee keer wordt het
tv-programma in Vrij Nederland genoemd, door mediacolumniste Elma Drayer en in
de rubriek 'Grunberg helpt'.

Drayer is een tevreden kijker, in tegenstelling tot Arnon Grunberg. De VPRO zou
Zomergasten volgens hem moeten afschaffen. Hij pleit voor een programma waarin
bekende Nederlanders vertellen over welke auto ze hebben en wat ze in die auto
hebben gedaan. 'Gekotst, geneukt, een kind gebaard, et cetera.'

Elsevier herdenkt prins Friso en omschrijft hem op de cover als de tragische
prins. Hugo Camps schreef een open brief aan de weduwe, Mabel, met typische
Campszinnen. Lieve Mabel, noemt hij haar. 'Eerder dan uw belezenheid of
internationale contacten zorgde uw liefdevolle hart voor een innig en rijk
huwelijk. Zachtjes ontdooide u uw echtgenoot, zachtjes boetseerde u zijn profiel
voor de buitenwacht.' Het is goed bedoeld, zullen we maar denken.

Elders in Elsevier maakt Gerry van der List korte metten met twitterende
politici. Politiek gekwetter is het volgens hem. 'D66-voorman Alexander Pechtold
twittert zich suf, maar krijgt, tot zijn gemoedsrust, heus geen contact met Henk
en Ingrid. Die hebben wel wat beters te doen.'

Het verhaal van de week, qua publiciteit, staat in Vrij Nederland en gaat over
een atlete, Adrienne Herzog, die dope zou hebben besteld, of dat in elk geval
probeerde. Het nieuws werd dinsdag al door diverse media overgenomen. Deze krant
bracht het nieuws over de bestellingen al in 2010, zoals VN ook keurig vermeldt.


Belust op publiciteit zette het blad het omvangrijke verhaal dinsdag al online,
opmerkelijk genoeg. Auteur Dennis Boxhoorn beschikt over 'honderden e-mails' van
de crossatlete.

Dat levert ontboezemingen op als deze: 'Ik gebruik nu testosteron-gel, heel goed
spul. Ik smeer het op mijn buik en benen en het is binnen tien tot zesentwintig
uur uit je lichaam verdwenen.' Goed spul, dus. Paul Onkenhout

LOAD-DATE: 14 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              62 of 161 DOCUMENTS



                                 de Volkskrant

                            12 augustus 2013 maandag

Naar Duitsland voor je lijf in schijfjes

BYLINE: DOOR NANDA TROOST

SECTION: Economie; Blz. 20

LENGTH: 1188 woorden


De onderneming


Bij Prescan in Hengelo kunnen ook mensen zonder medische klachten terecht voor
een 'total bodyscan'. En niet langer alleen zakenmensen, ook Jan Modaal wil
weten hoe gezond hij is.

Je voelt je gezond, hebt geen klachten en in je familie komen voor zover bekend
geen fatale ziektes voor. Laat je je dan onderzoeken op kanker, de kansen op
hartfalen of een herseninfarct? Steeds meer Nederlanders willen weten of ze echt
gezond zijn en laten een 'total bodyscan' maken.



Het is in Nederland niet toegestaan een screening te laten uitvoeren zonder dat
er een medische aanleiding voor is, hoewel minister Edith Schippers de
Gezondheidsraad om een advies heeft gevraagd, om te bekijken of zo'n scan onder
bepaalde voorwaarden toch toegestaan kan worden.

Maar via de Duitslandroute is een screening heel gemakkelijk. Medewerkers van
Prescan in Hengelo verwijzen hun klanten door naar het Mathias Spital, 50
kilometer verderop, in Rheine. De route is gangbaar en populair, blijkt al snel.
Er is Nederlands personeel om de klanten te begeleiden en de Duitse artsen
spreken Nederlands.

'Prescan voorziet in een enorme behoefte', zegt oprichter en eigenaar Eddy van
Heel (40). 'Al 50 duizend mensen hebben een scan laten maken. Aanvankelijk
kwamen er vooral ondernemers. Zij denken in beheersbare risicofactoren. Maar ook
Jan Modaal heeft ons gevonden. Doordat we in grotere aantallen kunnen inkopen,
is de prijs inmiddels een stuk aantrekkelijker.'

Voor een kleine duizend euro worden in het ziekenhuis mri-scans gemaakt van
hoofd en romp, plus een uitgebreid hartonderzoek met fietstest en echo. Een
bloed-, urine- en ontlastingonderzoek kost 170 euro. De uitslag wordt nog geen
uur na de laatste test toegelicht, alleen de uitslagen uit het laboratorium
volgen een week later per post. Dus keert de klant nog dezelfde dag huiswaarts
met een dvd met daarop zijn lijf in schijfjes.

Voor de tweede keer in negen jaar laat Trudy (46) - liever geen achternaam - uit
Oosterhout een total bodyscan maken. De eerste keer ging ze mee met haar vader,
een zakenman, die wilde weten hoe hij er lichamelijk voor stond. Nu vergezelt ze
haar moeder die wil weten of ze een verhoogd risico loopt op een hersenbloeding.
En nu ze toch in Duitsland zijn, laat ook Trudy haar lijf doorlichten. 'Het is
een soort APK. Dan weet je daarna dat het goed zit. Het begin van een nieuw
leven', lacht ze.

Om dat nieuwe leven te kunnen beginnen verdwijn je drie kwartier in het
scanapparaat, een geel verlichte nauwe koker, ingesnoerd als Hannibal Lecter uit
de film Silence of the Lambs, met een harnas op buik en hoofd, zodat de machine
nauwkeurige slices van het lichaam kan maken.

'Inademen. Adem vasthouden. En adem maar weer rustig door', klinkt het af en
toe. Het is er, de klassieke behangmuziek ten spijt, een herrie van jewelste.
Geklop en geboor, alsof er ingrijpend wordt verbouwd.

Zelfbeschikking

Bij Prescan zijn ze zich zeer bewust van de gevoeligheden die er in Nederland
zijn ten opzichte van de preventieve scan. Het woord 'zelfbeschikking' valt
regelmatig. 'Waarom zou je niet in je eigen lijf mogen laten kijken zonder dat
daarvoor direct een aanleiding is? Willen weten dat je gezond bent, of bepaalde
risicofactoren bezit die later erger kunnen veroorzaken, is dat geen aanleiding
genoeg? Mits de onderzoeken in een professionele omgeving plaatsvinden
natuurlijk', zegt Van Heel, die er dankzij zijn eigen bedrijf achterkwam dat
zijn nierfunctie nog maar 30 procent was, en in 2006 een niertransplantatie
kreeg.

Van Heel heeft een opmerkelijke carrière achter zich. Na de havo koos hij, als
zoon van een beroepsmilitair, voor de officiersopleiding. Na een paar jaar
verruilde hij het leger voor een hbo-opleiding verpleegkunde en ging hij werken
bij een thuiszorgorganisatie. De verkoop van luxeauto's met zijn oom leverde
beide mannen het startkapitaal op voor Prescan. Ze begonnen het bedrijf vanuit
een zomerhuisje. Nu zijn er 130 medewerkers. Van Heels jongere broer Lucas doet
sinds 2008 mee. Door zijn bestuurlijk economische achtergrond is het bedrijf in
rustiger vaarwater terechtgekomen.

Momentopname

Chef-arts Günter Klass van de afdeling radiologie kent de bezwaren. Een bedrijf
als Prescan zou de kosten van de gezondheidszorg opjagen omdat er onnodige
onderzoeken zouden worden uitgevoerd. 'In 10 procent van de gevallen ontdekken
we iets dat nadere aandacht behoeft. Dan laat iemand bijvoorbeeld na drie
maanden in Nederland een vervolgonderzoek doen om een diagnose definitief te
kunnen laten stellen. Als er dan niks aan de hand blijkt, ja, dan maak je meer
kosten. Maar in 2 tot 3 procent van de scans vinden we een ernstige tumor zonder
dat iemand nog klachten heeft. Dan kunnen we er op tijd bij zijn. Als iemand al
klachten heeft, en kanker in een late fase ontdekt wordt, is het
behandelperspectief vaak een stuk slechter.'

'We vinden bovenal dat iemand zijn eigen afweging moet kunnen maken', zegt Ferd
Luttikhuis, communicatiemanager. Prescan ligt onder een vergrootglas, weet hij.
Het bedrijf heeft sinds 2010 ook een privékliniek in Baarn. Daar worden met name
gerichte scans uitgevoerd, als iemand klachten heeft. 'We hebben een open
relatie met de Inspectie, die ons periodiek visiteert. Dat juichen we alleen
maar toe. We willen ons aan de regels houden.'

In het najaar opent Prescan een tweede kliniek, bij Rotterdam. 'We horen van
onze klanten dat huisartsen selectief moeten zijn in het doorverwijzen van hun
patiënten in het reguliere circuit. Ze voelen zich niet serieus genomen. Of
willen een wachtlijst omzeilen. Dan komen ze naar ons en nemen voor lief dat ze
de rekening zelf betalen.'

Bij de uitgebreide voorlichting hoort het vrijwillige advies de APK-keuring om
de drie jaar te herhalen, want een scan blijft een momentopname. Luttikhuis
relativeert de kosten: 'Het is veel geld, maar per jaar gaat het om 350 euro. De
een rookt, de ander gaat op een dure vakantie en steeds meer mensen kiezen voor
een preventieve scan.'

Maar moeten we alles willen weten? Wat heb je aan kennis over een afwijking
waarmee je gewoon oud kunt worden. Van Heel: 'Daar wijzen we iedereen ook op.
Maar je moet zelf kunnen uitmaken of je dat wel of niet wilt weten. Een
80-plusser die zich meldt, vertellen we ook dat de kans dat we iets gaan vinden
heel hoog is. Dan ziet iemand er soms van af. Maar dat is dan wel zíjn keuze.
Daarentegen vinden we met grote regelmaat ziekten in een vroeg stadium, waarbij
een behandeling juist noodzakelijk is!'

Als je met een puik hart, longen met meer dan voldoende inhoud, en een dvd met
foto's zonder afwijkingen het Mathias Spital weer opgewekt verlaat, is dat
volgens Prescan gezondheidswinst.

Klass verwoordt het zo: 'Wetenschappelijk op een grote bevolkingsgroep
geprojecteerd is het wellicht niet te bewijzen, maar in de juiste context en
begeleid met goede informatie mag deze individuele geruststelling dat je niets
mankeert wat ons betreft wel degelijk door onze cliënten zo gevoeld worden.'

PROFIEL

Bedrijf

Prescan

Waar

Hengelo

Sinds

2004

Aantal werknemers

130

Jaaromzet

wordt uit bedrijfspolitieke overwegingen niet bekend gemaakt. Tot dusver zijn 50
duizend cliënten onderzocht.

LOAD-DATE: 11 August 2013

LANGUAGE: DUTCH; NEDERLANDS

GRAPHIC: Foto Harry Cock
Directeur Eddy van Heel (l) en zijn broer Lucas in de Mathias Klinik in het
Duitse Rheine. Gezonde mensen mogen op dit moment in Nederland geen lichaamsscan
laten maken.
Foto Harry Cock

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              63 of 161 DOCUMENTS



                                 de Volkskrant

                           10 augustus 2013 zaterdag

Nep-incassobureau eist per brief geld

BYLINE: VAN ONZE VERSLAGGEEFSTER NANDA TROOST

SECTION: Economie; Blz. 26

LENGTH: 371 woorden


Het niet-bestaande incassobureau Corpus Justitia uit Eindhoven heeft zeker
honderdduizend mensen per brief gesommeerd snel 129,80 euro over te maken omdat
anders beslag zal worden gelegd op hun huis of auto.



Het gaat om een groot opgezette actie van oplichters die er goed over hebben
nagedacht en er behoorlijk in hebben geïnvesteerd, zegt directeur Fleur van Eck
van de Fraudehelpdesk in Apeldoorn. 'De brieven zijn gewoon per post verstuurd.'


Het is volgens de Fraudehelpdesk opmerkelijk dat de oplichters zich op gewone
burgers richten. Ondernemers en zzp'ers zijn doorgaans het doelwit van
criminelen en worden dan via e-mail benaderd, bijvoorbeeld met spooknota's.

Zeker honderd mensen hebben zich gemeld met de mededeling dat ze naar aanleiding
van de nepbrief het geld hebben overgemaakt. Dat 'succes' van de oplichters
verklaart de Fraudehelpdesk uit het feit dat niet om een heel hoog bedrag wordt
gevraagd. Bovendien is de toon van de brief bedreigend, vindt Van Eck, en zijn
de meeste mensen nog goed van vertrouwen.

'Als je een dergelijke brief krijgt moet je altijd controleren of het wel klopt
dat je de rekening waarnaar wordt verwezen niet hebt betaald.'

Bij de Fraudehelpdesk waren donderdag en vrijdag al meer dan duizend klachten
binnengekomen, terwijl dat er normaal maar vier per dag zijn. 'Dat laat zien op
welke schaal de brief is verspreid', zegt Van Eck.

In de brief staat ook een 0900-nummer. Onbekend is hoeveel mensen dat hebben
gebeld. De kosten daarvan, wie belde kwam minutenlang in de wacht, konden
oplopen tot 22 euro.

De Autoriteit Consument & Markt (ACM) heeft het nummer nu uit de lucht gehaald.
Ook mag de telecomprovider Corpus Justitia niet uitbetalen. De ACM gaat
onderzoeken of de consument de gebelde kosten terug kan krijgen. Als misbruik
wordt vastgesteld kan de ACM telefoonaanbieders op grond van de
Telecommunicatiewet verplichten reeds geïnde bedragen terug te betalen aan de
consument.

ING, waar Corpus Justitia een bankrekening heeft, gaat volgens een voorlichter
nooit in op individuele gevallen. Wel wil hij kwijt 'dat ING in deze zaak alle
maatregelen heeft genomen die de bank kan nemen'.

De Fraudehelpdesk heeft aangifte gedaan bij de politie. Die stelt een onderzoek
in.

LOAD-DATE: 9 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              64 of 161 DOCUMENTS



                                 de Volkskrant

                            7 augustus 2013 woensdag

Working class heroes

BYLINE: DOOR HANS BOUMAN ILLUSTRATIES HILDE HARSHAGEN

SECTION: V Opening

LENGTH: 2248 woorden


Geschiedenis Popcultuur De Grote Treinroof 50 jaar later


Op 8 augustus is het vijftig jaar geleden dat de Britten werden opgeschrikt door
een overval op de posttrein tussen Glasgow en Londen. The Great Train Robbery
zou van een stel criminelen volkshelden maken.

Een operatie uitgevoerd met militaire precisie door een stel vitale, ambitieuze
arbeidersjongens die het vermolmde systeem te slim af was geweest. Zo ongeveer
is de Grote Treinroof de geschiedenis ingegaan. Bij de recordroof waren geen
vuurwapens gebruikt en viel maar één gewonde, die na twee dagen het ziekenhuis
uit mocht.Toen de treinrovers - de meesten al vrij snel, anderen na wat langere
tijd - werden opgepakt, wachtten hen extreem lange gevangenisstraffen. Dertig
jaar cel voor wat eigenlijk niet meer dan een illegale financiële transactie was
geweest!Een golf van publieke verontwaardiging trok door de Britse natie.



Hoe groot de faam van The Great Train Robbery in de loop der jaren is geworden
en gebleven, blijkt uit de talloze verwijzingen overal in de populaire cultuur.
In de Bondfilm Thunderball claimt SPECTRE door de treinrovers te zijn
geconsulteerd, in de Beatles-film Help! maakt John Lennon een grap over de roof
en in haar Miss Marple-detective At Bertram's Hotel knipoogt Agatha Christie
ernaar.

Er zijn popsongs over de treinroof, Ronnie Biggs hield aan zijn faam als
treinrover een bescheiden muzikale loopbaan over, onder meer met de Sex Pistols,
en computerspellen als Rune-Scape en Starcraft 2 hebben 'The Great Train
Robbery' als opdracht. En natuurlijk zijn er talloze boeken, theaterstukken en
films met de treinroof als onderwerp, waaronder Buster, met Phil Collins in de
hoofdrol.

Het plan voor de Grote Treinroof begint als Buster Edwards en Gordon Goody,
beiden actief in het Londense criminele circuit, horen over de Travelling Post
Office, de posttrein die elke nacht van Glasgow naar Londen rijdt. Er worden
grote hoeveelheden geld in vervoerd, vooral na een Bank Holiday-weekend. Dat
geld bevindt zich altijd in de tweede wagon, de High Value Package coach. Er is
geen speciaal beveiligingspersoneel op de trein aanwezig, alleen gewone
PTT-ambtenaren, die de post verzamelen en sorteren die in Glasgow en op tal van
tussenstations aan boord komt.

De mannen bespreken de informatie met een maat, Bruce Reynolds. De drie hebben
nog niet zo lang daarvoor succesvol met elkaar samengewerkt toen ze, met enkele
andere vrije jongens, een geldtransport van de Britse luchtvaartmaatschappij
BOAC wisten te kapen. De overval was in minder dan drie minuten gepiept en
kenmerkte zich door zorgvuldige planning, nauwkeurige timing en gedisciplineerde
uitvoering.

Omdat een treinroof een gecompliceerde onderneming is, waarbij de taken strikt
moeten worden verdeeld, groeit de bende in de loop van de voorbereidingen steeds
verder uit, uiteindelijk tot zestien leden. Met informanten en klusjesmannen
erbij zijn in totaal zelfs twintig man bij de plannen betrokken.

De treinrovers besluiten dat ze de trein zullen laten stoppen in de buurt van
een brug, zodat ze hun vluchtwagens vlakbij het spoor kunnen neerzetten. Die
brug wordt Bridego Bridge bij het dorpje Ledburn in Buckinghamshire, ongeveer
zestig kilometer ten noorden van Londen.

Ze vinden een te koop staande boerderij, Leatherslade Farm, die via allerlei
landelijke weggetjes op een uur rijden van de brug ligt. Hier zullen ze na de
overval een tijdlang onderduiken en vervolgens een voor een huns weegs gaan.

Op de vroege ochtend van 8 augustus, tegen 3.00 uur, nadert de twaalf rijtuigen
tellende Travelling Post Office Bridego Bridge. De bende is vanuit Leatherslade
Farm in drie groen geschilderde voertuigen naar de brug gereden. Iedereen is in
militair tenue: komen ze iemand tegen, dan zijn ze militairen op nachtoefening.


Om de trein te laten stoppen, wordt het groene seinlicht onklaar gemaakt en
wordt het rode met batterijen geactiveerd. Als de trein stopt en de tweede
machinist uitstapt, wordt hij door enkele treinrovers overvallen, terwijl
anderen de locomotief binnengaan om eerste machinist Jack Mills te grazen te
nemen. Deze verzet zich en wordt met een metalen staaf op het hoofd geslagen.
Hij zal er veertien hechtingen aan overhouden.

Terwijl dit plaatsvindt, zitten elders in de trein ongeveer zeventig ambtenaren
braaf enveloppen te sorteren. Er bestaan geen communicatielijnen tussen de
locomotief en de rest van de trein. Om zo weinig mogelijk last van hen nog
onwetende beambten, worden de laatste tien rijtuigen losgekoppeld.

Nu moeten de locomotief en de twee resterende rijtuigen, waaronder die met het
geld, 1.100 meter verderop worden gereden, naar Bridego Bridge. Hiervoor heeft
Ronnie Biggs - die laag in de hiërarchie staat, maar de beroemdste treinrover
zal worden - een gepensioneerde machinist opgedoken. Deze blijkt echter geen
ervaring te hebben met dit type diesellocomotief en krijgt de trein niet in
beweging.

Even dreigt het hele plan in duigen te vallen, maar uiteindelijk is Jack Mills,
ondanks zijn hoofdwonden, voldoende bij zijn positieven om de trein, onder
dreiging van meer klappen, alsnog naar de brug te rijden. Daar worden de vier
postbeambten in de geldwagon uitgeschakeld. De bendeleden vormen een keten van
de trein naar hun vrachtauto en geven elkaar de zakken door. In 30 minuten is de
klus klaar.

In de uren die volgen, begint het langzaam tot de spoorwegen, de posterijen en
de politie door te dringen wat er is gebeurd. Volgens de eerste ramingen zouden
de treinrovers wel eens 160 duizend pond kunnen hebben buitgemaakt. In de uren
en dagen die volgen, gaan die schattingen snel omhoog: een half miljoen, een
miljoen, misschien wel meer...

In de loop van de dag maakt de politie bekend dat ze alle boerderijen die zich
binnen een half uur rijden van Bridego Bridge bevinden zullen onderzoeken. Door
een misverstand worden die 30 minuten door de pers vertaald als '30 mijl'.

Omdat Leatherslade Farm zich op 28 mijl van de brug bevindt, voelen de
treinrovers, die de nieuwsberichten via de radio volgen, zich plotseling
bedreigd. Ze besluiten de boerderij te verlaten, en doen wat halfhartige
pogingen hun sporen uit te wissen - niet iedereen heeft zich gehouden aan de
afspraak permanent handschoenen te dragen - en regelen nieuw vervoer. Want het
is via getuigenverklaringen inmiddels bekend dat de bende zich bij de overval
vermoedelijk heeft bediend van drie legergroene voertuigen. Het overhaaste
vertrek en de voorbereidingen ervan, blijft in de omgeving niet onopgemerkt.
Hier wreekt zich het feit dat alle bendeleden city slickers zijn met het naïeve
idee dat een tussen de bomen verscholen boerderij op het platteland veiligheid
betekent. Maar juist op het platteland valt elke afwijking van de gewone gang
van zaken op. De buren worden 's nachts wakker van het drukke autoverkeer. Wat
is er toch aan de hand op die pasverkochte boerderij, waar allemaal mannen
rondhangen die zeggen bouwvakkers te zijn, druk bezig met een broodnodige
renovatie?

De man die door de treinrovers is betaald om na hun vertrek alle sporen uit te
wissen en de boerderij in brand te steken, komt niet opdagen en als de politie
vijf dagen na de overval bij Leatherslade Farm arriveert treffen ze daar tal van
aanwijzingen, waaronder een rijkdom aan vingerafdrukken. 'Ik was verbijsterd dat
zulke ervaren misdadigers zo slordig waren geweest', aldus politiedetective Jack
Slipper van de befaamde Flying Squad, de Londense misdaadpolitie, als hij later
terugblikt op de zaak.

Al op 22 augustus volgt de eerste arrestatie en als in januari 1964 de
rechtszaak begint, zitten negen van de zestien treinrovers plus één van de
informanten achter de tralies. Vier anderen zullen tussen 1965 en 1968 worden
gearresteerd. Drie treinrovers en drie figuren die zijdelings de bij overval
betrokken waren, waaronder de gepensioneerde treinmachinist, zijn nooit
gevonden.

Als de rechter uitspraak doet, staat half Engeland op zijn kop. Hoewel twaalf
jaar de gebruikelijke straf is voor dit type misdrijven, krijgen de meeste
verdachten dertig jaar gevangenisstraf. En omdat de Britse rechtssysteem anno
1964 nog geen voorwaardelijke vrijlating kent, moeten ze de volle tijd
uitzitten. Nu ze worden opgezadeld met gevangenisstraffen die eerder bij
moordzaken horen, zijn de treinrovers voor veel mensen eerder slachtoffers dan
misdadigers.

Van meet af aan kunnen de bendeleden op veel sympathie rekenen van de Britten.
Buiten de klappen die machinist Jack Mills kreeg, is de overval vrij geweldloos
verlopen en veel Britten vinden het - stiekem - best leuk hoe een groepje gewone
volksjongens 'het systeem' een loer heeft gedraaid.

Daags na de overval verschijnen op televisie keurige burgers die verklaren dat
ze de rovers 'jolly good luck' toewensen. Voor veel mensen is de treinroof 'het
grootste avontuur sinds de Dam Busters', een befaamde episode tijdens de Tweede
Wereldoorlog.

Als de meeste treinrovers in de loop van 1963 daarna worden opgepikt, kunnen
zelfs politiemensen van de Flying Squad nauwelijks bewondering onderdrukken voor
het feit dat 'een stel doodgewone Zuid-Londense penosejongens een hele trein
hadden weten te stelen'. Een plaatselijke agent uit Buckinghamshire: 'Wij hadden
ontzag voor ze.'

Door de jaren heen neemt de bewondering voor de treinrovers alleen maar toe. Als
Ronnie Biggs in 1965 erin slaagt uit de gevangenis te ontsnappen en via Spanje
en Australië naar Brazilië vlucht, wordt hij een heuse cultfiguur. Omdat
Brazilië en Groot-Brittannië geen uitwisselingsverdrag hebben, kan Biggs er
openlijk de Grote Treinrover uithangen, en dat doet hij dan ook. Hij laat zich
met glazen pina colada filmen op Copacabana, poseert tegen betaling met
toeristen en verkoopt T-shirts en koffiebekers met zijn naam erop.

Biggs oefent een grote aantrekkingskracht uit op mensen met
anti-establishmentgevoelens en het is geen toeval dat hij als gelegenheidszanger
optreedt met leden van de Sex Pistols en de Duitse punkband Die Toten Hosen.

De mythische status van de treinrovers is nog altijd een geliefd studieonderwerp
van historici en sociologen. De meesten zijn het erover eens dat de populariteit
van de boeven een veranderende houding bij het Britse publiek weerspiegelt,
zoals die zich rond 1963 aan het ontwikkelen was.

Er was, na de oorlog en de door schaarste gekenmerkte jaren vijftig, voorzichtig
een nieuw materialisme aan het ontstaan, gevoed door steeds nadrukkelijker
aanwezige reclame-uitingen. Mensen droomden van een televisie, een auto, een
eigen huis: zaken die binnen bereik leken, maar dat vaak net niet waren. Toen
begin 1964 het proces tegen de treinrovers begon, vergaapten veel mensen zich
aan de stijlvolle kleding van hun echtgenotes. Dat hadden die toch maar mooi
voor elkaar!

1963 wordt achteraf beschouwd als een overgangsmoment tussen de volgzaamheid van
de jaren vijftig en rebelse sixties. De Beatles waren in opkomst, Swinging
London en de minirok kwamen eraan en het schandaal rond de Britse minister
Profumo had het vertrouwen in de Britse elite geschaad. In deze context werd de
treinroof gezien als een daad van het gewone volk tegen het verrotte
establishment.

Schrijver Pierce Paul Read ging zelfs zo ver om te suggereren dat je 'de
treinrovers vanuit poëtisch oogpunt zou kunnen omschrijven als de Saksen die nog
steeds tegen de Normandiërs vechten.' Ook Ronnie Biggs verzon een mooie metafoor
voor de treinroof: het was de 'Sixtijnse Kapel' onder de misdaden.

In de talrijke documentaires over de Great Train Robbery klinkt niet zelden John
Lennons A Working Class Hero is Something to Be op de achtergrond. En de Buster
Edwards die Phil Collins in 1988 gestalte gaf in de film Buster heeft weinig van
de botte beroepscrimineel uit de werkelijkheid, maar is een gevoelige family man
met het hart op de juiste plaats.

De laatste jaren is een reactie op deze mythologisering op gang gekomen. In de
nog altijd voortvloeiende stroom documentaires, televisiedrama's,
krantenartikelen en boeken wordt nu benadrukt dat de roofoverval minder met
gezagsondermijning dan met hebzucht te maken had. En dat de meeste treinrovers
geharde misdadigers waren, geen straatjongens met een neiging tot kattenkwaad.

Toen Bruce Reynolds in februari van dit jaar op 81-jarige leeftijd overleed,
waren er in de Britse pers naast kleurrijke necrologieën ook snijdende columns
te lezen. De dominee die Reynolds' uitvaart leidde, voelde zelfs de noodzaak
zich te verontschuldigen voor het feit dat hij niet alleen nare dingen over de
overledene ging zeggen. Hij begon de dienst met een citaat uit Shakespeare: 'I
come to bury Caesar, not to praise him'.

Vijftig jaar na dato zijn de Britse gevoelens over The Great Train Robbery wat
genuanceerder geworden. Maar de herinnering eraan is nog altijd even levend.
Mail een lezersactie die ruim 34 duizend pond opbracht. Hij stierf kort daarop
aan lymfeklierkanker.

Binnenkort op de BBC

BBC One is ter gelegenheid van het jubileum bezig met een tweeluik over de roof;
deel 1, A Robber's Tale, met Luke Evans en Jack Roth in de hoofdrollen, gaat
over de overval; deel 2, A Copper's Tale, gaat onder leiding van acteur Jim
Broadbent over het speurwerk van de politie. Dat dit een prestigieuze productie
is blijkt alleen al uit het feit dat de BBC heel geheimzinnig doet over de
uitzenddatum ('later this year', meldt de BBC ons - ooit was het idee om de
reeks rond de jubileumdatum uit te zenden).

Toen begin 1964 het proces tegen de treinrovers begon, vergaapten veel mensen
zich aan de stijlvolle kleding van hun echtgenotes

LOAD-DATE: 6 August 2013

LANGUAGE: DUTCH; NEDERLANDS

GRAPHIC: Ronnie Biggs (1929)Als crimineel een kleine jongen vergeleken met
Reynolds, Edwards en Goody. Ontsnapte in 1965 uit de gevangenis en vluchtte naar
Brazilië, waar hij een heuse cultstatus opbouwde. Keerde 'vrijwillig' terug naar
Groot-Brittannië toen er in 2001 uiteindelijk een uitwisselingsverdrag werd
gesloten en zat vervolgens tot 2009 in de gevangenis. Is na een reeks
hersenbloedingen thans zwaar invalide.
illustraties Hilde Harshagen
Buster Edwards (1931-1994)Minder aardig en een stuk gezetter dan Phil 'Groovy
Kind of Love' Collins in de film Buster. Slaagde er na de treinroof drie jaar
lang in uit handen van justitie te blijven. Voegde zich in 1964 met vrouw en
dochter bij Reynolds in Mexico. Maar June Edwards kon niet aarden en keerde
terug naar Engeland, waarna Buster haar volgde. Dreef na zijn vrijlating
jarenlang een bloemenstal nabij Waterloo Station. Pleegde in 1994 zelfmoord,
mogelijk om aan een nieuwe gevangenisstraf wegens fraude te ontkomen.
Hilde Harshagen
Gordon Goody (1930)Meest charmante en charismatische van de treinrovers, maar
ook meedogenloos en keihard. Had als dekmantel voor zijn criminele activiteiten
een dameskapsalon waar hij met veel succes de playboy uithing, maar woonde bij
zijn oude moeder in huis. Werd door de politie wegens zijn slimheid een
'criminal sergeant-major' genoemd. Is voor zover bekend de enige treinrover
wiens criminele loopbaan werkelijk financieel succesvol kan worden genoemd.
Hilde Harshagen
William Boal (1913-1970)Geen treinrover, wel veroordeeld. Was een snookervriend
van de latere treinrover Roger Cordrey. Stemde toe toen Cordrey hem in augustus
1963 vroeg bij hem te kunnen onderduiken, en werd zo verdachte. Werd jaren later
door alle treinrovers een 'een tragisch slachtoffer van gerechtelijke dwaling'
genoemd, maar kreeg toen hij tijdens de rechtszaak zijn onschuld bepleitte geen
enkele steun van hen. Werd veroordeeld tot 24 jaar gevangenisstraf en stierf in
de gevangenis aan een hersentumor.
Hilde Harshagen
Jack Mills (1905-1970)Werd bij de treinroof neergeslagen met een metalen staaf
en verwondde zich verder bij het neervallen. Herstelde volgens zijn familie
nooit echt van zijn kwetsuren. Toen bekend werd dat Carmian Biggs, de vrouw van
Ronnie, 65 duizend pond had ontvangen om haar verhaal in The Sunday Mirror te
doen, terwijl Mills van de Britse spoorwegen slechts 250 pond compensatie voor
zijn verwondingen had gekregen, begon The Daily Mail een lezersactie die ruim 34
duizend pond opbracht. Hij stierf kort daarop aan lymfeklierkanker.
Hilde Harshagen
Bruce Reynolds (1931-2013)Een beetje de romanticus van het gezelschap
treinrovers. Presenteerde zich naar buiten als de 'leider' en het 'meesterbrein'
van de Grote Treinroof. Vluchtte na de roof naar Mexico en vervolgens naar
Canada en Frankrijk om uiteindelijk in 1968 in Torquay te worden gearresteerd.
Kwam in 1978 vrij, maar zat daarna nog drie jaar vast wegens handel in
amfetamine. Publiceerde in 1995 zijn autobiografie Crossing the Line. Zoon Nick
is lid van de popgroep Alabama 3. Hun 'Woke Up This Morning' was de
herkenningsmelodie van The Sopranos.
Hilde Harshagen
Bridego Railway Bridge, in het gehucht Ledburn in Buckinghamshire, waar The
Great Train Robbery in augustus 1963 plaatsvond.
SSPL via Getty Images
RecordbuitVan de bij de Great Train Robbery buitgemaakte 2,6 miljoen pond -
vandaag de dag zou de buit ruim 53 miljoen euro zijn - is uiteindelijk nog geen
400 duizend teruggevonden. Waarschijnlijk zijn de meeste treinrovers erin
geslaagd het geld op een veilige plek te verbergen. Geschat wordt dat de meeste
betrokkenen ongeveer 143 duizend pond aan de Crime of the Century overhielden.
Sommigen kregen een 'drinking fee': een paar duizend pond voor hand- en
spandiensten.
geen credit/colourbox

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              65 of 161 DOCUMENTS



                                 de Volkskrant

                            7 augustus 2013 woensdag

Dennie

SECTION: V Opening; Blz. 8

LENGTH: 492 woorden


Column


Het lijkt leuk een Bekende Nederlander in huis te nemen, maar vergis u niet.

inds een week woont Dennie Christian, beter bekend als de beste vriend van
Marsupilami, bij mij in huis. Ik heb weinig last van hem. Hij zit in de kleine
slaapkamer, aan een bureau, nieuwe liedjes te neuriën. Soms, als ik heel lang
niets hoor, dan ga ik even kijken en is hij half naast zijn bed in slaap
gevallen. Op zijn bureau vind ik vaak wat flarden tekst, maar nooit meer een
heel liedje. Drie van die zinnen heb ik bewaard. Hier komen ze. 'Want gelukkig
zijn dat is het grootste goed', 'De oliekachel van mijn vader staat nu roestig
in de tuin' en 'Zeg maar dankjewel, zeg maar dankjewel, zeg maar dankjewel.'



Je zou dat tragisch kunnen noemen, die worsteling om nog één keer te doen waar
hij zo goed in is, maar ik vind het juist ontroerend. Het zit nog ergens diep in
dat schlagerlichaam, het woord dat rijmt op tuin, maar hij moet er nu echt voor
werken. In mijn huis. Dat neemt niemand me meer af. Want zo werkt het tussen
ons. Ik geef hem eten en schoon beddengoed en Dennie, die scharrelt op mijn
verzoek zo Dennie Christan mogelijk door mijn huis.

Dit weekend heb ik hem mijn voortuin laten sproeien. Dat maakte indruk. Van
sproeien is het niet gekomen, omdat hij bijna drie uur lang voor zogenaamd
toevallig passerende buren Rosamunde heeft staan zingen. Ik keek zwijgend toe.

's Avonds, naast elkaar op de bank, werd het even ongemakkelijk. Ik vroeg hem of
hij 'Wij zijn twee vrienden' voor me wilde zingen. Dat weigerde hij. Ik hield
vol. Ik zei: 'Hoeba, hoeba, hoeba ....? ' maar hij wilde de zin niet afmaken. We
keken zwijgend naar Zomergasten en precies op het moment dat ik mij iets naar
voren boog, om Wilfried de Jong beter te verstaan, zei Dennie heel hard: hop,
hop hop.

Laat dit een waarschuwing zijn voor andere mensen die een Bekende Nederlander in
huis willen nemen. Het lijkt leuk, de hele dag Meneer Kaktus om je heen. Je
hoopt dat hij de hele dag in een te korte pyjama om je heen springt en
schreeuwend door het huis holt. 'De vierde ronde! De vierde ronde!' Maar zo
werkt het niet. Op het moment dat je ze liefderijk opneemt in je gezin,
veranderen ze opeens in Gewone Nederlanders.

Een vriend van mij heeft twee maanden lang Gerard Cox in huis gehad. Die vrat
twee keer per dag de ijskast leeg, ging op de bank liggen en vroeg hoe laat
Feyenoord speelde. Ik ken ook iemand die dan in godsnaam maar, bij gebrek aan
beter, de zoon van Ben Cramer in huis nam. Die heeft twee jaar lang
kruiswoordraadsels zitten invullen aan de keukentafel.

Morgen wil ik verdomme een liedje. Een rijmend liedje. Ik wil dat Dennie voor me
zingt. 'De oliekachel van mijn vader staat nu roestig in de tuin' en daar
achteraan wil ik zoiets als 'Maar de gulle lach van een nieuw kleinkind, die
voel je kriebelen in je kruin.' En anders: geen eten en naar bed.

Soms, als ik heel lang niets hoor, dan ga ik even kijken en is hij half naast
zijn bed in slaap gevallen

LOAD-DATE: 6 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              66 of 161 DOCUMENTS



                                 de Volkskrant

                            3 augustus 2013 zaterdag

Overpeinzingen bij de kapper

BYLINE: WIM BOSSEMA

SECTION: V Weekend Zomer; Blz. 26

LENGTH: 810 woorden


Roman


De geliefden Ifemelu en Obinze moeten Nigeria verlaten. Zij heeft succes in
Amerika, hij mislukt in Londen. Na jaren ontmoeten ze elkaar opnieuw in een
totaal veranderd Nigeria.

Chimamanda Ngozi Adichie: Americanah

*****
Fourth Estate; 477 pagina's; ca. EUR 17,-.

Ifemelu gaat naar de kapper. Bij 'Mariama African Hair Braiding' in Trenton, New
Jersey, tussen het gewone volk, want zo'n Afrikaanse salon is er niet in het
deftige Princeton, waar ze woont tussen het universiteitsvolkje. Ze laat haar
haren vlechten voor 200 dollar: tientallen smalle vlechtjes, samengebonden tot
een Afrikaanse hoofdsculptuur. Ifemelu gaat terug naar Nigeria, na vele jaren in
de Verenigde Staten.



Ze is een veramerikaanste Afrikaanse, zoals ze zal merken na thuiskomst. In
Nigeria noemen ze haar 'Americanah'.

Het urenlange kappersbezoek - de kapsters zijn arme West-Afrikaanse vrouwen - is
een raamvertelling in Americanah, de nieuwe roman van Chimamanda Ngozi Adichie
(1977), de Nigeriaanse schrijfster die in 2008 afstudeerde aan Yale University.
In de kapperstoel overdenkt Ifemelu haar leven, hoe ze aanvankelijk in armoede
in de VS het hoofd boven water hield (met moeite), via een relatie met een
blanke Amerikaan een verblijfsvergunning en een bestaan in Amerika verwierf en
een fenomeen werd dankzij een populair blog over ras, dat haar een inkomen
verschaft dankzij donaties op een PayPal-rekening.

Dat blog heeft als titel 'Raceteenth or Various Observations About American
Blacks (Those Formerly Known as Negroes) by a Non-American Black'. Het blog
speelt een centrale rol in Adichie's roman, waarin zij speelt met een
duizelingwekkend aantal thema's rond migratie, hechting, mondialisering, modern
nomadisme en ook nog: wat is echte liefde? Dat moet wel de jeugdliefde van
Ifemelu en Obinze zijn, die ruw wordt verstoord doordat de jongen geen visum
voor de VS krijgt, en dat terwijl híj de amerikanofiel is van de twee.

Met Americanah sluit Adichie aan in een roemruchte reeks rassenromans van
Amerikaanse auteurs als Richard Wright, Ralph Ellison, James Baldwin en Toni
Morrison. Ze geeft aan het thema een nieuw perspectief: dat van de
niet-Amerikaanse zwarte vrouw.

In Nigeria speelde ras geen rol voor Ifemelu; ze werd pas een zwarte toen ze in
de VS aankwam. De blogteksten die Adichie verzon voor haar personage zijn scherp
en hilarisch, en kunnen voor Afrikaans-Amerikanen zelfs schokkend zijn. De
Nigeriaanse kan schrijven wat zij niet durven zeggen - en blanke Amerikanen al
helemaal niet.

Adichie stoffeert haar roman met interessante personages van alle rassen en
achtergronden, die de aandacht vragen in ontmoetingen, gesprekken, situaties en
verwikkelingen. Ifemelu heeft een blanke vriend en later een
Afrikaans-Amerikaanse vriend, met zo'n verhaaldraad dreigt schematische
vervlakking, maar Adichie maakt van beide mannen sterke, eigengereide
personages.

Obinze vervult als personage ook een duidelijke rol: die van het tegenverhaal.
Geen succes, maar mislukking. Zijn teloorgang in Londen als illegaal die geen
legale plek weet te bemachtigen, is verhaaltechnisch gezien een intermezzo in
Americanah, maar het is Adichie gelukt er een van de schrijnendste hoogtepunten
in haar roman van te maken.

Obinze's Britse avontuur biedt een spiegel voor dat van Ifemelu in de VS. De
verschillen in houding ten opzichte van migratie en ras in de VS en het
koloniale Groot-Brittannië geven de roman een historisch perspectief - die
geschiedenis speelt zich af in de driehoek Afrika-Europa-Amerika. Die onbenoemde
geschiedenis laat zich tussen de regels door voelen en geeft de vertelling een
fascinerende diepgang.

De enige plek waar de vaart in Americanah wordt afgeremd, is vreemd genoeg de
episode in Nigeria, waar zich de jeugd van de twee hoofdpersonen afspeelt.
Adichie maakte eerder naam met romans die speelden in Nigeria - ze won prijzen
met een roman die speelt tijdens de Biafra-oorlog in de jaren zestig, Half a
Yellow Sun (in 2006 vertaald als Een halve gele zon bij uitgeverij Atlas). Die
burgeroorlog heeft zij zelf niet meegemaakt, ze bracht de verhalen van haar
familie (uit het Igbo-volk dat zich vergeefs als Biafra probeerde af te scheiden
van de rest van Nigeria) tot leven. In haar verhalenbundel The Thing Around Your
Neck (Het ding om je hals, De Bezige Bij, 2009) staan de verhalen over gruwelen
in Nigeria en ontheemding in de VS nog naast elkaar.

In Americanah dienen de jeugdherinneringen als een opstapje. Het Afrikaanse deel
wordt pas spannend aan het eind van de roman, als Ifemelu terugkeert naar
Nigeria, een sterk veranderd Nigeria met een economisch welvarende klasse. Dan
begint haar bezinning. Hoe moet ze als Americanah thuis leven? Hoe bereikt ze
Obinze, huisvader en zakenman, na alles wat er is gebeurd?


De vertaling van de roman van Chimamanda Ngozi Adichie, Amerikanah, verschijnt
in september bij De Bezige Bij.

LOAD-DATE: 2 August 2013

LANGUAGE: DUTCH; NEDERLANDS

GRAPHIC: Chimamanda Ngozi Adichie
Foto Ivara Esege
Chimamanda Ngozi Adichie: Americanah

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              67 of 161 DOCUMENTS



                                 de Volkskrant

                              30 juli 2013 dinsdag

Dansende dominee komt op voor zwart Amerika

BYLINE: DOOR ARIE ELSHOUT

SECTION: Uitgelicht

LENGTH: 1588 woorden


Met verve vecht Al Sharpton met zijn tv-programma 'PoliticsNation' voor de
zwarte gemeenschap in de VS. En dat doet deze dominee swingend, want Amerikanen
zitten niet te wachten op slome televisie.

Ondanks de opkomst van internet brengt elke wereldbewoner nog steeds gemiddeld
drie uur per dag voor de tv door. Waar kijken ze naar?
Volkskrant-correspondenten van over de hele wereld kiezen deze zomer het
tv-programma dat het best de ziel van het land laat zien. Vandaag deel 4: De
Verenigde Staten

Ook populair in de VS

Maury

Dit is Amerikaanse televisie op haar rauwst. Op het podium een vrouw en een man.
Zij zegt dat hij de vader is van haar baby. Hij zegt van niet. Er hangen foto's
van hem en het kind. De moeder en haar vriendinnen wijzen krijsend op de
gelijkenis, ook al lijkt de baby nog het meest op een verschrompeld appeltje,
dat nog behoorlijk moet bijtrekken voor er überhaupt iets in te herkennen valt.
Het publiek kiest joelend partij. Onderin het beeld verschijnt de tekst: uitslag
DNA-test is binnen! Maury is erger dan Jerry Springer, zeggen critici. Maury
trekt drie miljoen kijkers, Springer 2 miljoen. De talkshow staat op nummer 1
onder 18- tot 49-jarigen. De man was overigens niet de vader.



American Idol

Deze talentenjacht was jaren achtereen het best bekeken tv-programma. In mei
2003 zagen 38 miljoen mensen de finale. Dit jaar keken er gemiddeld 15 miljoen
mensen. Ook The Voice, een door John de Mol bedachte zangwedstrijd, is populair.
Het aantal kijkers: 14 miljoen. Net als elders zijn Amerikanen verkikkerd op de
gewone man en vrouw als held. Dancing with the Stars is een variant hierop.
Weliswaar spelen beroemdheden de hoofdrol, maar dat doen ze op voor hen onbekend
terrein. De ster getransformeerd tot amateur. Spannend. En niet ongevaarlijk
bovendien. Spierscheuringen, rugblessures, flauwtes - het overkwam menig
dansende celebrity. Kijkers dit jaar: 15 miljoen.

NCIS

Amerika is het land van de televisieseries. Wereldberoemd werden Rawhide (over
cowboys en koeien), Hill Street Blues (over politieagenten), M*A*S*H (over
hospikken), Dallas (over een familie). Volgens TV Guide was in het seizoen
2012-2013 de serie NCIS met 21,6 miljoen kijkers het meest bekeken tv-programma.
Het overtrof Sunday Night Football. NCIS gaat over speciale agenten die misdaden
onderzoeken bij de marine en het korps mariniers. De een na populairste serie is
The Bing Bang Theory over vier slimme maar sociaal onhandige mannen. Het haalde
19 miljoen kijkers. Mad Men blijft met 2,5 miljoen kijkers ver achter. Maar met
de slotaflevering van het zesde seizoen brak de serie met 2,7 miljoen kijkers
het eigen record.

Hit it, guys, roept de dominee. En daar gaat-ie op de klanken van James Brown.
Hij danst. Get up, get on up, stay on the scene, get on up, like a sex machine,
get on up. Met de handen in de zij, de borst vooruit, maakt Al Sharpton zijn
danspasjes op de gladde studiovloer. Hij wil zijn act besluiten met een
pirouette, maar dan weigert het niet meer zo jonge lichaam de overmoedig
geworden geest te volgen en dreigt de dominee uit de baan om zijn eigen as te
worden geslingerd. Klapwiekend met de armen weet hij maar net een crashlanding
te voorkomen.

Welkom bij de televisie in Amerika. Nooit sloom, nooit saai. Een dominee die een
dansje maakt aan het eind van zijn nieuwsshow - het zijn zulke momenten die
steevast herinneren aan de woorden van een professor in Las Vegas. Ondanks
alles, zei deze, blijft Amerika een fun-loving, swingende plaats om in te leven.
Altijd op zoek naar vrolijkheid, altijd in beweging.

Al Sharpton (58) is er elke doordeweekse avond om zes uur, primetime. Een zwarte
burgerrechtenactivist die zijn eigen rubriek kreeg, PoliticsNation. Met de
linkse kabelzender MSNBC sprak hij af te mogen doorgaan met actievoeren. Want
dat is zijn leven: vechten voor de zwarte gemeenschap in Amerika. Hij deed dat
al op straat met protestmarsen en op de radio met zijn praatprogramma, maar
sinds september 2011 ook op tv. En met verve. Rev. Al, zoals de reverend
(dominee) wordt genoemd, trekt een kleine miljoen kijkers.

Hij is veruit de kleurrijkste tv-persoonlijkheid en dat is een prestatie in het
Amerikaanse televisielandschap, waarin doorsnee geen aanbeveling is. Als
Sharpton een blauw pak draagt, is dat niet zomaar een blauw pak. Dan is dat een
blauw pak met een beetje lila erin.

Pas had hij een lila-roze ruitjeshemd aan onder een grijs pak, met een groene
stropdas met Paisley-motief en een wit pochet. Dat kan helemaal niet, zei een
vrouwelijke modekenner, om er aan toe te voegen: maar Rev. Al staat het
geweldig! De best geklede man van Amerika!

Zijn haar draagt hij strak achterover gekamd, stevig in de gel, net als James
Brown. Het is zijn blijvend eerbetoon aan de soulzanger, die een vaderfiguur
voor de jonge Sharpton werd nadat diens eigen vader ervandoor was gegaan.
Sharpton werkte als Browns roadmanager, maar later besloot hij de luxe en de
reizen over de wereld op te geven om fulltime te gaan werken aan sociale
rechtvaardigheid voor de zwarten. Voor die daad van zelfopoffering klopt hij
zichzelf graag op de borst.

In televisie heeft hij nu een machtig platform gevonden. Na de vrijspraak van de
blanke burgerwacht George Zimmerman die de zwarte jongen Trayvon Martin
doodschoot, leidt Sharpton de nationale protestbeweging om te voorkomen dat,
zoals een collega het zei, de tiener een 'koud' graf krijgt en vergeten wordt.
Sharpton neemt stelling, net als het rechtse Fox.

De dominee is daarmee een van de exponenten van de politiek gekleurde
vechtzenders die de afgelopen jaren kwamen opzetten als gevolg - en als
aanjagers - van de polarisatie. De televisie in de Verenigde Staten weerspiegelt
de werkelijkheid, maar die wordt soms wel zo sterk uitvergroot dat het grotesk
wordt als in de allegorische wereld van Jeroen Bosch.

Een tocht langs de meer dan honderd zenders voert de kijker langs venstertjes
waarin sprekende hoofden ratelend of vuurspuwend opponenten attaqueren, langs
sofa's waarop gasten snikkend de intiemste bekentenissen doen, langs
satellietkaarten waarvoor weervrouwen opgewonden van elke naderende sneeuwbui de
aankondiging van een nieuw ijstijd maken. Beroemdheden zijn er te zien, maar ook
veel, heel veel 'Gewone Mensen', zowel in het nieuws als in zangwedstrijden en
reality-programma's. Er was zelfs een show van een bakkersopleiding, met als
strijdkreet: 'Bakken is een Gevecht!'

Er zijn enclaves met rust, maar doorgaans is traagheid taboe. Nooit krijg je het
gevoel, zoals met zondagtelevisie in Nederland, dat je bent beland in de
pastorie van een plattelandskerk, waar na afloop van de dienst met koffie en
cake nog even wordt nagepraat over de preek van de week. Sharpton is niet van de
zondagsrust, ook al is hij dominee.

Hij heeft een verleden als volksmenner in New York. Zo schopte hij in 1987 een
rel toen Tawana Brawley, een zwart tienermeisje, zei verkracht te zijn door een
groep blanke mannen. Het bleek niet waar te zijn. In die tijd woog hij 130 kilo
en net als hiphopsterren droeg hij een trainingspak met veel kettingen.

Totdat een van zijn dochters het zat was. Pa moest aan een vegetarisch dieet,
weegt nu nog zo'n 70 kilo, draagt maatpakken, denkt tegenwoordig na voor hij wat
doet en is niet langer een lont op zoek naar een kruitvat.

Maar hij staat nog steeds pal voor de zwarte gemeenschap, slaat steevast alarm
als ergens geprobeerd wordt zwarten uit het stemhokje te houden of anderszins te
discrimineren. Sharpton heeft dus nog een functie.

Hij is niet meer de stokebrand van weleer en wordt zelfs geregeld op het Witte
Huis ontvangen, maar wie door de politie in mekaar geslagen wordt, moet bij hem
zijn, weet iedere zwarte. Maar ook vragen kijkers hem: oh Rev. Al, dans nog een
keer voor ons.

Komiek is invloedrijke politieke factor

Het gebeurt vrijwel nooit dat klanten zeggen: doe mij maar de imitatie. Maar Jon
Stewart is dat gelukt. De komiek speelt sinds 1999 in The Daily Show een
nieuwspresentator, maar dat doet hij zo overtuigend dat niemand hem meer ziet
als namaak, maar als echt. Hij is zelfs al eens de opvolger genoemd van Walter
Cronkite, de legendarische nieuwslezer die lang te boek stond als de man die de
Amerikanen het meest vertrouwden.

De vergelijking gaat niet helemaal op. In het huidige, sterk versplinterde
medialandschap worden tv-persoonlijkheden niet zo gemakkelijk meer een nationale
figuur. Maar Stewart is een politieke factor is geworden, met soms meer invloed
dan de nieuwsmensen die hij nadoet. Zelf houdt hij vol dat hij maar een gewone
grappenmaker is, die van achter uit de klas propjes schiet.

Maar het valt niet te ontkennen dat zijn bijna twee miljoen kijkers zijn satire
omarmen als volwaardige politieke analyses.

Over Sarah Palin, in 2008 kandidaat voor het vicepresidentschap, grapte hij:
'Toen ik de persconferentie zag, besefte ik: eindelijk hebben we een kandidaat
voor de mensen die hielden van de stelligheid van George Bush maar zich stoorden
aan zijn rationaliteit en bestuurlijke ervaring.'

Stewart ziet in de politiek veel gekte, loze praat en leugens. Hij legt het
bloot en bestrijdt het ter bescherming van de volksgezondheid. Met zijn show als
dagelijkse reinigingsmachine. 'Het is een geweldig gevoel om dat gif, dat
bekertje droefheid dat je 's morgens in je lijf had, kwijt te zijn om zeven uur
of half acht 's avonds.'

In Bill Maher en Stephen Colbert heeft Stewart collega's die hetzelfde doen. Ze
werden een tegenmacht die van humor duiding maakten. Zo is de cirkel rond:
nieuws werd vermaak en vermaak werd weer nieuws.

LOAD-DATE: 29 July 2013

LANGUAGE: DUTCH; NEDERLANDS

GRAPHIC: Sharpton op de set van PoliticsNation in 2011.
Ozier Muhammad/Hollandse Hoogte
Komiek Jon Stewart imiteert sinds 1999 een nieuwslezer in The Daily Show.
AP
..
..
Al Sharpton (links) met zijn vaderfiguur James Brown in 1998. Ter ere van Brown
draagt Sharpton zijn haar altijd strak achterover gekamd. Foto Harry Benson / AP

Foto Wilfredo Lee / AP
Dominee en daarnaast ook burgerrechtenactivist Sharpton (in blauw trainingspak)
praat met een woordvoerder over vluchtelingen uit Haïti in 1992.
AP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              68 of 161 DOCUMENTS



                                 de Volkskrant

                              29 juli 2013 maandag

Stedenband is geen activistisch vehikel

BYLINE: BERT WESTERINK

SECTION: Opinie en Debat; Blz. 21

LENGTH: 569 woorden


Homo-emancipatie


Zodra via een stedenband de autoriteiten worden uitgedaagd, vervalt het wezen
van de stedenband.

Voor het onderhouden van stedenbanden zijn meerdere goede redenen. Voorop staat
dat het vriendschapsbanden zijn. Hierbij geldt een minimum aan wat uit oogpunt
van mensenrechten nog is te verantwoorden. Zo zou een stedenband met een
Noord-Koreaanse stad de toets der kritiek niet doorstaan. Maar gelet op de
banden van een stad als Groningen met steden in China, Gaza en Nicaragua zijn de
normen ruim.



Stedenbanden stellen in staat om elkaar te leren kennen. Dat kan wederzijds tot
wetenschappelijke, economische of maatschappelijke voordelen en inzichten
leiden. Stedenbanden moeten niet worden gezien als vehikel om de moraal of
politiek van een land te beïnvloeden. Daar hebben politieke partijen politieke
kanalen voor. Juist het apolitieke karakter van een stedenband maakt de
uitwisseling tussen gewone burgers als scholieren, kunstenaars en musici
mogelijk. De stedenband Groningen-Moermansk biedt dat kader. Het creëert ook de
mogelijkheid erkende maatschappelijke problemen te delen op het gebied van
bijvoorbeeld volksgezond- heid, waarvoor de Groninger GGD, maatschappelijk werk
en verslavingszorg hun expertise aanbieden. Zodra via een stedenband de
autoriteiten worden uitgedaagd, vervalt het wezen van de stedenband. Dan is er
geen verschil meer met wat Amnesty International of andere niet-gouvernementele
organisaties ook al doen.

In het Rusland van Poetin is het uitdagen van autoriteiten net zo makkelijk als
ten tijde van de Sovjet Unie, toen Groningen de band met Moermansk aanging.
Iedereen was voor, met name linkse partijen als de CPN die in GroenLinks
opgingen. Latere banden als die met Chinese steden waren ook voor niemand reden
tot bezwaar. Aan raadsleden van GroenLinks die de dragende krachten waren en
zijn voor de Groninger vriendschapsband met Jabalya in Gaza, werd ook al geen
strobreed in de weg gelegd.

Breed draagvlak bepaalt het succes van een stedenband. Als dat er niet is -
hetzij hier, hetzij daar - houdt het simpelweg op. In dat licht is er weinig
fantasie nodig om zich voor te stellen wat de consequenties zijn als een
raadslid naar Gaza of China afreist met als doel het leven van homo's,
lesbiennes, bisexuelen en transgenders te documenteren. In Moermansk moest dat
zo nodig wel gebeuren met het voorspelbare gevolg van arrestatie en uitwijzing.
D66 in de Groninger raad stelt nu de hele stedenband ter discussie en de kans
dat de Russische overheid hetzelfde doet, is bepaald denkbeeldig. Zo kan de in
twintig jaar opgebouwde vertrouwensrelatie geofferd worden aan 48 hours of fame
voor één enkel raadslid. De gemeenteraad van Groningen en het bestuur van de
stedenband moeten er dan ook voor passen zich voor dit GroenLinks-karretje te
laten spannen.

Is homo-emancipatie dan niet belangrijk? Wat mij betreft is dat in Groningen,
Moermansk of Jabalya even belangrijk. Een stedenband kan dat dichterbij brengen.
Denk aan alle scholieren die elkaar via de band Groningen-Moermansk al troffen.
Die vertellen elkaar wat hen bezighoudt. Seks lijkt mij geheid een topic. En in
de steden en gastgezinnen die ze bezoeken zien ze hoe daarmee wordt omgegaan.
Wat hen daarin goeddunkt, nemen ze mee naar huis en daarmee beïnvloeden ze hun
eigen maatschappij. Op grassroot-level, waar echte verandering begint.

Groningen moet zich niet voor GroenLinks-kar laten spannen

LOAD-DATE: 28 July 2013

LANGUAGE: DUTCH; NEDERLANDS

GRAPHIC: was wethouder in Groningen voor ondermeer stedenbanden.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              69 of 161 DOCUMENTS



                                 de Volkskrant

                              23 juli 2013 dinsdag

Frontlijnwerkers

BYLINE: ANA VAN ES

SECTION: Ten Eerste; Blz. 2

LENGTH: 573 woorden


Column Ana van Es


Midden in de zomer komt staatssecretaris Sharon Dijksma (Economische Zaken) met
een draaiboek voor een kolossaal probleem dat stilletjes de Nederlandse kust
bedreigt. Wat te doen als er opnieuw een bultrug aanspoelt?



In december 2012 kwam bultrug Johanna smartelijk aan haar einde op een zandplaat
boven Den Helder. Precies een half jaar later is daar het Protocol stranding
levende grote walvisachtigen. Dit ambtelijke werkstuk zegt veel over de
Nederlandse overheid en hoe zij inhaakt op commotie in de samenleving. Wie dacht
dat Johanna zielig was, vergist zich. De nationale veiligheid was in het geding.
Dijksma's ambtenaren leggen het haarfijn uit: bultruggen zijn geen nationale
knuffelvissen, maar 'grote sterke dieren die gevaar opleveren'. De bevolking van
Den Helder is aan een ramp ontsnapt.

Wat voor gevaar er precies uitgaat van een walvis die op het droge ligt te
spartelen, blijft een raadsel. Dat is het mooie aan dit protocol: de overheid
valt ons, gewone burgers, niet lastig met informatie die wij toch nooit kunnen
behappen. De staat regelt dit voor ons. Bij het verschijnen van een nieuwe
verdachte staartvin in de Noordzee gaat onherroepelijk het hele
veiligheidsapparaat uit de kast. Speciale eenheden van de kustwacht verrichten
de eerste patrouilles - zonodig met helikopters. Jammer genoeg rept het protocol
niet over de inzet van drones.

De veiligheidsregio kan opschakelen naar een officieel rampenplan. Mogelijk komt
er een noodverordening om onwetende bewoners achter de duinen te behoeden voor
happende bultrugkaken. Een sleutelrol is voor het Nationaal Crisiscentrum, een
geheimzinnig Haags clubje dat eigenlijk is opgericht voor overstromingen en
ander ongerief.

Bestuurskundige Ton Baetens stelde onlangs dat hedendaagse ambtenaren zich
moeten opstellen als 'frontlijnwerker'. De overheid geniet nog maar weinig
gezag. Om geloofwaardig te blijven, moeten ambtenaren meer het voortouw nemen.
Hier is te zien waartoe dat leidt: overheidspersoneel dat zich ontpopt tot
hedendaagse walvisvaarders. De beste optie bij een aangespoelde bultrug blijkt
vaak euthanasie.

Zwangere vrouwen, staat in een van de meer curieuze passages, mogen onder geen
beding worden toegelaten bij aangespoelde Johanna's. Vermoedelijk heeft de
ambtelijke werkgroep het niet zo willen verwoorden, uit angst voor een aanvaring
met minister van emancipatiezaken Jet Bussemaker, maar het uitschakelen van een
bultrug lijkt überhaupt geen karwei voor welke vrouw dan ook.

Nee, dit gevecht in Hollandse wateren is voorbehouden aan echte mannen. Het
'explosieventeam' van Defensie speelt een prominente rol bij het onschadelijk
maken van zo'n zeereus. Als ze verstandig was geweest, had Dijksma het dossier
walvisachtigen allang overgedragen aan haar baas Henk Kamp, die als voormalig
minister van Defensie tenminste kan bogen op oorlogservaring.

Wanneer je goed kijkt, barst het in Nederland van ambtenaren die bij de minste
opwinding graag vooraan staan. De zon schijnt en dus heeft het RIVM het
Nationaal Hitteplan in werking gesteld. Code geel. Ondertussen doet het Rijk
onderzoek naar de 'optimale wolf-dichtheid'. Alsof er niet één verdwaald
exemplaar is gevonden bij Luttelgeest, maar reeds tientallen roedels grommend
bij de grens staan om dit land in bezit te nemen.

In een samenleving waar zich bijna nooit een echte crisis voordoet, moeten we
onze eigen drama's creëren.

Bultruggen zijn geen nationale knuffelvissen

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              70 of 161 DOCUMENTS



                                 de Volkskrant

                              19 juli 2013 vrijdag

Gezocht: crowd voor obligaties

BYLINE: VAN ONZE VERSLAGGEVER JEROEN TROMMELEN

SECTION: Economie; Blz. 21

LENGTH: 251 woorden


Op de website Reclamewereld.blog werd het donderdag al een frisse,
aantrekkelijke 'crowdfundingactie' genoemd. Energieleverancier Eneco lijkt wel
heel razendsnel te reageren op het voorlopig energieakkoord waarin de afspraak
is opgenomen dat particulieren simpeler moeten kunnen deelnemen in windprojecten
op land.



'Gezocht: Windmolenaars (m/v)' luidt de oproep. Voor zijn nieuwe windpark in
Houten is de energieproducent op zoek naar gewone Nederlanders die medefinancier
willen worden van een windmolen. Dat kan al vanaf 500 euro en gaat zeker 4
procent rendement opleveren, stelt het bedrijf.

In dit geval blijkt 'crowdfunding' een modieuze variant op het woord
'obligatie'. Want dat is er aan de hand: de verkoop van obligaties voor het in
aanbouw zijde Windpark Houten BV, parallel aan het Amsterdam-Rijnkanaal, is
geopend. Die obligaties kosten 500 euro per stuk.

Het gaat om een van de minst riskante windbeleggingsproducten die tot dusver in
de markt zijn gezet, werd onlangs al op deze pagina voorgerekend. Maar de
investering staat niet voor alle potentiële windmolenaars (m/v) in gelijke mate
open.

Voor omwonenden en leden van de Houtense windcorporatie UWind zijn er 2.800
gereserveerd en voor 'gewone' geïnteresseerden 2.200. Klanten van Eneco hebben
bovendien voorrang voor het geval het storm mocht lopen.

Echt gegarandeerd is de rente ook niet, meldt de prospectus. Als het veel minder
waait dan verwacht, kan het windpark te weinig geld overhouden om de
obligatiehouders volledig te betalen.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              71 of 161 DOCUMENTS



                                 de Volkskrant

                             18 juli 2013 donderdag

Een strandstoel op wielen

BYLINE: DOOR PETER VAN DEN HOOGEN

SECTION: V Opening

LENGTH: 1220 woorden


Blik. Bespreking: strandautootjes


Mooi hoor, zo'n Jaguar F-type om mee over de boulevard te rijden, maar vroeger
waren zomerauto's bepaald lieflijker. Fleuriger en schattiger ook. Wat te denken
van de Plein Air of de DAFkini?

Hij rijdt weer over de boulevards van de Nederlandse badplaatsen: De zomerauto.
Anno 2013 kun je kiezen uit een avontuurlijke beach buggy, een stoere jeep, of
een sportieve cabriolet, zoals het net gelanceerde Jaguar F-Type. Maar ooit was
het lieflijker. Ruim een halve eeuw geleden fleurden snoezige strandautootjes in
zoete zomerkleurtjes de badplaatsen aan de Riviera op. Ze worden nog wel gebouwd
maar behoren tot een uitstervend ras.



Italië, jaren vijftig. Gianni Agnelli leidt als kroonprins van het FIAT-imperium
een playboyleventje. Hij deelt het bed met Anita Ekberg, de Zweedse actrice uit
de fontein in La Dolce Vita. Wanneer Agnelli zijn gasten ontvangt in zijn
zomerresidentie aan de Franse Riviera, wil hij ze in stijl naar zijn luxe
zeiljacht kunnen taxiën. Daar heeft hij een luchtig zomerautootje voor nodig.
Eéntje zonder dak en zonder deuren.

In 1956 vraagt hij de bekende carrosserieontwerper Pininfarina om op creatieve
wijze de zaag te zetten in een Fiat 600 Multipla, een verre voorloper van de
MPV. Het resultaat is de Fiat 600 Eden Roc  , een soort motorboot op wielen
waarvan de achterbank, de sierstrip en de bumpers zijn opgetrokken uit teakhout.


Agnelli's excentrieke vervoermiddel blijft niet onopgemerkt onder de
internationale jet set en al snel ontstaat er zelfs een bescheiden vraag naar
dit soort opengewerkte privétaxi's. 'Spiagetta's' worden ze genoemd (strandjes).
Eéntje komt er in handen van de surrealistische schilder Salvador Dalí die zijn
gasten ermee rondrijdt in het Spaanse Port Lligat.

Maar Agnelli heeft nog iets kleiners nodig. Dit keer om aan boord van zijn
zeiljacht te hijsen. Er moet een strandversie komen op basis van de petieterige
Fiat 500. Het wordt een hartveroverend autootje met rotanstoeltjes die het
instappen met natte badkleding mogelijk moet maken. Een luifelvormig katoenen
dakje moet de inzittenden beschermen tegen een zonnesteek. Het autootje, Jolly
genaamd, maakt iedereen blij en er ontstaat vraag om een kleine serie op te
starten.

De Griekse miljonair Aristoteles Onassis koopt er drie. Er bestaat een foto
waarop hij en zijn vrouw Jacky ermee rondtoeren in gezelschap van Winston
Churchill. Die gaat de wereld over en zal dit nieuwe autotype een naam bezorgen
die blijft hangen: de Spiaggina (onofficieel: de strandstoel). Het is een
benaming die voor het gemak met terugwerkende kracht voor alle Spiagietta's zal
worden gebruikt. Het betekent het begin van een nieuw autotype: de strandstoel
op wielen.

Beroemdheden als prinses Gracia van Monaco en Mae West wilden er mee gezien
worden. Rijden was een nieuwe variant van flaneren langs de boulevards. West had
- hoe kan het ook anders - een roze exemplaar.

Maar ook stoere kerels als John Wayne en machtige mannen als Lyndon B. Johnson,
president van de Verenigde Staten, reden er met een glimlach mee rond. Claus en
Beatrix kregen een super gestroomlijnde versie cadeau van de Nederlandse DAF
fabriek waarmee ze op hun vakantieadres aan de Italiaanse kust geen gek figuur
sloegen: de DAF Kini . Vanaf het einde van de jaren zestig komen de grote Franse
automerken met beter betaalbare versies voor de gewone man. De Plein Air van
Renault , de Mehari van Citroën.

Lang duurt het hele avontuur dan niet meer. De Spiaggina blijkt niet opgewassen
tegen de populariteit van een nieuwe zomertrend: de veel stoerdere dune buggies.


Het carrosseriebedrijf Castagna uit Milaan is de laatste der Mohikanen. Zij
bouwen nog steeds Spiaggina's op basis van Fiat 500's . Nieuwe 500's
welteverstaan. Nog altijd worden ze gekocht door mensen met filmsterallures.

Een splinternieuwe verbleef in het regeringscentrum Bab-Al-Azizia van de
voormalige Libische leider Khadaffi. Bij de ontruiming duwden rebellen het
autootje naar buiten want het was een elektrische en de accu's waren leeg.
Hopelijk naar een plaats waar het leven zoeter is.

Pininfarina Fiat 600 Eden Roc (1956) - Gereden door: Gianni Agnelli en Henry
Ford II

De Eden Roc geldt als het eerste exemplaar uit een hele rij strandauto's op
FIAT-basis. Twee exemplaren werden er gebouwd: één voor Gianni Agnelli en één
voor Henry Ford II. Dat de Eden Roc meer op een boot lijkt dan op een auto heeft
te maken met Agnelli's passie voor zijn luxe zeiljacht Agneta. De auto was
bedoeld om op en neer te pendelen tussen de boot en zijn reusachtige Villa
Leopolda in Villefranche sur Mer.

Renault 4 Plein Air (1966) - Met: Jane Birkin en Serge Gainsbourg

De charmes van de Plein Air leverde haar een rol op in de zomerfilm Slogan (1969
). We zien hoe Jane Birkin er alle remmen mee losgooit als zij aan de zwier
raakt met een 22 jaar oudere Serge Gainsbourg. Aan de scène is weinig gespeeld.
Het duo groeit nog hetzelfde jaar uit tot een spraakmakend liefdeskoppel als zij
het warmbloedige Je t'aime... mois non plus uitbrengen. Renault had zich geen
betere reclame kunnen wensen.

Rinspeed Bamboo (2012)

Het Zwitserse Rinspeed bouwt louter eigenzinnige voertuigen. Nadat de Zwitsers
al eerder een auto voor op het water (Rinspeed Splash) en onder water (Rinspeed
sQuba) hadden gebouwd, was het nu de beurt aan een auto voor bij het water. De
Bamboo is losjes geïnspireerd op de Citroen Mehari uit de jaren zeventig en
dankt zijn naam aan het bamboemateriaal dat is verwerkt in het interieur. De
achterstoelen zijn opblaasbaar en kunnen worden losgehaald om op het strand te
gebruiken.

Castagna Fiat 500 Yacht-tender (2011) - Eigenaar: Muammar Khadaffi

Castagna uit Milaan begon als bouwer van luxueuze koetsen, maar stapte in de
twintigste eeuw op autocarrosserien. Ze rekenden Paus Pius XI en koningin
Margaretha van Savoye tot hun klantenkring. Na de Tweede Wereldoorlog ging het
bedrijf failliet. In 1995 wordt het merk nieuw leven in geblazen met unieke
creaties op Alfa Romeo-basis. Tegenwoordig probeert men de Dolce Vita in leven
te houden met het ombouwen van Fiat 500's en Mini's tot woodies en spiaggina's.

Ghia Jolly (1958) - Berijders: o.a. Prinses Gracia van Monaco, Lyndon B.
Johnson, Tina Turner

Veruit de bekendste fabrikant van exclusieve strandautootjes was Ghia uit
Turijn. Vanaf 1958 werden daar de Jolly's gebouwd, meestal op basis van Fiat
500, 600 en Renault 4CV. 32 Niet alles wat Jolly heet komt echt bij Ghia
vandaan. Schadebedrijfjes wilden nog weleens van over-de-kop geslagen auto's
Jolly look-a-likes fabriceren. Zo staat er in Emmercompascuum al jaren een
Lancia Flavia Jolly te koop van onbekende afkomst.

DAFkini (1966) - Gereden door: Prins Claus en Prinses Beatrix

DAF-baas Wim van Doorne kreeg in 1966 dit wagentje cadeau van het personeel van
DAF, ontworpen door Giovanni Michelotti. Krap een jaar later schonk de directeur
het weg voor de net geboren kroonprins Willem Alexander. Prins Claus en prinses
Beatrix reden er jarenlang mee rond hun vakantiehuis in Porto Ercole. De DAFkini
kreeg voortaan een nieuwe, ongeloofwaardige autonaam toebedeeld: Willem
Alexander.

Agnelli wil zijn gasten in stijl naar zijn luxe zeiljacht taxiën. Daar heeft hij
een luchtig zomerautootje voor nodig

Ook stoere kerels als John Wayne en machtige mannen als Lyndon B. Johnson reden
met een glimlach rond in kleine strandautootjes.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              72 of 161 DOCUMENTS



                                 de Volkskrant

                             18 juli 2013 donderdag

Zuchten onder de energieprijs

BYLINE: VAN ONZE CORRESPONDENT ROLF BOS

SECTION: Economie; Blz. 21

LENGTH: 988 woorden


Reportage Hoogovens van Trimet in Essen

Duitsland zet in op duurzame energie. Dat leidt tot hoge nota's.
Aluminiumproducent Trimet, een pijler onder de Duitse economie, dreigt eronder
te bezwijken.

Ruim 1 procent van alle beschikbare binnenlandse energie verbruikt het aluminium
producerende bedrijf en dat is vandaag in de fabriekshallen in Essen goed te
merken. Buiten was het al bijna 30 graden, binnen loopt het kwik richting de
40-plus. Verantwoordelijk daarvoor zijn de honderden smeltovens waarin vloeibare
aluminium wordt geproduceerd.

De hoogovens van Trimet, toepasselijk gelegen aan de Alumiumallee, bestaan uit
lange hallen waarin de grote ovens staan. Via een ingenieus systeem stroomt de
vloeibare aluminium naar de gieterij, waar walsplakken en persplakken worden
gegoten. Die worden vervolgens per vrachtwagen getransporteerd naar de klanten,
naar de vele autobedrijven in de buurt bijvoorbeeld.

Zonnepaneel op het dak

Trimet is een van de grootste aluminiumbedrijven van Duitsland. Jaarlijks
produceert het concern ruim 500 duizend ton van het lichte metaal, de omzet
bedroeg vorig jaar 1,3 miljard euro. 250 miljoen euro werd in diezelfde periode
aan energieverbruik uit gegeven. Alleen de Deutsche Bahn, de spoorwegen,
gebruikt nog meer energie.

Bedrijven als Trimet maken deel uit van de pijlers waarop de Duitse economie
rust, dat kun je zonder overdrijving vaststellen. Gemakkelijk bereikbaar vanuit
de haven van Rotterdam; naar het noorden, zuiden en oosten liggen de Duitse
automobielbedrijven.

Grote concerns als Trimet concurreren op de wereldmarkt, maar de Duitse
ondernemers zien in die globale wedkamp steeds meer problemen oprijzen door de
explosief stijgende energiekosten. 'Nu bestaat 45 procent van onze kosten uit
stroomkosten', zegt ir. Heribert Hauck, manager energiemanagement van Trimet.
Hij laat een grafiek zien waaruit blijkt dat dezelfde kosten voor een
aluminiumbedrijf in de Verenigde Staten minder dan de helft bedragen. 'En ik
verwacht dat onze kosten de komende tijd nog verder zullen toenemen. Dan komt
onze globale concurrentiepositie in het gevaar.'

Een groot deel van de Duitse energiekosten bestaat uit belastingen, zoals de
EEG-Umlage, de zogeheten Erneuerbare Energie Gesetz (EEG), geld dat deels wordt
gebruikt ter stimulering van de productie van energie uit duurzame bronnen. De
netbeheerders zijn verplicht elke duurzaam opgewekt kilowattuur af te nemen, ook
die van de gewone burger die een zonnepaneel op zijn dak heeft, tegen een vaste
prijs.

Om die vaste prijs mogelijk te maken, betaalt elke Duitser middels zijn
energierekening de EEG-Umlage. Daar komen nog btw en andere belastingen bij,
zodat 51 procent van de Duitse energierekening tegenwoordig uit 'opslagen'
bestaat.

Nobel doel

Het doel lijkt nobel. Duitsland wil, na de kernramp van Fukushima, versnelt af
van zijn kerncentrales. In 2020, zo luidt het voornemen, moet de
energievoorziening voor 35 procent duurzaam zijn en is het afgelopen met de
goedkope kernenergie in Duitsland. Alternatief is duurzaam opgewekte energie,
maar de bouw van nieuwe installaties (op basis van wind, zon en biomassa) en de
benodigde netwerken om deze Energiewende te verwezenlijken vergt vele tientallen
miljarden.

Dat maakt energie in Duitsland duur. Velen honderdduizenden Duitsers kunnen hun
hoge energierekeningen niet langer betalen en bedrijven klagen over hun
teruglopende concurrentiepositie op de wereldmarkt. 'We zijn op de valse weg',
klaagde Peter Löscher, de bestuursvoorzitter van Siemens, vorige week in het
Handelsblatt. 'Binnen tien jaar is de stroomprijs verdubbeld. Tot 2020 komt daar
voor de consument nog 35 procent bij en voor de industrie 30 procent.'

Niet alleen het bedrijfsleven klaagt. Ook de traditionele energieproducenten
liggen dwars. Vele miljarden hebben zij de laatste decennia geïnvesteerd in dure
kolen- en gasinstallaties, maar die zijn, door een toevloed van duurzame energie
in het netwerk, niet langer rendabel en moeten versneld worden afgeschreven.

Liefst 30 tot 40 procent van de krachtcentrales van het Duitse energieconcern
RWE schrijft rode cijfers, zegt Peter Terium, de Nederlandse topman van RWE,
deze week in zakenblad Manager Magazin. De Duitse energiemarkt bevindt zich in
de 'zwaarste crisis aller tijden'.

Energiebedrijven kunnen hun kolen en gasinstallaties echter niet zomaar sluiten.
Veel van de centrales draaien weliswaar ver onder hun vermogen en maken zodoende
verlies, maar ze dienen wel als achtervanger te blijven fungeren als de
capaciteit op het netwerk plots terugvalt.

Alleen de overheid kan besluiten of een centrale wordt gesloten. Berlijn zal
daar niet snel toestemming voor geven, bevreesd als men is voor een black-out.
Voor dat laatste verschijnsel vrezen trouwens ook bedrijven als Trimet. Een paar
uur zonder stroom en de aluminiumovens in Essen koelen af en dan is het einde
oefening, zegt de Nederlandse ingenieur David Eisma, die bij Trimet werkt.

Er ligt nog een probleem op de loer. Veel energiebehoeftige grote Duitse
bedrijven zijn, geheel of deels, vrijgesteld van de EEG-belasting. Maar aan die
uitzondering kan wel eens een eind komen nu Brussel vraagtekens zet bij deze
'mogelijk ongeoorloofde staatssteun'. De Europese Commissie onderzoekt dezer
dagen of de vrijstelling conform de regels is. Mocht Brussel negatief besluiten,
dan komt de concurrentiepositie van Duitsland op de wereldmarkt echt in gevaar.

Drastische maatregelen

Het Duitse bedrijfsleven pleit bij bondskanselier Angela Merkel voor 'drastische
maatregelen' op energiegebied. De Energiewende behoeft aanpassingen, klinkt het.
'De energie-agenda moet beter aansluiten bij de agenda van de industrie', zegt
Peter Löscher van Siemens.

Er is één probleem. Eind september zijn er verkiezingen. 'Voor die datum zal er
niks gebeuren', vreest bestuursvoorzitter Bernd Tönjes van RAG AG, een groot
mijnbouw- en chemiebedrijf in Noordrijn-Westfalen. 'De grote vraag is, wat
gebeurt daarna?'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Door de hitte van de smeltovens loopt de temperatuur in de bedrijfshal
van de hoogovens van Trimet op tot meer dan 40 graden.
Foto Remo Bodo Tietz

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              73 of 161 DOCUMENTS



                                 de Volkskrant

                              16 juli 2013 dinsdag

'Laat niet artsen, maar rechters oordelen over euthanasieverklaring'

BYLINE: VAN ONZE VERSLAGGEEFSTER MAUD EFFTING

SECTION: Ten Eerste

LENGTH: 1119 woorden


Interview Oud-rechter Jan Peeters


Wil een demente patiënt die eerder een euthanasieverklaring tekende wel echt
dood? Oud-rechter Jan Peeters wil dat dilemma voor de arts oplossen: 'Mensen
hebben hier echt goed over nagedacht.'

'Ik ben een ouder wordende man', zegt oud-rechter Jan Peeters (70). 'Ik bevind
me in een fase waarin steeds meer mensen om me heen doodgaan. In mijn familie
komt geen dementie voor, maar als dat wel zo was, dan zou ik toch bezorgd zijn.
Ik zou bang zijn voor ondraaglijk decorumverlies. Voor de ontluistering.



'Het is bekend dat dementerenden seksueel ontremd raken, rare dingen doen. Ik
zou niet willen dat mijn nabestaanden lelijke herinneringen aan mij overhouden.
En dat er over mij zou worden gezegd: kijk, dat is een oude rechter die vroeger
allerlei misdrijven beoordeelde - en moet je hem nou eens zien. Ik kan me
voorstellen dat mensen in zo'n geval zeggen: zo wil ik er niet meer zijn.'

Hij ziet ze om zich heen. Mensen die zeggen dat ze zo niet meer zouden willen
leven. Mensen die nadenken over het opstellen van een wilsverklaring. Een tekst
waarmee ze de dokter vragen om euthanasie, mochten ze ernstig dement zijn
geworden.

Maar hij ziet ook het probleem.

Bijna alle artsen weigeren euthanasie als een patiënt zelf niet meer duidelijk
kan maken dat hij dood wil. Volgens de wet geldt in dat geval de schriftelijke
wilsverklaring, maar veel artsen durven dat simpelweg niet aan: ze zijn onzeker
of het mag of ze hebben geen zin in een strafrechtelijk avontuur. Voor zover
bekend is het pas één keer voorgekomen. In 2011 kreeg een ernstig dementerende
vrouw toestemming voor euthanasie nadat ze herhaaldelijk had verklaard nooit
naar het verpleeghuis te willen.

En nu heeft Peeters dus een plan: 'Laat rechters in plaats van dokters beslissen
over de geldigheid van de euthanasieverklaring van ernstig dementerende
patiënten.'

Hij is net een paar weken gestopt als rechter. Verplicht, hij werd 70. Meer dan
dertig jaar was hij rechter bij de Amsterdamse rechtbank. Hij was lid van het
bestuur van de rechtbank en deed civiele procedures zoals rondom het
faillissement van de grootste Russische oliemaatschappij Yukos Oil. Maar hij
stond vooral bekend om zijn groot hart voor het 'recht van de gewone man'.

Begrijpt u dat artsen euthanasie weigeren bij zwaar dementerenden?

'Heel goed, ja. Ze komen voor een enorm dilemma. Voor hen is het een zware,
tegenstrijdige handeling. Hoe weten ze zeker dat de patiënt dood wil als die het
niet zelf meer kan verklaren? Toch denk ik dat je de stap moet durven zetten als
de wil niet opnieuw kan worden uitgesproken. Het is onbarmhartig om dat niet te
doen.'

Waarom is dat onbarmhartig?

'Hij wéét dat die patiënt al die tijd niet is teruggekomen op die wil. En dan
gaat de arts bedenken dat die patiënt er misschien wel op terug had willen
komen. Waarom? Want voor die patiënt was dit precies de situatie waar hij het
voor had bedoeld. Hij had vastgelegd het ondraaglijk te vinden als hij zijn
kinderen niet meer zou herkennen, als hij een luier om moest, seksueel ontremd
zou raken, als hij aan zijn bed gebonden zou worden.'

U ziet die wilsverklaring als een soort testament?

'Ja, en dat blijft toch ook gelden? Sterker, als je bij de notaris komt en je
bent dement,zegt die: u bent dement, ik verander uw laatste wil niet meer.'

Hoe ziet u voor zich dat rechters hierover kunnen beslissen?

'Je zou in de wet moeten opnemen dat de naasten van patiënten naar de rechter
kunnen stappen. De rechter kan dan vaststellen of iemand wilsonbekwaam is en of
zijn wilsverklaring nog mag gelden. Dat is hun vak.'

Waarom zouden ze daar beter in zijn dan de arts?

'Zij kijken er vrijer tegenaan, ze hebben geen binding met de betrokkene. Voor
een deel van de rechters is dit dagelijks werk. Zij zijn gewend te kijken naar
mensen met wilsproblemen, gewend aan het nemen van die moeilijke beslissingen.
Ze hebben de kennis en de vaardigheid om dat te doen. Bijna dagelijks kijken ze
naar mensen die gedwongen moeten worden opgenomen in een psychiatrisch
ziekenhuis. Ze horen hen, en weten dat er soms gesjacher omheen is, omdat
sommige mensen ook belang hebben bij zo'n opname. Rechters wegen alles af in
zo'n situatie. Ze zijn altijd op hun hoede. Ze zijn van nature argwanend.'

Zou een arts dan ook verplicht zijn die euthanasie uit te voeren?

'Nee. Euthanasie is geen afdwingbaar recht. De arts moet nog steeds zelf bepalen
of hij dat wil en of hij vindt dat de patiënt aan de medische voorwaarden
voldoet. Maar ik wil het dilemma over de wilsverklaring weghalen bij de arts en
neerleggen bij een andere beroepsgroep. De wil is niks medisch. Het is een
juridisch punt. Ik denk dat dit voor artsen een steun in de rug kan zijn.'

Toch moet de arts het uiteindelijk doen. Zij kunnen daar moeite mee hebben,
bijvoorbeeld wanneer een dementerende tegenstribbelt als het infuus wordt
aangelegd.

'Maar is dat een wilsuiting of is het omdat ze die naald niet willen? Het is
natuurlijk geen mooi beeld, ik moet er niet aan denken. Maar de patiënt is
wilsonbekwaam. Je hoeft er geen verzet tegen de dood zelf in te zien.'

Hoe zou zo'n wilsverklaring eruit moeten zien?

'Hij zou zelf geschreven moeten zijn, niet met een standaardformulier. Mensen
moeten gedwongen zijn het in hun eigen woorden te zeggen. Ook moet een patiënt
zo gedetailleerd mogelijk vastleggen in welke situatie hij niet wil belanden.'

Moet de wilsverklaring professioneler worden?

'Ja. Het zou goed zijn als zo'n wilsverklaring bij de notaris moet worden
afgelegd. Die zou eens in de twee, drie jaar kunnen controleren of de patiënt
het nog steeds wil. Ook ben ik er voor dat mensen iemand moeten aanwijzen die
hen vertegenwoordigt als ze wilsonbekwaam worden.'

Hebben de rechters het niet veel te druk voor een extra taak?

'Ik behoor tot de rechters die dat onzin vinden. Ik zou het mooi vinden als we
hiermee mensen kunnen helpen.'

Artsen zeggen dat patiënten anders praten als ze eenmaal ziek zijn. Ze verleggen
hun grenzen, vinden dingen acceptabel die ze eerder nooit geaccepteerd zouden
hebben. Dat kan dan toch ook gelden bij dementie?

'Het klopt dat mensen hun grenzen verleggen. Ik zag het bij mijn vader. Hij was
helder van geest, maar had kanker en liet zich steeds langdurig behandelen. Ik
vond het verdrietig en ontluisterend. Het ging zo ver dat mijn familie zei: doe
het niet meer. Maar hij bleef zijn grens verleggen.

'De schriftelijke wilsverklaring mag dus alleen in beeld komen bij mensen die
volledig wilsonbekwaam zijn geworden. Mensen die zoiets van tevoren uitgebreid
vastleggen, hebben er goed over nagedacht. Als de wil voor die tijd niet
zichtbaar is veranderd, moet hij blijven gelden.'

Rechters kijken vrijer, hebben geen binding met de patiënt, zijn op hun hoede en
van nature argwanend

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Oud-rechter Jan Peeters: 'Haal het dilemma over de wilsverklaring weg
bij de arts en leg het neer bij een andere beroepsgroep.'
Foto's Julius Schrank

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              74 of 161 DOCUMENTS



                                 de Volkskrant

                             13 juli 2013 zaterdag

Teeven: rechtsbijstand lage inkomens beperkt

BYLINE: VAN ONZE VERSLAGGEEFSTER MAARTJE BAKKER

SECTION: Ten Eerste

LENGTH: 399 woorden


De toegang tot de rechter wordt beperkt voor lage inkomens. Voortaan bepaalt het
Juridisch Loket of een probleem ernstig genoeg is om op kosten van de overheid
een advocaat in te schakelen.

Staatssecretaris Teeven (Justitie) wil zo 85 miljoen euro bezuinigen op de
gesubsidieerde rechtsbijstand. Bij het Juridisch Loket maken 'professionals' -
en dat zijn niet per se juristen - uit of mensen een 'serieus juridisch
probleem' hebben. Zo ja, dan blijft er rechtsbijstand beschikbaar tegen een laag
tarief. Zo nee, dan moeten mensen met een laag inkomen hun advocaat zelf
betalen.

Consumentengeschillen en huurgeschillen worden in principe uitgesloten van de
betaalde rechtsbijstand. Burgers moeten hun klacht voorleggen aan
geschillencommissie in plaats van aan de rechter, vindt Teeven. Dat is een stuk
goedkoper.

Alleen in het uiterste geval mag er nog een rechter aan te pas komen. Teeven
verwacht dat een op de vijf huurconflicten schrijnend genoeg is voor een
rechtszaak.

Ook bij echtscheidingen wil Teeven minder vaak de portemonnee trekken voor
mensen met een laag inkomen. Als de ene partner goed verdient, moet hij ook de
advocaat van de ander betalen. Bovendien wil het kabinet een scheiding mogelijk
maken zonder tussenkomst van de rechter, als er geen minderjarige kinderen bij
betrokken zijn en beide partners het eens zijn over de breuk. Een bijdrage aan
de rechtsbijstand is dan ook niet meer nodig.

'De rechtsbijstand wordt enorm uitgekleed', reageert Gerard Schouw (D66).
'Straks kunnen alleen mensen met een dikke portemonnee hun recht halen. De
anderen moeten een hoge drempel nemen: er wordt getoetst of hun zaak haalbaar
is. Als zo'n intakemeneer zegt dat een zaak niet haalbaar is, dan is het recht
verdampt. Het wordt Jan Modaal onmogelijk gemaakt zijn recht te halen, tenzij
hij zich op allerlei manieren gaat verzekeren.'

Ook Jan de Wit (SP) vreest voor 'klassenjustitie'. 'Recht wordt zo voor veel
mensen onbetaalbaar. De SP wordt nu al overstelpt met klachten van mensen die
afzien van rechtszaken omdat ze geen advocaat kunnen betalen. Zeker in tijden
van crisis moeten mensen die onrechtvaardig behandeld worden hun recht kunnen
halen.'

De sociale advocatuur moet in het vervolg genoegen nemen met een lagere
vergoeding. 'Zo laag, dat is niet realistisch', zegt Schouw. 'Het zou me niet
verbazen als er te weinig advocaten overblijven die willen werken voor
subsidies.'

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              75 of 161 DOCUMENTS



                                 de Volkskrant

                             11 juli 2013 donderdag

Kunst op de theatervloer

BYLINE: SJORS KOEVOETS

SECTION: V Opening; Blz. 11

LENGTH: 175 woorden


Theater De grote kunstshow

Kunstwerken op de theatervloer: het lijkt een merkwaardige combinatie. De Grote
Kunstshow gaat eind dit jaar kunst tonen op het podium van de Amsterdamse
Stadsschouwburg.



Het moet geen hoorcollege worden maar theater. 'Achter kunst zit altijd een
verhaal', zegt initiatiefnemer Johan Idema. 'Het theater is een uitgelezen plek
om die verhalen te vertellen.' Zo wil hij kunstwerken laten bewegen langs het
publiek. Een andere mogelijkheid is te werken met video, of acteurs scènes te
laten spelen.

De Rabobank heeft zijn kunstcollectie beschikbaar gesteld. Hiertoe behoren
schilderijen, sculpturen en foto's van kunstenaars als Marlene Dumas en Aernout
Mik.

Idema is vurig pleitbezorger van het anders presenteren van kunst. Maar verwacht
hij dat jan modaal hierdoor wel naar de Stadsschouwburg gaat? 'We richten ons op
mensen die wel cultureel geïnteresseerd zijn maar niet naar musea gaan', zegt
Idema. 'En misschien weten we de vaste museumganger ook wel te triggeren.'

De Grote Kunstshow is op 29 november éénmalig te zien.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              76 of 161 DOCUMENTS



                                 de Volkskrant

                              8 juli 2013 maandag

Julidans

BYLINE: MIRJAM VAN DER LINDEN

SECTION: V Opening

LENGTH: 555 woorden


Sfumato is effectief en uitstekend, maar niet heel verrassend.

Dans
Ha! ****
Bouchra Ouizguen. 4/7, Theater Bellevue

Sfumato ***
Rachid Ouramdane. Muziek: Jean-Baptiste Julien. Tekst: Sonia Chiambretto. 6/7,
Stadsschouwburg. http://Julidans.nl

De typering 'docudans' zou te beperkend zijn, want beide voorstellingen zijn ook
in hoge mate subjectief en poëtisch. Wel gaat zowel HA! (2012) van de Algerijnse
Bouchra Ouizguen als Sfumato (2012) van de Frans-Marokkaanse Rachid Ouramdane
over de alledaagse realiteit. Zij ging in Marokko de straat op om in het gedrag
van voorbijgangers te speuren naar tekenen van 'gekte'. Hij verdiepte zich in
milieurampen en de gevolgen daarvan voor de gewone man.



Ouizguen, die traditioneel oosters heeft gedanst, maar ook werkte met
vernieuwende choreografen als Boris Charmatz en Mathilde Monnier, is een
eigenzinnige geest. Net als in haar eerdere project, de hit Madame Plaza, is HA!
gemaakt met (behoorlijk gezette) niet-dansers, drie zogenaamde aïta's,
zangeressen uit de cabarets van Marrakech. Met zijn vieren tekenen ze met hun
eigen stemgeluid en eenvoudige repetitieve bewegingen een reeks verrassende
beelden. Soms roepen die heel concrete associaties op - met nomadische rituelen,
overvolle markten, saamhorig gebed. Maar even makkelijk zijn ze ook bijna
abstract, de vrouwen als van vorm veranderende zwarte vlekken met witte toefjes
bovenop (hun hoofddoeken).

Op telkens fellere ademstoten (ha! HA!) buigen de bovenlichamen naar voren,
manisch, maniakaal, plaatsvervangend pijnlijk. Ieder voor zich, als een stel
idioten. Maar geleidelijk vloeien de kreten samen tot zang, de individuen tot
een hechte groep. Krijgen de geluiden een hitsige ondertoon, worden de drukke
handgebaren in een absurde versnelling gezet en suggereert de vette lach
vanachter de hoofddoekjes een wereld op zich. De straat in Marokko moet een
heksenketel zijn, de vervreemding ligt er voor het oprapen.

Ouramdane is in Sfumato ('zonder contouren, als rook') vooral een estheet. Hij
creëert waanzinnige beelden, maar blijft helaas vaak net te lang hangen in die
schoonheid, waardoor de scherpe kant van zijn thematiek langzaam naar de
achtergrond verdwijnt. Zelfs de gigantische close-ups op de achterwand van een
oude Chinese man, die vanwege de aanleg van een dam gedwongen moet verhuizen,
zijn ondanks zijn gelaten, trieste uitdrukking meer mooi dan tragisch.

Sonore pianomuziek (niet live, de vleugel staat er als een dode boomstronk bij)
en Amerikaans gesproken teksten over natuurfenomenen, ingrepen van de mens in
die natuur, klimaatverandering en de slachtoffers van wind, water en droogte,
vormen de rode draad. Eerst is er de orkaan, een wolk van rook met in het oog
daarvan een danseres die eindeloos cirkels draait en daarbij ongelooflijk snel
om haar eigen as tolt. Daarna is er de moesson, een hermetisch watergordijn dat
de dansvloer verandert in een meertje: de oude Chinese man lijkt een waterlelie
nu het water hem tot net boven de lippen staat. De droogte is er in de vorm van
een sprankelende tapdans, als een gebed om regen.

De zes dansers weren zich krachtig tegen het natuurgeweld. Hun taal is fysiek,
ze rennen, vallen, duwen en trekken, dweilen in volle vaart door het water, hun
lijven in soms de ongemakkelijkste kronkels. Effectief en uitstekend gedaan,
maar niet heel verrassend.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Sfumato van Rachid Ouramdane

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              77 of 161 DOCUMENTS



                                 de Volkskrant

                              6 juli 2013 zaterdag

Op de bres tegen zelfzuchtige politici

BYLINE: KEES BROERE

SECTION: Magazine Interview; Blz. 19

LENGTH: 458 woorden


Superberoemd in Kenia

Als het aantal vijanden meetelt in de status van een held, dan heeft hij niets
te klagen. Boniface Mwangi, de 29-jarige Keniaanse fotojournalist die zich tot
maatschappelijk activist bekeerde, geniet veel stille steun. Maar hij heeft ook
veel uitgesproken opponenten, mensen die zijn bloed wel kunnen drinken.



Mwangi begon zijn loopbaan als fotojournalist. Hij werkte voor Keniaanse media,
maar in toenemende mate ook voor internationale kranten en tijdschriften. Zijn
doorbraak kwam met de foto's die hij in 2007 maakte van het bloedige geweld na
de hevig betwiste verkiezingen in Kenia. De tentoonstellingen die hij hierover
in eigen land organiseerde, werden hem door lang niet iedereen in dank
afgenomen.

De waarnemersrol van de journalist bleek voor Boniface Mwangi een te
afstandelijke. Hij richtte de organisatie Kenya Ni Kwetu op: 'Kenia is van ons.'
Hij wil hiermee de stem van de gewone, doorgaans fatsoenlijke en hardwerkende
burger luider laten klinken dan die van de machthebbers, en dan met name van de
in Kenia zo vaak corrupte en opvallend luie politici.

Zijn acties tegen dwalende en zelfzuchtige politici, zoals een protest met
varkens buiten de poort van het parlement (waar volksvertegenwoordigers zich
bogen over een absurde salarisverhoging), hebben hem bij velen binnen de
Keniaanse bevolking tot een held gemaakt. Het wantrouwen tegen de eigen - vrij
door het volk gekozen - parlementariërs zit hier immers diep, maar komt
doorgaans enkel in de kroeg hardop tot uiting. Boniface Mwangi durft het protest
openlijk de straat op te brengen. Arrestaties en harde klappen neemt hij daarbij
voor lief.

Wat vrijwel niemand zegt, maar iedereen weet, is dat Mwangi afkomstig is uit het
Kikuyu-volk. Juist dat volk heeft het uitoefenen (en misbruiken) van macht,
vanaf de eerste president Jomo Kenyatta tot aan de huidige, diens zoon Uhuru,
als een geboorterecht beschouwd. Zijn critici tekenen daarbij aan dat Mwangi
heel goed, soms iets te goed is in het promoten van zijn eigen bekendheid. De
progessieve opperrechter Willy Mutunga noemde hem 'de Wangari Maathai van onze
generatie.' Dat is een geweldig compliment: vergeleken worden met de Keniaanse
vrouw, in 2011 overleden, die voor haar werk als activistisch natuurbeschermer
de Nobelprijs voor de vrede kreeg. Bekendste Nederlander in Kenia is wellicht
koning Willem-Alexander. Daags na de inhuldiging refereerden Keniaanse media aan
zijn werk als beschermheer van de Keniaanse gezondheidsorganisatie Amref. Echte
held van dit moment is uiteraard 'RVP', Robin van Persie. Niet zozeer omdat hij
een voetballer uit Nederland is, als wel omdat hij speelt voor Manchester
United. Wie in Kenia 'voetbal' zegt, zegt op de eerste plaats: Brits voetbal.

Kees Broere

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Boniface Muthoni / Demotix/ HH

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              78 of 161 DOCUMENTS



                                 de Volkskrant

                              6 juli 2013 zaterdag

Arjan Peters

BYLINE: ARJAN PETERS

SECTION: Boeken; Blz. 6

LENGTH: 575 woorden


Column

Het begon ermee dat ik het graf van Willem Wittkampf (1924-1992) op de
Amsterdamse begraafplaats Zorgvlied wilde bezoeken. Ik had zelfs een nummer:
graf 14-III-73.

Maar dat lukte niet, want er is geen graf meer. De journalist die in Het Parool
jarenlang prachtige monologen met zogeheten gewone Nederlanders optekende en
daar slechts 'Willem' onder zette, lag tien jaar in een verzamelgraf toen dat in
2002 werd geruimd.



Twee jaar eerder verscheen het Verzameld Werk van Wittkampf, waarvan de revenuen
zouden worden besteed aan een herbegrafenis, maar volgens samensteller Hans
Heesen is dat geld door de erfgename, een ex-buurvrouw, in eigen zak gestoken
met als argument 'dat Willem lak had aan een graf'.

Toen wist ik waar mijn pelgrimage naar toe zou voeren: het Letterkundig Museum
in Den Haag. Daar bevindt zich immers in 208 laden het manuscript van 'de
lachpil'. Dat zit zo. De laatste twintig jaar van zijn leven heeft Wittkampf
zich niet meer op de burelen van Het Parool vertoond, omdat hij aan een
autobiografische roman zou werken die hij 'een lachpil' noemde. Achttien
verhuisdozen vol schreef hij. Onleesbaar geraaskal van een alcoholist, meenden
de enkelen die het aandurfden de papieren in te kijken.

Die berg moest ik met eigen ogen zien. Er gingen dit voorjaar weken overheen
voordat mijn verzoek om de nalatenschap te mogen inzien werd gehonoreerd. In die
periode herlas ik zijn werk, en genoot. Uit Nader bericht ontbreekt (1963):
'Zowat drie jaar geleden ben ik gepensioneerd. Ik heb nu een keetje achter mijn
huis staan, en daar ga ik vaak heen. Dat komt: - ik sta liever dan ik zit. Ik
heb tot mijn tweeënzestigste getimmerd in de bouw. Dat doe je staande, en daar
kom ik niet meer vanaf.'

Of deze opening uit Heibel (1950), met rechtbankstukken: 'De naam van de
verdachte werd door de oude deurwaarder afgeroepen op de gebruikelijke holle
dreigtoon, want je moet bij dat soort onmiddellijk alle hoop op lichte straffen
de bodem inslaan.'

Nu mocht ik naar Den Haag om de lachpil te zien. Een middag dook ik in de laden.
Het viel me niet mee, al was ik voorbereid op een sof. Dozen vol met aanzetten
en woeste pennestreken. Een paar keer kon ik uit de troebele zee een zin vissen
die ik hier voorzichtig op de krant laat drogen.

De voormalige ster-interviewer Willem Wittkampf zat op zijn kamer in de
Tolstraat te Amsterdam twintig jaar te schrijven, onder het drinken door.

Hij schreef onder meer dit: 'Gods Woord is onkenbaar - 'voor mensen' dan hè -
dat hoort erbij, maar de toevoeging is eigenlijk overbodig, want God heeft geen
woord nodig als je het goed bekijkt.'

'Ik heb hoop op betere tijden, en dat is maar goed ook - bij wanhoop alleen kan
ik niet leven. Bij hoop alleen ook niet.'

Midden op een pagina deze uithaal: 'Godverdomme waarom loopt hier alles in het
honderd. Uitgerekend hier!'

Over generatiegenoot W.F. Hermans, die begin jaren zeventig verhuisde van
Groningen naar Parijs: 'Hij heeft de sociale zekerheden van Groningen ingeruild
voor de heilige onzekerheid van Parijs.'

Over hoofdredacteur Sandberg van Het Parool, met wie hij een conflict had: 'Hij
schreef dat ie zich hield aanbevolen, als ik het nog eens omwerkte. Goeie smoes.
Jij alsmaar dóór zwoegen, en hij blijven zeggen dat het helaas nog niet goed
genoeg is.'

Deze vond ik ook te mooi om in het papieren graf van de nalatenschap achter te
laten: 'Hij heeft géén kwaaie dronk over zich. Vervelend wordt ie hooguit wegens
onverstoorbaarheid.'

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              79 of 161 DOCUMENTS



                                 de Volkskrant

                              6 juli 2013 zaterdag

Even voorstellen: Jan en Annie Modaal

BYLINE: TONIE MUDDE

SECTION: Vonk

LENGTH: 494 woorden


In je leven - De gemiddelde Nederlander

Veel normaler dan de doorsnee Nederlander kun je in dit land niet zijn. Voldoet
u aan het profiel? Kijk en vergelijk.

Bijna 7 op de 10 jongeren vinden zichzelf 'heel bijzonder', ontdekten de
enquêteurs van Motivaction niet lang geleden. Bij ouderen is dit iets minder, 5
op de 10, maar toch; het barst in Nederland van de mensen die zichzelf
allerminst gewoon vinden.



Dit is geen uniek Nederlands trekje. Meer dan 9 op de 10 Amerikaanse docenten
noemen zichzelf een bovengemiddeld goede leraar. Van hun leerlingen scharen 6 op
de 10 zich bij de populairste 10 procent. Van de vele effecten die psychologen
hebben ontdekt, is die van de 'illusie van superioriteit' een van de meest
robuuste.

Alhoewel, illusie? Statistisch gezien kan een grote meerderheid prima
bovengemiddeld scoren. Ga maar na, verreweg de meeste mensen hebben twee benen.
Maar rekening houdend met geamputeerden heeft de gemiddelde wereldburger
1,9999999 benen. Dikke kans dat u er meer heeft.

Wie zichzelf wil vergelijken met anderen, kan beter naar de modus of de mediaan
kijken. De modus is het meest voorkomende getal in een serie, de mediaan het
middelste getal in een serie. In beide gevallen dus twee waar het benen betreft.
Het bijvoeglijk naamwoord van modus is modaal, vandaar dat Jan Modaal het
geschopt heeft tot de ultieme doorsneeburger.

Zouden geënquêteerden zichzelf beter de maat nemen als ze bijvoorbeeld de modus
als referentiepunt nemen? Waarschijnlijk niet. Zo werd MBA-studenten op Stanford
University ooit expliciet gevraagd of ze hun eigen academische prestaties
bovenmodaal inschatten ten opzichte van andere MBA-studenten op Stanford. Ja,
antwoordde 87 procent.

Een vorm van zelfoverschatting die zeker niet beperkt is tot overmoedige
studenten. Vraag maar eens aan willekeurige ouders hoe ze hun eigen
opvoedkundige kwaliteiten beoordelen. Vraag ze vervolgens hoe ze denken over de
pedagogische vaardigheden van andere vaders en moeders. Oudermagazine J/M hield
vorig jaar zo'n peiling, en jawel hoor, met de eigen opvoedstijl is weinig mis,
terwijl andere ouders hun kinderen te veel verwennen en niet streng genoeg zijn.


Ach, misschien is het maar goed ook, al die zelfverheerlijking. Want het idee
dat u gelukkiger, rijker en slimmer bent dan de doorsnee Nederlander - en vaker
seks heeft bovendien - stemt waarschijnlijk een stuk vrolijker dan dat u op al
die fronten maar gewoontjes bent.

Mocht u desalniettemin bij de cijfers op deze pagina's een pijnlijke gelijkenis
ontdekken, dan kunt u natuurlijk de hele insteek van dit artikel in twijfel
trekken. Want waarom zou u zichzelf de maat laten nemen door de gemiddelde
Nederlander? U behoort immers tot het gezelschap van Volkskrant-lezers, en bent
alleen al om die reden sociaal-economisch gezien een verhaal apart.

Kortom, verklaar gerust her en der wat cijfers tot irrelevant, zodat u zichzelf
weer uniek waant. Daar is heus niks geks aan. Sterker nog: het is heel normaal.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Klaartje Berkelmans

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              80 of 161 DOCUMENTS



                                 de Volkskrant

                              5 juli 2013 vrijdag

Goed verhaal

BYLINE: DOOR LOES REIJMER

SECTION: V Opening

LENGTH: 1730 woorden


Beschouwing This American Life Media


Het alom geprezen radioprogramma This American Life zendt vanavond

zijn vijfhonderdste aflevering uit.

Wat is het succes?

Een jongen wordt wakker en stapt uit bed. Hij opent de deur en neemt de trap
naar beneden. Ira Glass vertelt dit zo: 'Een jongen wordt wakker. Het huis is
stil, ongewoon stil. Hij gaat rechtop zitten, plaatst zijn voeten op de grond en
loopt naar de deur. Nog steeds die stilte. Hij neemt met de trap naar beneden,
kijkt rond. Het blijft raar stil.'



'Het is het saaiste feitenrelaas dat bestaat', zegt hij in een Youtubevideo over
storytelling. 'En toch voel je de spanning, je weet dat er iets gaat gebeuren.'


Ira Glass (54) is de geestelijk vader en presentator van This American Life (ook
wel: TAL), het wekelijkse radioprogramma dat wordt uitgezonden op meer dan
vijfhonderd Amerikaanse radiostations. De afleveringen duren een uur en hebben
een centraal thema. Rond dat onderwerp worden bijzondere, persoonlijke verhalen
verteld in reportages of interviews. Glass leidt elke aflevering in, met zijn
opgewekte en nasale stemgeluid.

Het thema van de eerste uitzending, op 17 november 1995, was: A new beginning.
Daarin het verhaal van Kevin Kelly. Hij had in Israël een openbaring: voortaan
moest hij elke dag leven alsof het zijn laatste was - en dat bleek knap lastig.
In dezelfde uitzending: het relaas van een man die twintig jaar onterecht
gevangen zat en in die periode droomde van het spelen in een band. Toen hij die
band had, wilde Glass van hem weten: voelt muziek anders, nu je je toekomst weer
zelf mag bepalen?

De formule This American Life is, achttien jaar later, vrijwel onveranderd.
Vanavond wordt de vijfhonderdste aflevering uitgezonden. Elke week luisteren 1,8
miljoen Amerikanen naar de uitzending, wekelijks downloaden 900 duizend mensen
wereldwijd de podcast. Er is ook een TAL-app voor smartphones, waarmee alle
vijfhonderd afleveringen kunnen worden teruggeluisterd tijdens het rennen,
fietsen, of uitlaten van de hond.

De kracht van This American Life? Allereerst weet Glass als geen ander hoe je
een verhaal vertelt. Bij hem horen luisteraars niet iemand gewoon van de trap
lopen; hij zadelt hen met een vraag op: waarom is dat huis zo stil? Ook
belangrijk, volgens de radiomaker: er mag niet alleen sprake zijn van een goede
anekdote, het verhaal moet tot reflectie leiden, voor iets groters staan.
Daarmee overstijgt het programma het Man Bijt Hond-genre, waarin alleen
anekdotische aandacht is voor tragische personages of paradijsvogels.

De tweede factor van het succes: de makers leggen de lat hoog. 'Het is
ontzettend moeilijk een goed verhaal te vinden', zegt Glass in het filmpje. 'Wij
weten inmiddels dat het vinden van een verhaal langer duurt dan het maken
ervan.' Slechts eenderde van de reportages haalt uiteindelijk het programma. De
rest sneuvelt omdat de geïnterviewde niet goed praat, of het verhaal toch een
stuk minder interessant blijkt dan aanvankelijk was voorgespiegeld. 'Kill it',
zegt de presentator dan. 'Je moet nou eenmaal door een hoop crap om uiteindelijk
iets moois te maken.'

Dat betekent dat er veel tijd in een uitzending gaat zitten. Voor een tweeluik
over Harper High School, een zwarte school in Chicago waar het jaar daarvoor 29
leerlingen waren neergeschoten, verbleven de verslaggevers vijf maanden tussen
de leerlingen. De verslaggevers ontdekten dat het voor de jongeren geen keuze is
om wel of niet bij een gang te gaan. Wie in de buurt van Harper High School
wordt geboren, behoort automatisch tot een gang. En de straat waarin je woont,
bepaalt bij welke.

Jongeren uit achterbuurten, ex-gedetineerden, maar ook soldaten en babysitters:
This American Life verhaalt over alle groepen uit de samenleving. Toch was er in
2007 kritiek van de satirische website The Onion: de makers zouden vooral bezig
zijn met het elitaire links-liberale deel van Amerika - mensen met een bril
zoals Glass. In het fictieve nieuwsbericht staat dat het This American Life
eindelijk is gelukt hun onderzoek naar de kenmerken van de hogere Amerikaanse
middenklasse te voltooien. 'De studie zal een belangrijke bron van informatie
blijven over de gedachten en voorkeuren van bebrilde cynici met een hang naar
neuroses die eigenlijk niets te klagen hebben', schrijft de site - refererend
aan de presentator.

Voor anderen, en dan met name degenen die een uur naar verhalen op de radio
willen luisteren, blijft Glass een held. De website Buzzfeed maakte een lijst
met '21 redenen waarom Ira Glass de perfecte man is'. Daarin veel lof voor de
slimme dingen die hij zegt, maar ook foto's van hem en zijn buldog. Dat is niet
echt een hond voor de hogere Amerikaanse middenklasse, maar Glass en zijn vrouw
hebben het beest dan ook gered.

Hij vertelde er vorig jaar over in Newsweek Magazine. Het is een goed verhaal.

LUISTERTIPS

Welke afleveringen van This American Life moet u luisteren?

Harper High School, deel 1 (#487)

en deel 2 (#488)

De verslaggevers verbleven vijf maanden op de Harper High School, een school in
een achterstandsbuurt in Chicago waar het jaar daarvoor 29 jongeren werden
neergeschoten. Een van de verslaggevers spreekt Devonte, een jongen die vorig
jaar per ongeluk zijn 14-jarige broertje dood schoot.

Switched at birth (#360)

Het ongelooflijke verhaal van twee vrouwen die bij de geboorte werden
verwisseld. Een van de moeders wist ervan.

Somewhere in the Arabian Sea (#206)

Glass en Blumberg verblijven op de USS John C. Stennis, een vliegdekschip
ingezet bij de operatie Enduring Freedom. Ze interviewen, onder anderen, de
vrouw die verantwoordelijk is voor het bijvullen van de snoepautomaten.

Micha Wertheim (1972), cabaretier, radiomaker en publicist. Maakt de
voorstelling en podcast Echtgebeurd.net, met Paulien Cornelisse.

'De makers van This American Life zetten zich af tegen de wijze waarop nieuws in
de VS, maar ook in Nederland, wordt gebracht. De Charles Groenhuijsenmethode: ik
ben de alwetende journalist die vertelt hoe een kwestie in elkaar steekt, een
journalist die zich nooit ergens over verbaast.

'Eigenlijk is dat een raar toneelstukje, zo praat je in een normaal gesprek toch
ook niet? Journalistiek is juist: je ergens over verbazen, vragen waarom iets is
zoals het is. Dat doet This American Life heel goed.

'Een verhaal dat mij het meest bijstaat is dat over het Amerikaanse
vliegdekschip in de Arabische zee, net na 9/11. Ze volgden de vrouw die
verantwoordelijk is voor het bijvullen van de snoepautomaten op het dek. Dat was
haar bijdrage aan de war on terror, daarvoor had ze de haar kinderen thuis
achtergelaten. Door zo'n klein detail laten ze het grote verhaal van die oorlog
zien.

'Zes jaar geleden kwamen Paulien Cornelisse en ik elkaar tegen bij een
stoplicht. We bleken allebei This American Life op de iPod te hebben. Via This
American Life ontdekten we The Moth, een programma waarin mensen waargebeurde
verhalen vertellen op een podium.

'We besloten zoiets in Nederland te gaan doen. Dat is Echt Gebeurd geworden: een
keer per maand vertellen gewone Nederlanders, liever geen celebrities, op een
klein podium van Toomler over iets dat ze hebben meegemaakt.

'Ik vraag daarom aan bijna iedereen die ik spreek: heb jij nog een goed verhaal?
Of ken je iemand met een goed verhaal? Bij de selectie heb ik veel aan de dingen
die Ira Glass over storytelling heeft gezegd. Bij een goed verhaal moet er iets
op het spel staan, bijvoorbeeld. En het moet anders lopen dan verwacht: je wilde
de koningin een hand geven, maar zij gaf je een zoen.

'Het moet een ervaring zijn die je op een andere manier doet kijken. Dat merk je
ook aan de vragen die Ira Glass aan geïnterviewden stelt: Wat dacht je voordat
het gebeurde? Wat denk je nu? Hij vraagt ook: Wat heb je ervan geleerd? Ja, hij
maakt er een parabel van.'

Jair Stein (1974), radiomaker en presentator van Plots, het VPRO-programma
geïnspireerd door This American Life, dat onlangs de Zilveren Reissmicrofoon
won.

'Ira Glass laat je op een andere manier kijken. Dan denk ik aan de uitzending
The Cruelty of children (1996). Hij interviewt daarin een jongetje dat wordt
gepest. Het jongetje vertelt dat de pester een 'bullybook' bij de bibliotheek
leent, een handboek over pesten. Glass reageert verbaasd. Hij kan zich niet
indenken dat er een boek bestaat over hoe je moet pesten. Het boek blijkt ook
niet te bestaan, concludeert hij na onderzoek. 'Maar', zegt Glass, 'zou het niet
juist een geruststellende gedachte zijn dat het boek wel bestaat? Dat pesters zo
gemeen zijn, enkel omdat ze dat in een boek lezen?

'Alex Blumberg, programmamaker bij This American Life, heeft bij een masterclass
gedemonstreerd wat de kracht is van het programma: hij liet een geluidsfragment
horen waarbij je de band niet stil kon zetten, je wilde steeds horen hoe het
verder gaat. Als luisteraar word je verleid, zoals een boek van Dan Brown
verleidt om steeds verder te lezen.

'Ik luister al zo'n tien jaar - op de fiets, in de trein, overal eigenlijk -
maar heb nog lang niet alle vijfhonderd afleveringen gehad. Soms ga ik verder
terug in het archief. In het begin stonden de uitzendingen wat dichter bij de
Europese radiotraditie: daarin is de verteller minder dominant en is er meer
ruimte voor de geïnterviewden. De laatste jaren is de verteller juist
dominanter. Hij neemt de luisteraar bij de hand, van begin tot eind.

'Toen ik Glass een keer in New York ontmoette, vertelde ik hem dat we daar in
Europa eigenlijk niet zo dol op zijn. Hij kon het niet geloven, wilde bijna hier
naartoe komen om het belang van een gids uit te leggen.

'In het begin probeerde ik bij Plots, het maandelijkse VPRO-programma
geïnspireerd op This American Life dat ik presenteer, ook als verteller meer op
de voorgrond te treden. Dat werkte niet, voelde te pedant. Nu laten we het meer
aan de luisteraar om een idee te vormen over het thema.

Plots gestopt

Begin juni werd bekend dat Plots, door de bezuinigingen op de publieke omroep,
moet stoppen. In dezelfde week won het programma de Zilveren Reissmicrofoon, een
prijs die wordt uitgereikt door de Stichting Nipkow. Ook is Plots genomineerd
voor een aantal andere prijzen. 'Dat is wrang', zet Jair Stein, presentator. 'Nu
er geen financiële ruimte is om het programma te laten groeien.' Plots is een
duur programma, elke aflevering kost ongeveer 20 duizend euro. Stein: 'Het
vinden van bijzondere verhalen is tijdrovend; in de productie vallen veel
verhalen af.'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Tzenko
Jari Stein
ANP KIPPA FREEK VAN ASPEREN
Mcha Wertheim
Merlijn Doomernik

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              81 of 161 DOCUMENTS



                                 de Volkskrant

                              1 juli 2013 maandag

Democratie is een westers model, wij hebben de islam

BYLINE: REMCO ANDERSEN

SECTION: Ten Eerste

LENGTH: 459 woorden


Vóór Morsi Osama Abd al-Salaam (30), netwerkbeheerder

Osama Mohammed Abd al-Salaam worstelt met democratie, de rol van de islam, en
met het conflict dat hij nu heeft met de generatiegenoten waarmee hij 2,5 jaar
geleden, gedurende de laatste maanden van het regime-Mubarak, zij aan zij vocht.
'Ik was erbij vanaf het begin: dinsdag 25 januari', zegt hij. 'Ik vocht voor
vrijheid en islam - beide. Hosni Mubarak was een dief, een vijand van moslims en
het gewone volk, niet van de Verenigde Staten of Israël. Hij moest weg.'



Dit weekeinde stond de 30-jarige netwerkbeheerder opnieuw met een helm op en
gewapend met een stok op straat, bij een demonstratie van islamisten in het
westen van Caïro. Hij is klaar voor een gevecht tegen zijn voormalige broeders
die nu oppositie voeren tegen president Morsi. Osama zoekt de confrontatie niet,
zegt hij, maar hij is bereid de rechten van islamisten te verdedigen als die
worden aangevallen.

'Er zijn oprechte oppositieleden die aan de revolutie meededen en die nu tegen
Morsi's beleid zijn, maar zij worden gemanipuleerd door overblijfselen van het
oude regime', zegt hij. 'Die zijn tegen de islam, net als de christenen.'

Voor Osama was Morsi's verkiezingswinst vooral een zege voor de islam - en dat
is waarvoor hij nu vecht. De suggestie dat Morsi weg moet wegens economisch en
politiek wanbeleid, wijst hij van de hand. 'Hij heeft fouten gemaakt, maar hij
heeft recht op zijn ambtstermijn van vier jaar. Morsi zou meer vooruitgang maken
als er niet elke week een protest van een miljoen mensen was, als de politie hem
niet zou tegenwerken, als de rechterlijke macht niet vol Mubarak-aanhangers
zat.'

Osama stemde op Morsi bij gebrek aan een conservatievere kandidaat. Eigenlijk
wil hij een islamitische staat. 'Democratie is niet de juiste weg. Ze biedt
vrijheden die er niet zouden moeten zijn. Neem sigaretten of alcohol. De islam
zegt: die zijn haram, verboden. Daar zou geen discussie over moeten zijn..

'Democratie is een westers model. Wij hebben al een set regels: de islam. Maar
de meeste sjeiks (islamitische leiders, red.) hebben gezegd dat we democratie
kiezen, zodat we niet met onze broeders hoeven te vechten.'

Zo'n gevecht staat nu wel voor de deur; sommige islamisten bezweren dat er een
islamitische revolutie komt als Morsi ten val wordt gebracht. 'Het is
verwarrend', zegt Osama. 'De anderen zijn ook moslims, dat is het probleem. De
situatie is niet zo duidelijk als de jihad in Syrië of Tsjetsjenië, waar de
islam wordt aangevallen door ongelovigen. Wij kiezen democratie, echt, maar wij
hebben wel de verkiezingen gewonnen. Als Morsi's tegenstanders de president ten
val brengen en ons dat afnemen, hangt het af van wat de sjeiks zeggen. Als zij
zeggen dat we moeten vechten, zal ik vechten.'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Foto Ahmed Gomaa

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              82 of 161 DOCUMENTS



                                 de Volkskrant

                             29 juni 2013 zaterdag

Love & Happiness Bik Van der Pol

BYLINE: ANN DEMEESTER

SECTION: Magazine Mode en Lifestyle

LENGTH: 666 woorden


masterclass

Het kunstenaarsduo Bik Van der Pol (sinds 1994) weet als geen ander dat
samenwerken een kunst is. Het vanuit Rotterdam opererende paar werkt nooit in
een atelier, maar altijd in dialoog met anderen - journalisten, historici,
architecten, milieuactivisten en gewone burgers. Het duo reageert op bijzondere
omstandigheden, zoals de verbouwing van het Rijksmuseum, het aanleggen van de
Tweede Maasvlakte in de Rotterdamse haven of de opening van kunstbeurs Frieze in
Londen. Hun werk kan de vorm aannemen van een gesprek, een picknick, een
sculptuur, een boek, een reeks teksten of een illegale filmvertoning. Voor
museum De Paviljoens in Almere werd in 2001 de permanente lichtinstallatie Love
& Happiness gemaakt, onder het museumgebouw. Nu De Paviljoens op 1 juli haar
deuren sluit, is de toekomst van dit kunstwerk onzeker.

Red light

De Paviljoens in Almere komen van oorsprong uit Kassel: ze zijn gebouwd door de
Belgische architecten Paul Robbrecht en Hilde Daem, als tijdelijke
tentoonstellingsruimte, in opdracht van de directeur van Documenta IX (in 1992);
de megatentoonstelling voor hedendaagse kunst, die om de vijf jaar plaatsvindt
in het Duitse Kassel. Twee jaar later werden de gebouwen verplaatst naar Almere,
een toen nog jonge stad die in 1976 werd gebouwd. Sinds 1998 doen de 'caravans'
daar dienst als 'thuisbasis' voor Museum De Paviljoens. Regelmatig werden
kunstenaars en ontwerpers uitgenodigd ter plekke nieuw werk te realiseren. Het
merkwaardige donkergrijze stalen gebouw staat op palen, die lijken op de poten
van een groot metalen insect. Daaronder bevindt zich een open 'niet-ruimte', een
soort parkeergarage voor mensen. In dit vreemde tussengebied maakten Liesbeth
Bik en Jos van der Pol de lichtinstallatie Love & Happiness, waarmee ze de
ruimte elke avond in een warm rood licht onderdompelen.

Hangplek

Bik Van der Pol bedacht en realiseerde het werk in 2001. Het duo liet zich
inspireren door een onderzoek naar de sociale cohesie in Almere van
UvA-socioloog Kees Schuyt. Hij concludeerde onder meer dat Almeerders zowel een
pioniersgeest hebben als ook bijzonder zijn gesteld op huiselijkheid. Dit bracht
het duo ertoe de 'open kelderruimte' onder De Paviljoens, die nergens voor werd
gebruikt, om te zetten in een 'verblijfsplek'. Het museum is in hun optiek
immers niet alleen een locatie waar je zaken kunt bekijken, maar ook een
trefpunt. Het rode licht van de installatie is warm en gezellig, maar heeft ook
andere connotaties - denk aan de rode neonbuizen die in elke rosse buurt zijn te
vinden. Wie zich in de installatie Love & Happiness ophoudt, voelt zich aan de
ene kant geborgen door de 'openhaard-kleur' maar tegelijk ook te kijk gezet: je
bent voor iedereen zichtbaar. De puber-inwoners van Almere trekken zich daar
niks van aan, en hebben het kunstwerk ontdekt als hangplek. De non-plek die
nergens voor diende, werd zo een actief onderdeel van het museum, en van Almere.


Bedreigde diersoort

In Nederland wordt een aantal musea met sluiting bedreigd. Het Tropenmuseum
lijkt voorlopig gered, maar negentig medewerkers verliezen hun baan, het theater
van het Tropeninstituut is gesloten en de bibliotheek niet meer toegankelijk
voor het publiek. In Oss wil het college de komende vijf jaar 441 duizend euro
besparen op het museum Jan Cunen. Als de bezuinigingen doorgaan, betekent dat
het einde van het museum.

Museum De Paviljoens in Almere zit in een terminaal stadium en wordt deze zomer
opgeheven. De collectie wordt, op initiatief van directeur Macha Roesink, op een
uiterst zorgvuldige en genereuze manier ontzameld en herverdeeld. Individuele
kunstwerken worden geschonken aan andere Nederlandse musea. Wat met de panden
van De Paviljoens gebeurt, is nog onduidelijk. Het werk van Bik Van der Pol, dat
letterlijk en figuurlijk zit vastgekleefd aan het pand, heeft nu dus de status
van een bedreigde diersoort.

Kenners uit de kunstwereld belichten elke week een meesterwerk. Deze week Ann
Demeester, van kunstcentrum De Appel in Amsterdam.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Waar te zien Museum De Paviljoens in Almere sluit maandag 1 juli de
deuren. Tot die tijd is in het hele gebouw werk van Martin Creed te zien.
http://depaviljoens.nl
Beeld Jannes Linders

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              83 of 161 DOCUMENTS



                                 de Volkskrant

                             29 juni 2013 zaterdag

Tussen de roze bril en de harde werkelijkheid

BYLINE: MARK MISÉRUS

SECTION: Sport

LENGTH: 671 woorden


Elk land heeft zijn Tourfavoriet. Op wie hebben België, Frankrijk,
Groot-Brittannië en Spanje hun hoop gevestigd? En wat doet de hunkering in die
landen met de houding van hun journalisten?

Een plek bij de beste tien in het eindklassement is het doel voor Bauke Mollema,
Nederlands belangrijkste Tourhoop. Het uitspreken van een ambitie voor de
belangrijkste wielerronde van het jaar is een noodzakelijk kwaad: het volk wil
het, de journalisten willen het. Om aan het einde de rekening op te kunnen
maken.



De realiteit doet op zulke momenten vaak niet ter zake. De kans dat Mollema niet
in de toptien eindigt is groter dan dat hij dat wel doet. De renner van Belkin
heeft nog nooit een rol van betekenis gespeeld in de Tour. In 2012 viel hij op
weg naar Metz en gaf hij op, een jaar eerder eindigde hij als zeventigste in
Parijs. Maar wat kan hij anders dan zich uitspreken? Nederland hoopt al sinds
1980 op een opvolger van Joop Zoetemelk. De laatste etappezege dateert zelfs
alweer van acht jaar geleden.

Soms zet de journalist een roze bril op en geeft hij gewillig gehoor aan de
hunkering van zijn landgenoten. Twee jaar geleden werd een Tourzege voor Robert
Gesink in eigen land serieus voor mogelijk gehouden. Elke buitenlandse
wielervolger die erover sprak, oordeelde gematigder.

Dat er donderdag bij de persconferentie van Belkin minder journalisten kwamen
opdagen dan bij veel andere ploegen, was geen toeval. Tussen de opkomst tijdens
zulke bijeenkomsten en de verwachtingen over de kopman in de ploeg, bestaat een
rechtstreeks verband. Bij sommige buitenlandse collega's bleek nog niet eens te
zijn doorgedrongen dat niet Gesink de belangrijkste pion is van de ploeg, maar
Mollema.

Britten, Fransen en Italianen kijken met andere ogen naar de Nederlandse
verrichtingen. Andersom geldt precies hetzelfde. Ieder land weegt de prestaties
van zijn Tourhoop op zijn eigen manier. Objectief is niemand, hooguit zo
objectief mogelijk.

De roze bril is geen zuiver Nederlandse aangelegenheid. Veel wielerjournalisten
berichten gekleurd over hun renners. Sommigen doen het uit vrije wil, anderen
omdat hun baas dat van ze eist. Ze zijn in de Tour ook verkopers van hun krant.
En die wordt beter gelezen als ze prestaties groots uitmeten, is de opvatting.

De redactie van L'Equipe besteedde een aantal jaar minder aandacht aan doping,
omdat het aanzien van de Tour op het spel stond. Het verzoek kwam van de
eigenaar van de ronde, ASO, onderdeel van hetzelfde conglomeraat waartoe ook de
krant behoort.

Het nationalisme viert hoogtij in de meeste wielerlanden. Hoe kun je als
journalist dan toch nog objectief blijven? Hoe ga je dan om met de
dopingproblematiek?

In België bestaan nog collega's die denken dat Jurgen Van den Broeck de Tour kan
winnen. Sommige Spanjaarden schrijven kritiekloos over Alberto Contador, de
Franse pers juicht in de perszaal ongegeneerd als een landgenoot een rit wint.
De groeiende Britse enclave in de Tour doet zo neutraal mogelijk verslag. Zij
voelen zich nog een beetje vreemdeling in het evenement dat hen in 2012 zomaar
een kampioen opleverde.

Etappe 1 & 2

Geen proloog in de honderdste editie. De organisatie van de Tour de France wilde
'maximaal' kunnen genieten van het eerste verblijf op Corsica, dat drie ritten
duurt. Op weg naar Bastia is het aan de sprinters om het eerste geel te
veroveren: de weg is nagenoeg vlak en de wegen zijn breed. Het is pas voor de
derde keer sinds de introductie ervan in 1967 dat de ronde zonder proloog of
tijdrit in gang schiet. In 2008 en 2011 lag de finish boven op een steile
helling. In Bastia zal het duel tussen topsprinters als Cavendish, Greipel en
Kittel gaan. Een dag later, op weg naar Ajaccio, is Peter Sagan de grote
favoriet. Vier bergen telt de etappe al, maar die zijn niet hoog genoeg om Sagan
te verontrusten. De finish in de geboorteplaats van Napoleon wordt bestempeld
als de mooiste ooit in de geschiedenis van de Tour. De klassementsrenners hebben
maar één zorg: hoe kan ik op een eiland zo veel draaien en keren zonder te
vallen?

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Van linksboven met de klok mee: Jurgen Van den Broeck, Thibaut Pinot,
Chris Froome en Alberto Contador.
Foto Klaas Jan van der Weij
Spanje Carlos Arribas, El PaísLaatste Spaanse Tourzege: 2009, Alberto Contador
(zijn zege van 2010 werd geschrapt wegens doping)Tourhoop Spanje: ContadorIk
krijg Alberto al drie jaar niet te spreken, sinds hij positief testte op
clenbuterol. Moeilijk vind ik dat niet. We hebben toch bijna nooit interviews in
de krant. Als renners niet met ons willen spreken, geen probleem. Wij zijn geen
sportkrant als AS of Marca, die zich niet kunnen permitteren geen toegang tot
een sporter te hebben.El País wordt vooral gelezen door de elite, de politiek.
We verkopen ook niet meer kranten als Contador het goed doet in de Tour. Dat
geldt wel voor AS of Marca.Is er respect voor mijn onderzoekswerk in het
peloton? Niet zozeer. Spaanse collega's hebben tegen mij gezegd: 'Schrijf
alsjeblieft niet zo veel over doping.' Toch voel ik geen enkele druk om bepaalde
onderwerpen te vermijden. Marta Dominguez is een zeer populaire atlete in
Spanje, maar we hebben veel over haar dopingverleden bericht. I...
Foto Klaas Jan van der Weij
België - Marc Ghyselinck, Het Laatste Nieuws Laatste Belgische Tourzege: 1976,
Luciën van ImpeTourhoop België: Jurgen Van den BroeckJurgen Van den Broeck heeft
zijn carrière gebouwd op twee vierde plaatsen in de Tour, en nog steeds denkt
België dat hij de Tour kan winnen. Die kans is ooit groter geweest, daarin moet
je realistisch zijn.Ik denk dat hij in 2012 het beste van zichzelf heeft
gegeven. Wat moet hij dan nog meer doen om het podium te bereiken? Komt er geluk
bij kijken, of misschien wat anders?Ik kan niet beweren dat hij op water en
brood zijn beste prestaties heeft behaald in de Tour. Hij stond een paar jaar
geleden hoog op een lijst met verdachte renners van de internationale
wielrenunie UCI. Met zulke feiten moet je rekening houden, al heb ik geen enkel
bewijs tegen hem. Ik schat Van den Broeck niet eerlijker in dan om het even
welke andere renner, laat ik het zo zeggen.In de krant ga ik zover als ik kan
gaan. Je moet het zuiver doen. Vermoedens moet je als ver...
Foto Klaas Jan van der Weij
Groot-Brittannië Ian Chadband, Daily Telegraph Laatste Britse Tourzege: 2012,
Bradley WigginsTourhoop Groot-Brittannië: Chris FroomeDe voltallige Britse pers
is in de Tour de France, maar niet vanwege Chris Froome. We hadden allemaal al
besloten om te gaan, omdat Bradley Wiggins zijn titel zou verdedigen. Toen hij
geblesseerd afhaakte, zijn we toch naar Corsica gereisd. Een grote
teleurstelling was het wel.Wiggins zegt de Britten meer dan Froome. Brad is
streetwise, hij spreekt de taal van de gewone man. Hij kan niet over straat
zonder herkend te worden, werd verkozen tot de Britse sportpersoonlijkheid van
2012. Hij heeft het wielrennen een plek in de kolommen gegeven, samen met Mark
Cavendish.Dat lukt Froome nog lang niet. Hij woont in Monaco en is feitelijk
afgesneden van Groot-Brittannië. Toen we hem met de Britse pers in Nice kwamen
interviewen voor de Tour, schrok hij van de opkomst. Hij was het niet gewend,
zei hij.Froome is de topfavoriet voor deze Tour, maar hij za...
Foto Klaas Jan van der Weij
Frankrijk Philippe Brunel, L'Equipe Laatste Franse Tourzege: 1985, Bernard
HinaultTourhoop Frankrijk: Thibaut PinotThibaut Pinot, dat is iemand zoals jij
en ik. Hij denkt over dingen na. Hij stelt je vragen over jouw werk. Het is een
verademing om met zo'n jongen te kunnen praten. Ik geloof ook om die reden in
hem. Pinot is de aanvoerder van een nieuwe generatie. Een generatie die bestaat
uit jongens als Froome, Nibali en Contador. Ja, ook Contador (die positief
testte op clenbuterol in de Tour van 2010 en twee jaar werd geschorst, red.).
Het zijn nette jongens, die respect hebben voor ons journalisten.Pinot heeft
geen dankbare taak in Frankrijk. Zijn lichting mag de sporen van het verleden
opruimen. De doping-Tour van 1998 heeft een bres geslagen het Franse wielrennen.
Er is een groot probleem ontstaan rond de Festina-generatie. Mensen weten niet
meer wie of wat ze moeten geloven. Veel overwinningen van toen zijn verloren
gegaan. Ook in jullie land heeft een generatiewisselin...
Klaas Jan van der Weij

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              84 of 161 DOCUMENTS



                                 de Volkskrant

                              24 juni 2013 maandag

Bruce troost met power en poëzie *****

BYLINE: PABLO CABENDA

SECTION: V Opening; Blz. 4

LENGTH: 531 woorden


Bruce Springsteen

Iedereen mag mee, op de trein naar de rock & soul-verlossing.

Pop

Bruce Springsteen and the E Street Band, Wrecking Ball Tour, 22/6, Goffertpark,
Nijmegen

Atijd die emotionele aanloop waarbij het hele lichaam wordt ingezet: de
krachtige inademing, de schouders mee omhoog, de mond verwrongen als een
aankondiging van een in rock vormgegeven oerschreeuw en dan de bevrijding.



Bruce Springsteen lijkt wat hij wil zeggen altijd vanuit zijn diepste binnenste
langs zijn stembanden omhoog te persen. Het illustreert dat optreden een
noodzaak is voor de 63-jarige zanger . Hij staat daar, hij kan niet anders en
dat - per concert - zo'n drieëneenhalf uur lang. Deze keer in het Nijmeegse
Goffertpark.

The Boss, vorig jaar nog op Pinkpop, heeft een lang en duurzaam huwelijk met het
podium. Hij bezit nog steeds die vertrouwde en indrukwekkend uitstraling die een
Amerikaans rock-icoon hoort te hebben en hij verrast altijd, in de zin dat het
met zijn uitgebreide repertoire altijd gissen is wat hij gaat spelen. Helemaal
nu hij tijdens zijn Wrecking Ball tournee het publiek actief betrekt bij het
samenstellen van de set list voor de avond.

The Ghost Of Tom Joad is een sombere maar passende opener bij de miezerende
regen in het Nijmeegse park. En in Land Of Hope and Dreams doen Springsteen en
zijn E Street Band waar ze zo goed in zijn: groots de bevrijding brengen.
Iedereen - hoeren, losers en buitenlui - mag met hem mee op de trein naar de
verlossing, daar waar rock en soul, gitaren en blazers jubelend samen leven. Na
de dood van saxofonist Clarence Clemons is Springsteens E Street Band uitgebreid
met een blazerssectie die het geluid voller maakt en een glansrol biedt voor
Jake Clemons, het neefje van Clarence.

Dan gaat het van het gezellige barrumoer van Sherry Darling naar een
contemplatieve The River waar Springsteen aan het eind nog in falset naneuriet.


Het is de aanloop naar de integrale uitvoering van het album Darkness On The
Edge Of Town en de epische romantiek, uitgedragen door de breed aangeslagen
akkoorden van pianist Roy Bittan. Maar met zijn sombere thematiek en het stug
aangehouden midtempo valt Darkness een tikkie zwaar. Pay Me My Money Down,
gehesen in een bonte jas van New Orleans jazz, komt als geroepen en lost alle
ernst op in feestgedruis. Als daarop het stampende Shackled & Drawn wordt
gestapeld, met de cadans van een worksong en de vervoering van gospel, voel je
hoe de roes van Bruce bezit van je neemt.

Kracht en intimiteit gaan hand in hand als Springsteen en Little Steven een
microfoon delen en haast in elkaars mond zingen. En als een jochie op het
podium, na wat gefluister van The Boss, een seintje mag geven aan de band. Band
valt in, jochie wordt held. Het is de kwintessens van The Boss: de
verheerlijking van de gewone man. Op het album klinkt dat soms als muzikaal
comfort food voor Joe the Plumber, maar live hoor je de overweldigende empathie,
die oprecht voelt en je bovenalles uit tilt. De power en de poëzie van een
luidkeels meegezongen Born To Run maakt elke loser onoverwinnelijk. Na Dancing
In The Dark wordt het vooral dancing in the rain; het is niet erg. The Boss
heeft weer troost gebracht.Pablo Cabenda

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Bruce Springsteen met zijn E Street Band afgelopen zaterdag in het
Nijmeegse Goffertpark.
Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              85 of 161 DOCUMENTS



                                 de Volkskrant

                             15 juni 2013 zaterdag

Kerim Göçmen

BYLINE: EDITH KOENDERS

SECTION: Boeken; Blz. 4

LENGTH: 260 woorden


Verhalen

Gewone mensen, grote gebeurtenissen, in een bijzonder debuut.

Kerim Göçmen: Het geheim van de kromme neuzen

***

Van Oorschot; 190 pagina's; EUR 16,50.

In Het geheim van de kromme neuzen beschrijft debutant Kerim Göçmen (1957) hoe
een kleine of grotere gebeurtenis het leven van 'de gewone man/vrouw' op de kop
kan zetten. De fraaie, licht weemoedige verhalen spelen zich af in Turkije, het
geboorteland van de auteur die eind jaren zeventig naar Nederland kwam om te
studeren.



Allemaal hebben of hadden ze een droom: de dorpsonderwijzer die zijn roeping
volgde, maar bij zijn voortijdig pensioen ontdekt dat hij altijd een
buitenstaander is gebleven; de jonge advocate Gamze die overweegt terug te keren
naar haar geboorteplaats om daar met een neef te trouwen, maar langzaam beseft
dat ze vervreemd is geraakt van haar roots; de saaie ambtenaar burgerzaken die
een mooi braaf meisje verovert, maar haar blijft begluren alsof ze onbereikbaar
is, wat hem door een noodlottig toeval het leven kost.

Hoewel Göçmen meestal verzorgd Nederlands schrijft, blijf je hier en daar haken
aan een vreemde woordkeuze. Zo is een man 'leverancier in mensen', deinst er
iemand 'bijna onzichtbaar naar achter' en slaat een vrouw in wanhoop 'haar
handen tegen haar gezicht'.

Het titelverhaal gaat over emigranten, die geronseld worden in het
Kaçkargebergte om in Nederland aan de slag te gaan als bouwvakker. Hier toont
Göçmen zich een meester en bewijst hij dat hij niet alleen 'het geheim van de
kromme neuzen' kent, maar ook dat van het vertellen van een klassiek verhaal.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Kerim Göçmen: Het geheim van de kromme neuzen

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              86 of 161 DOCUMENTS



                                 de Volkskrant

                             15 juni 2013 zaterdag

Ik print er wel even eentje

BYLINE: BARD VAN DE WEIJER

SECTION: Wetenschap; Blz. 5

LENGTH: 1395 woorden


Techniek: lokaal produceren


Een unieke lamp die kapot ging, een knopje voor de stereo - maken we ze straks
gewoon thuis met onze 3D-printer?

Fred van Houten staat in zijn vrije tijd graag in de keuken. Op zijn werk aan de
Universiteit Twente houdt hij zich bezig met 3D-printers. Geen wonder dat de
hoogleraar op zeker moment beide zaken combineerde en hij begon te
experimenteren met het printen van voedsel. Dat was in 2011 en het veroorzaakte
een aardige publiciteitsgolf. 'Het is natuurlijk een aansprekend idee dat je
voedsel in allerlei vormen kunt printen', zegt Van Houten, werkzaam aan de
faculteit construerende technische wetenschappen. 'Maar dat is niet waar het om
draait.'



Waar het wel om draait? 3D maakt elke productgeometrie mogelijk, zegt Van
Houten. Vormen die onmogelijk met een spuitgietmal gemaakt kunnen worden, rollen
zomaar uit de 3D-printer. Iedereen kent de voorbeelden van escheriaanse
kunstwerkjes uit de online-etalages van 3D-printshops. Echt interessant wordt
het als je ook gaat spelen met de grootte van objecten. Op microschaal kunnen
membranen voor specialistische toepassingen worden gemaakt, zegt Van Houten.
Denk ook aan chemische microreactoren of het zogenoemde scaffolding met
stamcellen: het bouwen van een kunststof 'steiger' met een 3D-printer, waarna
met behulp van stamcellen bijvoorbeeld het kraakbeen van een oor gereconstrueerd
wordt.

Nieuw is het niet: 3D printen bestaat al sinds de jaren tachtig. Alleen waren de
apparaten toen kostbaar en de materialen krankzinnig duur. 'Voor de prijs van
een emmertje 3D-gips kon ik ook twee vrachtwagens vol gewoon gips bestellen',
zegt Van Houten. 'Materiaal van andere leveranciers kon je niet gebruiken. Daar
hebben die fabrikanten lange tijd goed aan verdiend.' Gevolg: alleen grote
industriële concerns gebruikten 3D-printers, zoals autofabrikanten die er
schaalmodellen van nieuwe series mee uitprintten.

De laatste jaren zijn de prijzen in een vrije val terechtgekomen.
Spuitmaterialen zijn veel goedkoper, doordat er veel meer aanbieders zijn. De
benodigde motoren en assen zijn nu al voor een paar tientjes te koop, doordat de
meeste patenten zijn vervallen. 'Er is een factor duizend van de prijs af
gegaan.'

Hierdoor duikt de 3D printer overal op, met grote gevolgen voor de productie en
het voorraadbeheer van sommige goederen. Het effect is vooral zichtbaar in
nichemarkten, zegt universitair docent industrieel ontwerpen Jouke Verlinden van
de TU Delft. Hij noemt mondstukjes voor saxofoons: 'een niche in de niche'. Een
goed mondstukje kost 400 tot 500 euro. 'Daarvan kan een winkel geen grote
voorraad aanleggen, veel te duur. Dus als je klant er een wil hebben, print je
gewoon een paar typen uit om te kijken welke het prettigst is, en die verkoop je
dan.'

Reserve-onderdeel

Lokaal produceren wordt dit genoemd en het gaat het voorraadbeheer op zijn kop
zetten, is de verwachting. Van Houten: 'Stel dat de volumeknop van je oude
stereo stuk gaat. Nu is een fabrikant verplicht zo'n reservedeel een aantal jaar
in voorraad te houden, wat kostbaar is. Als hij de ontwerptekening online zet,
kunnen klanten ze zelf printen. Veel goedkoper.'

Democratisering van de productie wordt deze ontwikkeling genoemd. Verlinden ziet
het ook als de terugkeer van de ambachtelijke productie. Als je vroeger een
uniek object wilde hebben, bijvoorbeeld omdat het uit productie was, moest er
een ambachtsman aan te pas komen. Nu print je het zelf uit, al dan niet na
aanpassing van een ontwerp dat online staat.

Als deze ontwikkeling doorzet, kan 3D-productie massaproductie dan uiteindelijk
overbodig maken? Daarvan is geen sprake, zegt Glenn Bull, hoogleraar aan de
universiteit van Virginia. 'Beide technieken blijven naast elkaar bestaan,
althans in de nabije toekomst.' Dat stelt ook Van Houten van Universiteit
Twente. 'Heel veel spullen zijn niet goedkoper als je ze print. De economische
wetten van de schaalvergroting blijven gelden.' De verandering zit in de
individuele vraag, zegt hij.

Of dit ook betekent dat iedereen straks een 3D-printer heeft staan, is lastig te
zeggen, aldus Verlinden. 'Er is een analogie met 2D-printen. Toen de
kleurenprinter in de jaren negentig opkwam, ontstond een boost in
desktoppublishingsoftware. Iedereen kon ineens zelf van alles publiceren. Maar
kijk nu eens: hoe vaak gebruik jij je kleurenprinter nog?' Voor mooi drukwerk ga
je naar een lab met een fotoprinter, zoals Blurb of Pixum. 'Vermoedelijk zal dit
ook voor 3D-printen gelden. Producten van keramiek, staal of titanium laat je
door een3D-lab uitprinten.'

Dat heeft ook te maken met de beheersing van de proceskwaliteit. Met
3D-technieken zijn zeker hoogwaardige producten te maken, stelt Bull. Aan zijn
universiteit hebben studenten met behulp van een 3D-printer een werkend
schaalmodel gebouwd van een Rolls-Royce AE3007 straalmotor. Zoiets is voor Jan
met de Pet niet weggelegd, zegt Van Houten. Specialisten die de procestechniek
beheersen, blijven nodig.

De volgende stap is volgens Verlinden van de TU Delft ook al in zicht: 4D
printen. Dat is: het op nanoschaal meeprinten van 'gedrag' in materiaal, door
bijvoorbeeld materiaaleigenschappen te mengen. Doordat op pixelniveau geprint
kan worden, aldus Verlinden, kun je materialen afwisselen, bijvoorbeeld rigide
en meer elastisch materiaal, zodat de stevigheid van een product kan variëren.
'Denk aan stoelen. Die kun je op sommige plaatsen meer of minder steun laten
bieden. Op maat van degene die erop zit.' Of je print optische eigenschappen
mee. Disney Research werkt aan poppetjes waarvan de ogen allerlei uitdrukkingen
kunnen krijgen. Met elektronica in het product zijn er overigens wel
milieu-issues, zegt Verlinden: 'Dan zijn spullen nauwelijks te recyclen.'

OOR UIT DE PRINTER

Ernst Jan Bos, promovendus plastische chirurgie aan het VUmc in Amsterdam, doet
onderzoek naar oorreconstructies bij mensen met brandwonden of aangeboren
afwijkingen. 'Het oor is een van de meest complexe vormen om te reconstrueren',
zegt Bos. Vanwege de complexe vorm en doordat het is opgebouwd uit flexibel
kraakbeen, dat lastig te vervangen is. Met implantaten worden aardige resultaten
geboekt, maar daarbij bestaat het gevaar van afstoting of infectie. De
VU-onderzoeker experimenteert daarom met 3D-technieken. Daarbij wordt een mal
geprint van oplosbaar kunststof, in de vorm van het oor, die wordt gevuld met
een gel waarin een mengsel zit van kraakbeencellen en stamcellen van de patiënt.
Deze cellen kunnen afkomstig zijn van restanten van het oor, of uit het andere
oor. De gel dient als voedingsbodem, waardoor de cellen zich zullen
vermenigvuldigen. 'Zie het als een soort ravioli', zegt Bos. 'De gel wordt door
de kunststof mal in vorm gehouden, tot alle cellen zijn volgroeid en een oor van
kraakbeen is ontstaan.' Het kraakbeen kan vervolgens worden bekleed met
getransplanteerd huidweefsel, waarna het oor is gereconstrueerd.

Bos werkt met hoogleraar Paul van Zuijlen aan tests met rattenoren. Het
onderzoek wordt deels gefinancierd door de Brandwonden Stichting. Het duurt
volgens Bos nog zeker vijf jaar voordat er een menselijke variant van een
gekweekt oor beschikbaar komt.

HOE WERKT HET?

Zoals een banketbakker met de slagroomzak laagje voor laagje garnering op zijn
taarten spuit, zo fabriceert een 3D-printer objecten. Er zijn diverse
technieken. De meeste thuisprinters werken met gesmolten kunststof die door een
beweegbare spuitmond wordt geduwd. Het kunststof lijntje dat zo ontstaat, stolt
gedeeltelijk, waarna daarbovenop een nieuwe laag kunststof kan worden geprint.
Doordat de printkop over drie assen beweegt, wordt laag voor laag een object
opgebouwd. Naast zogenoemde thermoplastics zijn er printers die overweg kunnen
met metaallegeringen, titanium en keramisch poeder. Het idee van de bakker met
zijn slagroomspuit wordt soms ook letterlijk toegepast: voedsel printen is een
van de vele (hobby)toepassingen.

ZELFGEMAAKT PLAYMOBIL

Een strijkkwartet van Playmobil bestond nog niet, dus maakte Jouke Verlinden er
zelf een op zijn 3D-printer (die thuis naast de wasdroger staat, 'vanwege de
herrie dit dat ding maakt'). De universitair docent industrieel ontwerpen van de
TU Delft ontwierp zelf een cello, viool en strijkstokken. Na een paar uurtjes
knutselen kwam het resultaat uit de 3D-printer gerold. Voor wie zelf ook zo'n
strijkkwartet wil, plaatste Verlinden de benodigde templates online:

bit.ly/11eQ5Fe

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Vrouwensculptuur, begin juni gemaakt met een 3D-printer tijdens de DMY
International Design Festival in Berlijn.
Foto Timur Emek / Getty

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              87 of 161 DOCUMENTS



                                 de Volkskrant

                              14 juni 2013 vrijdag

De twee-eenheid futebol en Brazilië

BYLINE: WILLEM VISSERS

SECTION: Sport; Blz. 31

LENGTH: 1154 woorden


Interview Tim Vickery, BBC-correspondent Zuid-Amerikaans voetbal

Bij het smeden van het huwelijk tussen Brazilië en voetbal speelde de radio een
grote rol. Zo ook de emancipatie van de zwarte speler. Nu de Confederations Cup
start, kleurt het land geel. Door

Hoe klein de profwedstrijd ook is in Brazilië en hoe weinig publiek ook komt
opdagen, overal zijn daar mannetjes van de radio, want het zijn vooral
mannetjes. Van de tribunes declameren ze lyrische teksten over de doelpunten.
Aan de rand van het veld trappelen collega's om voetballers hun eerste
commentaar te ontlokken.

Tim Vickery (48) weet alles van voetbal in Zuid-Amerika. Met de Confederations
Cup, het oefentoernooi voor het WK van volgend jaar in Brazilië, begint een
opwindend jaar voor de Brit. Hij is sinds 1994 correspondent Zuid-Amerikaans
voetbal voor onder meer de BBC. Wekelijks treedt hij ook op voor de Braziliaanse
tv.

In de schaduw van een koffiebarretje in de wijk Flamengo neemt zijn enthousiaste
verteltrant je mee naar wedstrijden in zwart-wit, naar legendes van vroeger. Hij
lacht als blijkt dat hij en de fotograaf van de Volkskrant adept zijn van
Mohammed Ali. Vickery plaatst de opkomst van voetbal in zijn sociale context, en
net als Ali in de boksring had de donkere voetballer een lange weg te gaan naar
de top.

Dus vertelt hij over oud-president Vargas van Brazilië, regeringsleider in
dictatoriale tijden, van 1930 tot 1945. Een man die zich liet beïnvloeden door
Mussolini en onder wiens bewind Brazilië meer één land werd dan voorheen.
Tijdens die episode, eind jaren dertig, glorieerden bij Flamengo in Rio de
Janeiro drie spelers. Leonidas, Fausto en Domingos.

Vickery: 'Ze waren alle drie zwart.' Ze bleken van immens belang voor de
emancipatie. Ze voetbalden in Rio, destijds de hoofdstad van het land en de
belangrijkste stad van het voetbal. In emotionele zin is dat laatste misschien
nog zo, door de uitstraling en Stadion Maracana, maar in economische zin is Sao
Paulo leidend. Dat is het kloppende hart van werkend Brazilië, met de rijke
clubs Santos, Palmeiras en Corinthians.

Denk niet dat het gewoon was dat zwarten uitblonken. Voetbal was, zoals in veel
landen, geïmporteerd door Britten, door blanken dus, en was aanvankelijk een
zaak van de elite. 'Zoals de ontwikkeling van voetbal naar beneden druppelde,
van de hogere klassen naar het gewone volk, zo ging dat andersom met
bijvoorbeeld het samba dansen.'

'Een land als Uruguay was al heel vroeg goed. Het was veel eerder beter
georganiseerd, inclusief emancipatoire facetten. Chili protesteerde in 1916 bij
de organisatie van de Copa America, het Zuid-Amerikaanse landenkampioenschap,
omdat bij Uruguay donkere spelers meededen. Die noemden ze Afrikanen. Maar in
1919, in Rio, genoot het publiek tijdens de Copa van Isabelino Gradin, een in
die tijd legendarische, donkere Uruguayaan. Dat was ook een doorbraak.'

Brazilië omhelsde bovendien Arthur Friedenreich, voor velen de eerste
Braziliaanse vedette, zoon van een Duitse immigrant en een zwarte slavin. 'Als
veel Duitsers was hij gek op zwarte vrouwen', aldus Vickery lachend.
Friedenreich was een held voor iedere inwoner, van welke kleur ook.

De club Vasco da Gama, opgericht door Portugese immigranten, behaalde de titel
van Rio in 1923 met een gemengd elftal. De competitieleiding had de club lange
tijd dwarsgezeten, onder meer door Vasco te verplichten een stadion te bouwen,
op straffe van uitsluiting uit de competitie.

In de vroege jaren dertig trokken de Uruguayaanse topclubs de zwarte
Braziliaanse sterren Leonidas en Domingos aan, hetgeen de autoriteiten in
Brazilië deed beseffen dat nieuwe tijden waren aangebroken, dat gelijkheid een
nobel streven is voor het sportveld.

De opkomst in het voetbal viel daarbij ongeveer samen met de groeiende
populariteit van de radio. Voetbal profiteerde van de radio, met zijn kleurrijke
verslagen die tot diep in de sloppenwijken doordrongen. De radio werd een
sterker medium dankzij de magie van het voetbal. Je kunt het nu nog zien, die
kruisbestuiving, bij welk competitieduel ook.

In februari speelde Botafogo, zoals de Volkskrant ondervond bij een bezoek in
februari, voor 4.000 fans in een immens stadion voor het kampioenschap van Rio,
maar de radioverslaggevers deden het voorkomen alsof het hier een finale
betreft. Bij de Confederations Cup, als toernooi van de FIFA, zal het trouwens
anders zijn.

Het Braziliaanse voetbal is door alle ontwikkelingen geworden tot een bijna
nooit stokkende stroom van talent, met een nationaal elftal dat vijf
wereldtitels behaalde, dat de wereld aanspreekt met ontspannen, technisch
voetbal, gespeeld door mannen van elke kleur. De problemen zijn divers, maar die
blijven in het buitenland vaak verborgen.

'Het gemiddelde aantal toeschouwers bedraagt 12 duizend', aldus Vickery. 'Dat is
minder dan in de Amerikaanse profcompetitie MLS. Het stadion Engenhao
bijvoorbeeld, waar Botafogo normaliter speelt, ligt in een arm gebied, ver van
de stad. De club heeft veel aanhangers uit rijkere stadsdelen. Die gaan gewoon
niet. Braziliaanse fans gaan sowieso niet naar voetbal als ze geen zin hebben,
of als de favorieten een tijd niet winnen. Dan zeggen ze: Het is mijn club, niet
mijn team. En kaarten zijn relatief duur.'

Vickery wil het nu eens niet hebben over verrotte machtsstructuren, over
stadions die niet of net op tijd klaar zijn. Het moet wel een beetje gezellig
blijven, hier op het terras van de koffiebar in Flamengo.

Confederations Cup

De Confederations Cup is het oefentoernooi voor het WK van 2014 in Brazilië. Aan
het toernooi, gehouden van 15 tot 30 juni in zes steden (Rio de Janeiro,
Brasilia, Fortaleza, Belo Horizonte, Salvador, Recife) doen wereldkampioen
Spanje, organisator Brazilië en zes continentale kampioenen mee, waarbij
aangetekend dat de nummer twee van Europa is geplaatst, Italië. Europees
kampioen Spanje was al gekwalificeerd als wereldkampioen. Verrassende deelnemer
is Tahiti, dat in 2012 het kampioenschap van Oceanië won. Hoe dat kon?
Australië, het sterkste land van Oceanië, doet op eigen verzoek al jaren mee in
Aziatische zone. Het andere 'topland' uit de regio, Nieuw-Zeeland, verloor in de
halve finale van Nieuw-Caledonië, dat het in de eindstrijd aflegde tegen Tahiti.
Groep A bestaat uit Brazilië, Japan, Mexico en Italië. In groep B spelen Spanje,
Uruguay, Tahiti en Nigeria. De finale is op 30 juni in het prachtig
gerestaureerde, wereldberoemde Maracana Stadion van Rio de Janeiro. Het
Nederlandse aspect bestaat uit de uitnodiging van scheidsrechter Bjorn Kuipers.
Overigens zegt de vorm van een land tijdens de Confederations Cup weinig over
het WK van een jaar later. Zo won Brazilië de laatste twee edities, in Duitsland
(2005) en Zuid-Afrika (2009), om tijdens het WK eerloos naar huis te moeten na
de kwartfinales, na nederlagen tegen Frankrijk en Nederland.

Braziliaanse fans haken snel af. Bij tegenslag zeggen ze: Het is mijn club, niet
mijn team (Tim Vickery)

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Voetbal in een favela van Rio de Janeiro, de geboortegrond van
tientallen talenten.
Foto's Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              88 of 161 DOCUMENTS



                                 de Volkskrant

                             13 juni 2013 donderdag

Werkgevers morrelen aan toeslag ongunstige uren

BYLINE: VAN ONZE VERSLAGGEEFSTER NANDA TROOST

SECTION: Ten Eerste; Blz. 8

LENGTH: 537 woorden


Werkgevers hebben de aanval geopend op de toeslagen voor 'onaangename' uren. In
steeds meer cao's worden de regelingen voor avond- en weekendwerk versoberd en
anders worden ze in elk geval ter discussie gesteld.



In de supermarkten, de metaal en de ouderenzorg bijvoorbeeld willen de
werkgevers af van de onregelmatigheidstoeslagen. Gemeenteambtenaren hebben
alleen in bepaalde gevallen nog recht op extra geld.

Het is een trend die aansluit bij de maatschappelijke ontwikkeling van het
Nieuwe Werken, zegt de woordvoerder van werkgeversvereniging AWVN. 'We kunnen in
de avonduren boodschappen doen. Het werken op die uren is daardoor normaal
geworden en dat vertaalt zich in de toeslag, die wordt lager.'

Niet alleen werkgevers hebben profijt van flexibel werken, vindt de AWVN. 'Door
slimmer te roosteren kunnen ze kosten besparen. Maar werknemers kunnen de
kinderen naar school brengen en staan bijvoorbeeld minder in de file doordat ze
steeds meer zelf kunnen bepalen wanneer ze werken. En doordat ze werk en privé
kunnen combineren, zijn werknemers bereid loon in te leveren.'

Bij attractiepark De Efteling is ophef ontstaan over het afschaffen van de
zondagtoeslag. Nieuwe werknemers krijgen die al niet meer, maar de toeslag
dreigt nu ook te verdwijnen voor de tweehonderd oudgedienden die er volgens een
oude cao-regeling recht op zouden houden. Zij dreigen met acties, omdat ze per
maand 75 tot 300 euro gaan mislopen.

Alles waarop werkgevers kunnen bezuinigen, staat onder druk, zegt Mariëtte
Patijn, cao-coördinator van de FNV. 'Maar dat we nu een 24-uurseconomie hebben,
wil niet zeggen dat de uren waarop mensen werken niet onaangenaam zijn. Want
daar is die vergoeding voor. Nachtdiensten zijn veel belastender dan
dagdiensten. De zondag is voor de meeste mensen nog steeds een vrije dag. En dus
willen we dan naar het voetbalveld, misschien naar de kerk, of spreken we af met
familie en vrienden. De onregelmatigheidstoeslag is pas achterhaald als de
werkenden dat zelf vinden en die signalen krijgen wij absoluut niet.'

Voor grote groepen werknemers is de toeslag bovendien een belangrijke aanvulling
op het salaris, zoals in de ouderenzorg en de horeca. 'Wie fulltime in de horeca
werkt, verdient gemiddeld 22 duizend euro. Dat is ruim 10 duizend euro minder
dan waar jan modaal mee thuiskomt. Mensen kunnen maar net rondkomen', zegt
bestuurder Milen van Boldrik van FNV Horeca.

Dat zegt ook Lilian Marijnissen, bestuurder ouderenzorg van de Abvakabo. 'De
onregelmatigheidstoeslag wordt steeds verder uitgekleed. Vroeger kreeg je een
toeslag na zes uur 's avonds. Nu is dat vanaf acht of tien uur, terwijl
verzorgenden dankzij de toeslagen net kunnen rondkomen.'

Bij de gemeenten is afgesproken onderscheid te maken tussen ambtenaren die
werken in ploegendienst en ambtenaren die zelf hun tijd kunnen indelen. 'Die
laatste groep krijgt geen toeslag meer als ze tussen zes en tien uur 's avonds
werken. Wie zijn werktijden niet zelf kan indelen wel', zegt Bert de Haas,
Abvakabo. 'Maar de gemeenten hebben ook al laten weten dat ze van de toeslagen
voor de zaterdag afwillen. Dat gaat ons echt een stap te ver.'

De toeslag is pas achterhaald als werkenden dat zelf vinden (Mariëtte Patijn
Cao-coördinator FNV)

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              89 of 161 DOCUMENTS



                                 de Volkskrant

                              1 juni 2013 zaterdag

Pien Keulstra en het enorme misverstand

BYLINE: DOOR JOHN VOLKERS

SECTION: Sport

LENGTH: 1956 woorden


Reportage Het verloren jaar van een talent


Hoeveel schept ze op haar bord tijdens het trainingskamp? Vorig jaar kwam het
bericht dat de schaatsster kampte met eetproblemen. Dat ligt anders.

Aan tafel in hotel Stella Marina te Cecina verdeelt coach Jac Orie de krokante
spinazietaartjes. Bij een tweede ronde houdt Pien Keulstra als enige van de
ploeg haar bord bij. Orie schept met een vette lach nog eens op.

Het is een tafereel dat geen bijbetekenis zou moeten hebben. Maar in het
Nederlandse schaatsen werd het afgelopen jaar extra op Pien Keulstra gelet.
Hoeveel schept ze op? En eet ze alles op?



Na het persbericht van de KNSB van vorig jaar, over het eet- en
gezondheidsprobleem van het talent, werd het alleen maar erger. Iedereen had
opeens een mening over haar.

Pien Keulstra kreunt als die dagen ter sprake komen. Ze was juist bij een
psychiater geweest, de door NOC*NSF aanbevolen Dirk Steenssens in Brabant. Hij
had haar verzekerd dat, wat iedereen ook mocht zeggen, ze geen anorexia nervosa
had.

'Ik vind het toch wel belangrijk te melden dat hij binnen anderhalf uur had
vastgesteld dat ik geen anorexia had. Terwijl me dat vaak was verteld.'

Ze lacht even en zegt dan: 'Ik wist van mezelf direct dat ik het niet had. Maar
het wordt je wel steeds gezegd. Probeer jij mensen er dan maar eens van te
overtuigen dat het niet zo is. En deze man kon me dat zo snel vertellen. Ik vond
het geweldig. Er hoefde geen persbericht uit.

'Ik dacht: klaar, niks meer aan de hand. Dan laten we het verder voor wat het
is. Ik heb straks mijn rijbewijs en dan rijden we mooi op en neer van Boekelo
naar Heerenveen. In plaats van intern te zijn in Heerenveen. Ik zag het helemaal
zitten.'

Het pakte anders uit, door dat persbericht. 'Ik zou de NK afstanden niet
meerijden en dat zou een beetje gek overkomen. Of ze hadden moeten melden dat ik
geblesseerd was? Ik weet niet of je dat had kunnen doen. Het is niet de
waarheid.'

Het persbericht over de time-out viel haar en haar familie koud op het dak.
Volgens Arie Koops, directeur sport van de KNSB, is het bericht in overleg met
alle betrokkenen opgesteld. Er viel naar zijn idee ook niet te ontkomen aan
openheid.

Druk

Toch zeggen haar ouders dat ze het totaal niet eens waren met de tekst. Volgens
vader Jos Keulstra is de familie door de KNSB onder druk gezet.

Dochter Pien, in 2011 de jongste Nederlandse schaatskampioene uit de
geschiedenis, voorzag ook problemen, maar was vooral in de war. 'Jongens wat
moet ik nou? De een zegt dit, de ander zus of zo.'

De tekst, dat weet ze nu wel zeker, liet te wensen over. 'De woordkeuze is
tricky. Enfin, het persbericht is uitgekomen. Toen gebeurde waarvoor ik bang
was. Het woord eetprobleem wordt al gauw eetstoornis. En dat wordt heel snel
anorexia. '

De vergelijking met Leontien van Moorsel, de wielerkampioene die zich bijna
kapot vermagerde, volgde snel. Keulstra: 'Dat wilde ik totaal niet. Als ze mij
met haar vergelijken, heb je een stempel waar je nooit vanaf gaat komen. Dan ben
je voor altijd het meisje met anorexia dat zich er zo keurig doorheen heeft
geslagen.'

Afvallen om de beste te zijn, thin is going to win, dat was het probleem van
Pien Keulstra niet. Haar probleem lag elders. Dat had effect op haar eetgedrag.


Pien Keulstra werd op haar 16de gevraagd te verhuizen van het Overijsselse
Boekelo naar Heerenveen. Daar heeft het Jong Oranje van de KNSB een soort
internaat. 'Ik wilde die kans niet voorbij laten gaan. Maar ik wist van mezelf
al dat ik snel last van heimwee kreeg. Een paar dagen van huis en het was al zo
ver.'

Vader Jos Keulstra: 'Pien heeft zich vanaf de eerste dag bij Jong Oranje in
Heerenveen niet senang gevoeld. Ze was uiteindelijk ook niet meer dan een puber,
een adolescent met vragen als: hoe zie ik er uit, wat weeg ik?

'Soms kreeg ik haar huilend aan de telefoon.Er is naar haar huisvesting gekeken.
Eerst in een serviceflat naast Thialf, later in een sportershuis. Op beide
plekken was ze niet gelukkig.'

Pien: 'Ik vond het, als ik daar was, vooral fijn naar huis te gaan. Ik keek er
naar uit. Soms ging ik tussendoor terug naar Boekelo. Dat was tweeënhalf uur
treinen.

'Op de terugweg naar Friesland dacht ik al: Pien waar ben je mee bezig, joh. Ik
ergerde me aan alle vertragingen bij de NS. En dat waren er een hoop hoor.

'Weet je, schaatsen vond ik leuk en naar school gaan ook, maar het wonen in
Heerenveen lag me niet. Ik heb het echt geprobeerd. Erik (Bouwman, haar
toenmalige trainer, red.) valt ook niks te verwijten. Hij stippelde schema's uit
wanneer ik thuis kon zijn en wanneer bij het team.'

Rotzooi

Ze was ongelukkig. 'Ik vond die serviceflat niks. Het sportershuis, daarna, ging
ook niet lekker. Het was een rotzooi. Zij haalden mijn gedeelte van de koelkast
overhoop. Ik kon daar niet tegen. Ik ben iemand die haar dingen graag op orde
heeft.'

Pien Keulstra omschrijft zichzelf dan ook als een controlfreak. Ze noemt dat
zelf 'overmatige controlebehoefte'. School op 80 procent doen, kon ze niet.
'Erik zei dan: Pien, doe niet te perfectionistisch op school. Maar ik kon het,
net als het schaatsen, alleen maar op 100 procent doen.'

De situatie bezorgde haar maagproblemen. 'Vergelijk het met een leerling in een
examenweek op school. Dan gaat het eten ook slecht, krijg je geen hap door de
keel.'

Het leek op een eetprobleem, maar het was, zegt zij, een uitvloeisel van haar
leefomstandigheden, weg van huis, weg van haar twee broers en twee zusjes.

Vader Jos: 'Pien heeft nooit overgegeven. Ze at matig. Iedereen lette op haar.
De trainer, de bondsarts, wij. Pien werd er gek van. In plaats van dat we haar
probleem oplosten, ze was ongelukkig door heimwee, waren we een symptoom aan het
bestrijden.'

Pas toen ze afstand nam van het schaatsen, na de gemiste NK afstanden van
november, ging het beter. Ze had bij een trainingskamp in Inzell al geen last
meer van heimwee. Haar gewicht was nog wel een kwestie. Jos: 'Gingen ze haar
daar wegen, was ze een halve kilo te licht. Dat modderde maar voort.'

In december werd het besluit genomen. Zo kon het niet verder. De schaatscarrière
werd tijdelijk stil gezet. Pien Keulstra ging naar huis. De KNSB hield tegenover
de buitenwereld vol dat Keulstra deel uitmaakte van de juniorenploeg.

Jos Keulstra: 'Dat was heel chic van hun directeur, Arie Koops. Wij vonden dat
niemand de schuld droeg. Maar Jong Oranje was voor Pien een doodlopende weg
geworden.'

Een jaar na haar opzienbarende juniorenrecord op de 5 kilometer (7.03, zes
seconden sneller dan Ireen Wüst) was Keulstra haar koffers aan het pakken. 'Ik
wilde maar één ding. Rust aan mijn hoofd.

'Ik ben in december ook gestopt met vwo 5. Ik moest resetten. De vrijheid hebben
te doen wat ik zelf wil en de sportaanpak te kiezen die ik wil. Eten zoals ik
dat wil. Alles even doen zoals ik dat wil. Maar vooral die resetknop indrukken.'


Het was een enorme opluchting dat er niet meer op haar werd gelet. Vooral aan
tafel had ze het moeilijk gehad. 'Ik was vroeger een normale eter. Toen allerlei
voedingsdeskundigen zich ermee gingen bemoeien werd het al moeizamer.'

Jos Keulstra over die dagen: 'Ze knapte meteen op. Ze werd heel snel de oude
Pien. Niemand praatte over eten. Niemand legde haar onder een vergrootglas.'

Pien Keulstra is 1,68 meter lang en 56 kilo zwaar. Haar body mass index is 19,8.
Dat geldt als een gezond gewicht. Ze is tenger, heeft niet de zware bilspieren
van veel schaatsers. Zij is van huis uit een triatlete en loopt licht. Haar
duurvermogen is extreem.

In Cecina, de Italiaanse badplaats waar de ploeg van Jac Orie een trainingskamp
heeft belegd, blijkt dat vier maanden rust haar weer op de been hebben
geholpen.Teamarts Gee van Enst, een oude rot in het vak, sprak met haar voor de
ondertekening van het contract.

'Ik was vooral blij dat Gee aan me kon zien dat het een beetje bullshit was.
Maar hij wilde het wel van mezelf zien en horen. Dat is toch wel prettig, dat je
iemand in twee uur van je eigen verhaal kan overtuigen.'

Van Enst: 'Ik heb nog een bloedtest gedaan en een paar dagen later een
fietstest. Maar het belangrijkste was het gesprek.

'We zijn ervan overtuigd dat het met ons in de buurt niet misgaat. We hebben
geen afspraken gemaakt over haar voeding. Ik heb in het begin een paar keer
opgelet wat ze eet. Ik ken alle trucjes. Ik heb roeiers zich zien uithongeren om
op het goede gewicht te komen. Bij Pien is de input aan voedsel gelijk aan de
output.

'We moeten haar genoeg aandacht geven. Ze is in Heerenveen eenzaam geweest. Dan
krijg je de reactie van een 4-jarig kind: ik wil niet eten. In een gezin is er
altijd wel eentje die dat als wapen gebruikt.'

Stormachtige entree

Pien Keulstra was de revelatie van het NK, waar ze een dag voor en op haar 18de
verjaardag de drie en vijf kilometer won. Haar plotse doorbraak was de
verrassing van het NK, vooral ook omdat ze pas één keer eerder een 5 kilometer
in wedstrijdverband had gereden.
Trouw, november 2011

De schaatskoningin van de NK afstanden voor vrouwen? Dat was niet Ireen Wüst.
Nee, de piepjonge Pien Keulstra (18) stal de show, met zeges op de 3.000 en
5.000.
Algemeen Dagblad, november 2011

De Duitse veterane Claudia Pechstein verwoordde het idee dat bij velen leefde:
Keulstra zou een vacuüm in de Nederlandse schaatssport gaan vullen. Nederlandse
vrouwen hebben al jaren moeite met de 5 kilometer. 'Dat meisje gaat over twee
jaar bij de Winterspelen van Sotsji meedoen om goud', aldus Pechstein.
de Volkskrant, december 2011

Eetstoornis is vooral probleem bij vrouwen

In de zucht naar een strak lijf en een laag gewicht zijn het vooral vrouwen in
de topsport die met een eetstoornis kampen. Sportpsycholoog Karin de Bruin deed
er onderzoek naar en promoveerde daarop drie jaar geleden. De titel van haar
proefschrift was veelzeggend: Thin is going to win. Wie dun is, die wint.

De Bruin liet zien dat onevenredig veel topsportsters een eetstoornis hebben.
Die vaststelling kwam al eerder voort uit een Noors onderzoek. Dat toonde aan
dat 20 procent van de vrouwelijke topsporters een eetstoornis heeft, tegen 8
procent bij de mannelijke collega's. Bij de gewone vrouw en man zijn de
verschillen overigens nog veel groter: 9 om 0,5 procent.

Die cijfers zijn volgens Eric van Furth, hoogleraar eetstoornissen van het Leids
Universitair Medisch Centrum, nog steeds actueel. 'Er is geen reden aan te nemen
dat Noorse cijfers anders zijn dan Nederlandse.

'Zelf zou ik, met sportkoepel NOC*NSF, graag nog eens een groot onderzoek houden
onder de topsporters van ons land. Dat zou dan wel in grote vertrouwelijkheid
moeten gebeuren. Sporters die met zoiets naar buiten treden, zijn echt bijzonder
moedig.'

De Bruin ontdekte dat er een verschil is tussen het lichaam van de topsportvrouw
in het dagelijks leven en in het sportbestaan. Buiten de sport voelt een
topsportster zich op haar gemak met het lichaam 'dat in vergelijking met
anderen' dunner is. 'Ze hebben daarentegen binnen de sport een veel negatiever
beeld van zichzelf.'

In de zucht naar perfectie streven vrouwen in de topsport naar een laag gewicht.
In een sport als judo werken gewichtsklassen dat in de hand. In een sport als
turnen moet het lijf, geperst in een klein pakje, er strak uitzien. In die
gymnastische sport komt veel uithongering voor.

De relatie tussen lichaamsgewicht en succes is, zo schrijft De Bruin, voor
sommige sportvrouwen allesoverheersend geworden. Het ongezonde beeld wordt nog
versterkt door de negatieve invloed van coaches of begeleiders. Jonge vrouwen
worden soms ten overstaan van een hele groep gewogen. Wie te zwaar is, wordt
bespot.

Mede door de zware trainingsomstandigheden van tegenwoordig ontwikkelen
topsportsters een eetstoornis. Voorbeelden daarvan zijn sportvrouwen als
wielrenster Leontien van Moorsel, de Belgische judoka Gella Vandecaveye en
tennisster Monica Seles.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: De doorbraak van Keulstra, op de NK afstanden in 2011. Ze wint onder
meer de 5 kilometer. Hier rijdt ze vlak voor Ensing.
Foto Klaas Jan van der Weij

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              90 of 161 DOCUMENTS



                                 de Volkskrant

                              1 juni 2013 zaterdag

Bestsellers: cpnb-top 10

SECTION: Boeken; Blz. 9

LENGTH: 162 woorden


1. Dan Brown: Inferno. Luitingh (2)

Nieuwe avonturen van hoogleraar Robert Langdon, dit keer spelend in Florence,
Venetië en Istanbul, rond Dante en een dodelijk virus.

2. Khaled Hosseini: En uit de bergen kwam de echo. De Bezige Bij (1)

Een roman waarin vele verhalen worden verteld, met name over ouders, kinderen en
paren, in het Afghanistan van de jaren vijftig tot heden.

3. Khaled Hosseini: En uit de bergen kwam de echo. De Bezige Bij (1)

Hetzelfde boek, maar dan in de gebonden editie, die vijf euro duurder is dan de
paperback voor het gewone volk.

4. Dan Brown: Inferno. Random House (2)

5. John Williams: Stoner. Lebowski (18)

6. Dimitri Verhulst: De laatkomer. Atlas/Contact (2)

7. Tommy Wieringa: Dit zijn de namen. De Bezige Bij (34)

8. Heleen van Royen: De hartsvriendin. Lebowski (4)

9. Abraham Moszkowicz: Onkruid. Bertram + de Leeuw (2)

10. Jussi Adler-Olsen: Het Marco-effect. Prometheus (6)


Tussen haken het aantal weken dat het boek in de CPNB-top 60 staat.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              91 of 161 DOCUMENTS



                                 de Volkskrant

                              1 juni 2013 zaterdag

Tapdanser op noppen wil wereld vermaken

BYLINE: DOOR WILLEM VISSERS

SECTION: Sport

LENGTH: 1892 woorden


Profiel Neymar, balkunstenaar


De naam van Neymar (21) ontstijgt nu al het voetbalveld. Pingelaar in extremis,
reclamezuil, hoop van Brazilië én deugniet. Vormt hij na zijn opzienbarende
transfer van Santos naar Barcelona straks de beste aanval van de wereld met
Lionel Messi, zijn introverte tegenpool?

Neymar da Silva Santos Junior (zijn onafscheidelijke vader blijft ondanks alles
senior) is in Europa vooral een YouTube-voetballer. Tik zijn naam in de balk van
de filmpjessite en clips met hoogtepunten dribbelen voorbij. Het is een parade
van schoonheid en ze zijn miljoenen keren bekeken.

Voetbal als kunst, als circus, als exhibitionisme, als grap, als vertier voor
een paar minuten. Neymar als snack. Heerlijk, vooral die eerste hap. Maar
daarna? Je snackt al vlot te snel en net even te veel, terwijl je weet dat een
hele maaltijd Neymar dan soms tegenvalt. Zelfs hij kan geen negentig minuten
hoogtepunten leveren.



Je ziet Neymar aan de gang met vliegensvlug voetenwerk, zijn handelsmerk. Het is
tapdansen op noppen, zwieren zonder schaatsen. Het lijkt af en toe of het
trucage is, alsof hij sierlijk en snel over een veld rent en er later een bal in
is gemonteerd.

Overstapjes, van links naar rechts, bal achter het standbeen langs, abrupte
wendingen, kapbewegingen, mooie, geplaatste schoten, met links en rechts.
Boogballetjes. Provocerend stilstaan tegenover een opponent, de bal als vriend
voor het leven aan de voet. Het is voetbal dat een beetje zweeft.

Vaak verandert hij van kapsel en overal prijkt reclame op het eens smetteloos
witte shirt van Santos. 'Mijn doel is fans vermaken', zei hij eens. 'Dat is wat
het Braziliaanse voetbal uniek maakt.'

Neymar drijft tegenstanders tot waanzin. Scheidsrechters trouwens ook.
Atletiektrainer Gerard Lenting was net in Brazilië toen hij zich vermaakte met
een wedstrijd van Santos op tv. 'Na een overtreding op Neymar wordt de bal
weggetrapt. De bal komt terug en Neymar speelt die met een kunstig boogje over
zijn tegenstander heen, voor de vrije trap is genomen. Het zag eruit alsof hij
zijn opponent vernederde. Hij kreeg geel. Hij voldoet ook aan het clichébeeld
van de jongen met weinig tot geen opleiding, die uitblinkt in sport. Altijd zijn
zijn vader aanwezig en zijn vriendin.' En zijn moeder natuurlijk, Nadine, plus
zijn zusje, Rafaella.

In het echt valt hij soms tegen, Neymar, opgestuwd als de verwachtingen zijn
door hoogtepuntenkanaal YouTube. Tegen Oranje, in 2011 in Goiania, kon hij Van
der Wiel nauwelijks verontrusten, ondanks een paar geweldige acties, gedragen
door overslaand enthousiasme van het publiek. Op de Olympische Spelen van Londen
liet hij weinig zien. In de finale om de wereldbeker tussen Barcelona en Santos,
in 2011, bleef hij in de schaduw van zijn idool Messi.

Maar die filmpjes zijn dus echt, net als de 138 doelpunten in 229 duels bij
Santos. Brazilië laaft zich aan alweer een nieuwe Pelé. Neymar verkoopt voetbal
zoals Brazilianen het willen zien. Als kunst, als teken van levenslust. Zijn
dribbels zijn ook weer anders dan die van Garrincha, de ongekroonde koning der
pingelaars, de uitblinker op het WK van 1962. Neymar is extremer, gevarieerder
en exhibitionistisch. Garrincha bleef buiten het veld de gewone man, wiens leven
verloren ging in armoede en drankzucht.

Neymar leeft ook in een tijd van commercie, van hedonisme, van tv als
krachtbron. Zijn opkomst verloopt parallel met die van Brazilië als economische
wereldmacht. De miljonair vertrekt vooral om sportieve motieven. Wie de beste
van de wereld wil zijn, moet in Europa voetballen.

Neymar is geboren in Mogi das Cruzes, in de staat Sao Paulo. Wie de stad opzoekt
op Wikipedia, vindt summiere geografische gegevens, plus de mededeling dat
Neymar da Silva Santos Junior hier is geboren.

Maandag mag hij het trainingskamp van de Braziliaanse ploeg voor de
Confederations Cup verlaten voor zijn presentatie bij Barcelona. Neymar liet
weten dat hij 'vlinders in de buik heeft'. Zijn keuze voor Barcelona, in plaats
van Real Madrid, was simpel. Liever speelt hij 'een wedstrijd met Messi dan één
seizoen met Ronaldo'.

Messi is zijn idool, naast Ronaldinho natuurlijk. Qua spel lijkt hij nog het
meest op Ronaldinho, de vorige extravagante Braziliaanse ster bij Barcelona.
Neymar is spichtig, weegt iets meer dan 60 kilo, is 1,74 meter klein. Hij danst
op spillebeentjes.

Met de transfer is in eerste instantie 28 miljoen euro gemoeid. Dat lijkt
weinig, maar is best veel voor het afkopen van een contract dat nog één jaar
loopt. Het totaalbedrag loopt op tot meer dan 50 miljoen, want zaakwaarnemers en
een investeringsmaatschappij krijgen ook geld. En er zijn twee oefenduels
gepland met de opbrengst voor Santos.

Speciaal is ook, zo liet Barcelona weten, dat hij zijn portretrechten zelf mag
blijven uitbaten, hetgeen kan betekenen dat hij zijn salaris van naar het
schijnt 1,2 miljoen euro per maand minimaal verdubbelt. Real was bereid meer te
betalen, maar Neymar wilde alleen naar Barcelona.

Overal siert hij tijdschriften en treedt hij op in reclames: 60 jaar Volkswagen,
waarbij ook Pelé optreedt, als icoon uit de beginjaren van de auto. In de ring
voetbalt hij vrije stijl, voor Red Bull.

Cartoon

Alexandre Abreu Gontijo is een Braziliaanse verslaggever die overloopt van
feitenkennis. Hij weet ook ontstellend veel van het Nederlandse voetbal en houdt
ervan situaties in beide landen te vergelijken. 'Net als eens het geval was met
Bryan Roy, is Neymars vriendin bekend uit de showbusiness.' Ze heet Bruna
Marquezine, is 17 en werkt voor tv (Neymar heeft een zoontje bij een andere
vrouw, red.). 'En in tegenstelling tot Georginio Wijnaldum is hij erg op zijn
gemak tijdens ontmoetingen in het openbaar.'

Gontijo kan eindeloos bijzonderheden van Neymar opsommen. Hij heeft drie
jachten. Als 14-jarige jongen reisde hij naar Europa, voor een stage bij Real
Madrid. De fans wilden dat bondscoach Dunga hem meenam naar het WK in 2010, maar
Dunga vond hem te onvolwassen. De relatie met zijn vader is als die tussen Elvis
Presley en kolonel Parker destijds. Ze traden zelfs samen op in een reclame.
Neymar figureert in een cartoon van de bekende striptekenaar Mauricio de Sousa.


Gontijo is niet alleen positief. Hij stelt dat vroeger ook fans van de
tegenpartij hem aanbaden om zijn voetbalkunst. Dat gevoel neemt af, mede omdat
hij werkelijk overal aanwezig is. Ook was er zijn aanstootgevende gedrag toen
hij tegen de zin van zijn trainer een strafschop wilde nemen. De trainer van de
tegenstander zei na afloop dat we 'met zijn allen een monster creëren'.

Vooralsnog overheerst echter de liefde. Toen Neymar zijn haar droeg in een soort
indianenkuif, wilde menig Braziliaans kind er zo bijlopen. In februari, op
bezoek bij Clarence Seedorf in Rio de Janeiro, ontmoetten we menige wannabe
Neymar. In favela Villa Cruzeiro zei Albert Martins, een 12-jarige jongen met
zijn haar als Neymar: 'Hij is mijn idool. Ik probeer hem een beetje na te doen,
in zijn spel en uiterlijk.'

De Braziliaan houdt van kunstzinnigheid in het voetbal, waarbij de balans tussen
prestatie en vermaak broos is. Aanvankelijk wilde Neymar blijven tot en met het
WK. Maar hij heeft meer tegenstand nodig, nieuwe uitdagingen. De vraag is hoe
dat zal gaan naast Messi, de beste voetballer van de wereld. Messi is
ogenschijnlijk een rustige jongen, die zich intern echter hard opstelt. Messi
wilde spits zijn, dus bleef Messi en vertrok Ibrahimovic na één jaar.

Messi bespeelt de pampa's van het voetbal met zijn superieure functionele
techniek, Neymar is carnaval op het veld. Messi is straks spits, Neymar
linksbuiten. Introvert samen met extravert. Argentijn en Braziliaan. Het belooft
veel.

Deugniet

Piet de Visser, scout voor Chelsea-eigenaar Abramovitsj, is net terug van zijn
zoveelste reis naar Brazilië. Hij zag Neymar al tijdens de Copa Sao Paulo, een
toernooi met 84 teams van spelers tot 18 jaar. Neymar was toen 15. 'Hij was al
deels eigendom van een investeringsmaatschappij en kostte 4,5 miljoen, als
15-jarige. Dat wilde Chelsea niet betalen. Je mag ook niet handelen in spelers
tot 16 jaar. Chelsea is er in die tijd nog om bestraft met Kakuta (nu Vitesse,
red.) van Lens.'

De Visser verheugt zich op Neymar bij Barça. 'Zijn voetenwerk is fenomenaal, met
die dunne beentjes. Hij is brutaal, een beetje gek, speels. Ik heb hem meermaals
ontmoet. Hij is een guitige jongen, een deugniet die graag gaat stappen of,
zoals na al die gemiste penalty's, zijn trainer openlijk voor schut zet. Toen
die hem verbood de strafschop te nemen, meldde hij zich aan de zijlijn om hem
verrot te schelden. Toen is de trainer ontslagen, want Neymar is de melkkoe.'

Het is te makkelijk geworden voor hem in Brazilië, oordeelt De Visser. 'Hij kon
alles doen wat hij wilde. Neymar ziet Messi als grootmeester. Hij zal de bal
toch bij Messi moeten inleveren, want die is de patron. Ik voorzie een goede
samenwerking. Toen Cristiano Ronaldo nog in Portugal voetbalde als tiener, was
hij egoïstisch. Bij Manchester United werd hij een wereldster.'

De Visser hoopt wel dat Neymar de verleidingen van Barcelona weerstaat. Romario
was nachtburgemeester van de stad, Ronaldinho had een discotheek in huis.
'Gelukkig is zijn vader sterk. Die trekt hem af en toe aan zijn oren.'

Braziliaanse voorgangers bij Barcelona

Romario, Ronaldo, Rivaldo, Ronaldinho. Met Neymar komt er bij Barcelona een
einde aan de Braziliaanse ster met een r aan het begin van de roepnaam.

Romario, gekomen van PSV, verhuisde in 1993 naar het gespreide bed van het Dream
Team dat werd geleid door trainer Johan Cruijff. Na zijn eerste seizoen behield
hij zijn topvorm, zoals bleek tijdens het gewonnen WK in de Verenigde Staten.

Ook Ronaldo volgde de route van Eindhoven naar Catalonië. Hij voetbalde slechts
één seizoen in Camp Nou: de jaargang 1996-1997. Vervolgens zwichtte hij voor een
aanbod van Internazionale. Terugkijkend was zijn snelle vertrek bij Barcelona,
na een schitterend seizoen met 34 competitiedoelpunten, een slechte keuze.

In het hardere Italiaanse voetbal raakte Ronaldo veelvuldig geblesseerd. Nooit
meer behaalde hij de doelpuntentotalen van Spanje.

Rivaldo werd bij Barcelona gekroond tot wereldvoetballer van het jaar 1999 onder
trainer Louis van Gaal. De huidige bondscoach van Oranje liet hem spelen als
linksbuiten. Na zijn onderscheiding tot 's werelds beste, rebelleerde Rivaldo
door een vrije rol achter de spits op te eisen.

Zijn relatie met Van Gaal raakte ernstig verstoord. De voetbalreis van Rivaldo,
die onder meer voerde naar Oezbekistan en Angola, duurt nog immer voort. Als
41-jarige speelt hij nu bij Sao Caetano, in de Braziliaanse Serie B.

Ronaldinho is het symbool van de opkomst van Barcelona deze eeuw, eerst onder de
trainers Frank Rijkaard en diens assistent Henk ten Cate. Hij was in 2006
uitblinker tijdens het seizoen waarin Barcelona de Champions League won. Net als
Rivaldo vertrok hij na een mindere periode naar AC Milan. Net als Romario en
Ronaldo behoorde hij tot de opvallende verschijningen in het rijke uitgaansleven
van Barcelona.

CV

Geboren 5-2-1992 in Mogi das Cruzes.

2003 jeugdopleiding Santos

2009debuut in hoofdmacht Santos

2010 debuut in nationale ploeg

2013transfer naar Barcelona

Erelijst, Santosnationale beker (2010)

IndividueelPuskas Award (mooiste goal 2011), beste Zuid-Amerikaanse voetballer
(2011, 2012), beste speler competitie (2010, 2011), Gouden Schoen in Brazilië
(2010, 2011).

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Neymar, in het witte shirt, twee weken geleden in duel met spelers van
Corinthians.
Foto Sebastiano Moreira / EFE
Romario
Foto ANP
Rivaldo
Foto ANP
Ronaldo
Foto EPA
Ronaldinho
Foto Reuters
Albert Martins (12), een van de jongens in Rio met hetzelfde kapsel als Neymar.
Foto Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              92 of 161 DOCUMENTS



                                 de Volkskrant

                              29 mei 2013 woensdag

Commotie na uitlekken vwo-eindexamen Frans

BYLINE: VAN ONZE VERSLAGGEVER PETER DE GRAAF

SECTION: Ten Eerste

LENGTH: 345 woorden


Het eindexamen Frans voor vwo-scholieren, dat vanmiddag als laatste in de reeks
wordt afgenomen, is gisteren uitgelekt. Waarschijnlijk wordt vandaag het
noodscenario in werking gesteld, waarbij geregistreerde scholen een alternatief
examen kunnen downloaden op de website van het Cito.

Iemand heeft anoniem het eindexamen dinsdag op internet gezet, omdat hij had
vernomen dat er 'meer dan zes vwo-examens zijn gestolen uit diverse scholen' en
het 'oneerlijk is tegenover de leerlingen die voor hun examen ploeteren, huilen,
zweten'. Het College voor Examens bevestigt dat het om het echte examen gaat.

Het nieuws van het uitgelekte examen verspreidde zich als een lopend vuurtje
onder de 16.700 vwo'ers die vanmiddag om 13.30 uur aan de bak moeten voor Frans.
Het weblog GeenStijl publiceerde op zijn site een link naar het document, dat
vermoedelijk door de grote vraag gisteravond enige tijd moeilijk te downloaden
was.

Het uitlekken van het eindexamen veroorzaakte enorme commotie onder scholieren
en docenten. Veel scholieren vertrekken na het laatste examen deze week nog naar
een zonnige bestemming. Uitstel van het examen is daarom geen optie.

Alternatief examen

Het Landelijk Aktie Komitee Scholieren liet dinsdagavond via Twitter weten:
'LAKS is op de hoogte van de problemen rondom het examen Frans vwo. Wij zijn
samen met de examenmakers op zoek naar een oplossing.'

Het Cito bevestigde het uitlekken, maar kon nog niet zeggen wat er nu gaat
gebeuren. 'We hebben een alternatief eindexamen, maar wachten op het College
voor Examens om het noodscenario in werking te stellen. Ik heb begrepen dat het
college pas woensdagochtend met een mededeling komt. Het alternatieve examen zit
achter een portal op onze site, waartoe alleen geregistreerde scholen toegang
hebben. Daar kunnen gewone burgers niet bij.'

Ook het LAKS liet dinsdagavond weten dat het College voor Examens woensdag aan
de scholen zal 'mededelen op welke wijze ervoor zal worden gezorgd dat de
kandidaten verantwoord en op reguliere wijze in deze examenperiode het examen
Frans vwo kunnen afleggen'.

LOAD-DATE: 29 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              93 of 161 DOCUMENTS



                                 de Volkskrant

                              28 mei 2013 dinsdag

Zes Koningsdagen, twaalf etappes

BYLINE: VAN ONZE VERSLAGGEVER REMCO MEIJER

SECTION: Binnenland; Blz. 11

LENGTH: 730 woorden


Koning Willem-Alexander en koningin Máxima toeren de komende weken opnieuw het
land door. Deze keer met de bedoeling om niet alleen officials, maar ook gewone
Nederlanders te ontmoeten.


Zes varianten op Koninginnedag. Pardon, Koningsdag. Zo zijn de provinciebezoeken
te zien die koning Willem-Alexander en koningin Máxima vanaf vandaag afleggen.
Steeds twee provincies per dag, te beginnen vanochtend in Groningen en vanmiddag
in Drenthe. Geen nationale feestdagen, wel dagen die in de betrokken regio's
niet onopgemerkt voorbij zullen gaan.



'Uitgangspunt van de bezoeken is dat vele mensen de gelegenheid krijgen om de
koning en koningin in hun provincie te zien en te ontmoeten', schrijft de
Rijksvoorlichtingsdienst (RVD) op de website van het Koninklijk Huis.

Dat is een zin met een geschiedenis.

Twaalf jaar geleden, in het najaar van 2001, legden Willem-Alexander en Máxima
zestien vergelijkbare bezoeken af, aan de twaalf provincies en de vier grote
steden. Doel was Máxima aan de Nederlandse bevolking voor te stellen en
Nederland aan Máxima. Maar deze 'Máxima on tour' pakte uit als een rondje
kennismaken met vooral lokale en provinciale autoriteiten.

Achteraf betreurden Willem-Alexander en Máxima, die maandag samen met prinses
Beatrix in een persoonlijk ondertekende brief op de website van het Koninklijk
Huis hun dank betuigden voor de vele felicitaties rond de troonswisseling op 30
april, dat 'verdieping' bij de vorige tour niet mogelijk was gebleken, zeiden ze
in januari 2002 tegen Maartje van Weegen en Paul Witteman. Natuurlijk, er was
flink gezwaaid naar de bevolking, maar tot een goed gesprek met gewone burgers
was het nauwelijks gekomen. Daarvoor waren er steeds te veel notabelen op de
been.

'Ik vond het een beetje ouderwets voor zulke jonge mensen', hield interviewer
Witteman het paar voor, in een gesprek dat luttele weken voor hun huwelijk werd
opgenomen. Willem-Alexander legde uit dat steeds was gezocht naar 'een balans
tussen inhoud en openbaarheid'. Maar omdat de beschikbare tijd elke keer nogal
kort was, zou de verdere verdieping later nog volgen.

De tour van indertijd had wel tot gevolg dat de populariteit van Máxima een
enorme impuls kreeg. Dat doel was in elk geval bereikt. Eigenlijk precies zoals
koningin Emma het ruim honderd jaar geleden had gedaan met de jonge koningin
Wilhelmina, op reis door Nederland. En dat in een tijdperk zonder
televisiebeelden.

Inmiddels heeft Máxima Nederland natuurlijk door en door leren kennen. Dat is in
de huidige tournee de zorg niet meer. Maar de les van toen is wel degelijk
getrokken, blijkt uit de programma's in de diverse provincies.

Opvallendste element in de zes dagen waarvan de opzet nu bekend is, wordt steeds
een informele bijeenkomst 'in de buurt van de provinciegrens' waar
Willem-Alexander en Máxima honderd vertegenwoordigers uit beide provincies
ontmoeten. 'Tussen de middag wordt in een gezamenlijke informele bijeenkomst
inhoud gegeven aan verbinden en ontmoeten tussen de twee provincies en de koning
en koningin', aldus de RVD. Vanmiddag is de locatie daarvoor een landgoed:
Havezate Mensinge in Roden.

Hier worden de contouren zichtbaar van Willem-Alexanders beoogde koningschap,
waarin 'binden' - zoals hij zelf in een recent tv-interview zei - een
sleutelwoord is. Tegelijkertijd wordt de 'inhoud' niet uit het oog verloren. Die
vertaalt zich in dit geval in 'zo veel mogelijk contact met gewone mensen',
zoals een woordvoerder van de provincie Groningen de eis van het hof formuleert.


De provinciebesturen hebben de selectie gedaan van de gesprekspartners.
Sporters, vrijwilligers, musici, ondernemers, onderzoekers, met als rode draad
dat het mensen zijn met een specifieke betekenis voor de provincie.

Een andere voorwaarde waaraan de provincies moesten voldoen, was dat het bezoek
steeds zou beginnen in de ene provinciehoofdstad en eindigen in de andere, met
daar tussendoor ruimte voor stadswandelingen en verplaatsingen naar kleinere
gemeenten. In Groningen wordt Leek bezocht, in Drenthe Dwingeloo en Beilen.

Als alles gaat zoals het paar beoogt, hebben zij eind volgende maand vele
honderden mensen gesproken en zijn de bobo's zo veel mogelijk aan de kant
gebleven. In de herfst wordt het Caribische deel van het Koninkrijk bezocht, en
tussendoor een aantal buurlanden. De koning is begonnen.

De aanpak van deze tournee toont hoe Willem-Alexander zijn koningschap ziet

LOAD-DATE: 27 May 2013

LANGUAGE: DUTCH; NEDERLANDS

GRAPHIC: Koningin Máxima en koning Willem-Alexander vrijdag tijdens hun eerste
officiële buitenlands bezoek, aan Luxemburg.
Foto Robin Utrecht / ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              94 of 161 DOCUMENTS



                                 de Volkskrant

                              27 mei 2013 maandag

Militante Chinezen geven stemlozen stem

BYLINE: STEFAN KUIPER

SECTION: V Media; Blz. 7

LENGTH: 726 woorden


Kunst Chinees Verzet in Groningen


Voorafgaand aan de tentoonstelling Fuck Off 2 - activistische Chinese kunst -
gaven de conservatoren een rondleiding. Mede-samensteller Ai Weiwei was er bij
via de iPad: 'Ai, hoor je me?!'

Het geluid doet moeilijk. Ingespannen kijkt conservator Mark Wilson naar zijn
iPad. Daarop produceert Ai Weiwei - sik, T-shirt, achterover leunend als in een
hangmat - klankloze woorden. 'Ai, hoor je me?', vraagt Wilson, 'Ai!?' Tegen een
assistent: 'Volgens mij gaat er iets mis.'

Die verdraaide techniek. Ruim anderhalf jaar werkte Wilson aan Fuck Off 2, een
tentoonstelling in het Groninger Museum van 37 Chinese kunstenaars, de meesten
jong en militant, en net vandaag, op de ochtend van de opening, nu hij uitgerust
met iPad met Skype zijn beroemde, in Peking gestationeerde en door de Chinese
overheid tot huisarrest veroordeelde collega-conservator voor een
salomonsoordeel door de expositie leidt - juist nu lijkt die hem in de steek te
laten. Lijkt - want het euvel duurt maar enkele seconden. Knopjes worden
ingedrukt, het volume gaat omhoog, en hoor: Weiwei heeft zijn stem terug. Een
welluidende stem. 'Ik versta je duidelijk, Mark!'

Een uurtje later geven Wilson en Feng Boyi, de tweede gast-conservator van de
tentoonstelling, en sinds begin jaren negentig bevriend met Weiwei, de
verzamelde pers een rondleiding. Er zijn participerende kunstenaars. Een tolk
vertaalt. Chinezen worden gefotografeerd door Nederlanders die weer
gefotografeerd worden door Chinezen. Een droste-effect van camera's.

De voorbereiding van de tentoonstelling, vertellen de conservatoren, had veel
voeten in de aarde - logistieke voeten.

Wilson: 'Sommige kunstenaars trokken zich terug vanwege problemen met de
overheid, en het was lastig om de werken langs de grens te krijgen; grappig
genoeg waren de video's met seks het makkelijkst.'

En dan was er nog de, op z'n zachtst gezegd, prozaïsche titel: 'Voor de
zekerheid hadden we het project tijdelijk omgedoopt tot Double Happiness.'

Denken ze dat Fuck Off 2 op dit moment in China had kunnen plaatsvinden?

Boyi lacht. 'Onmogelijk.'

Dat wil je geloven. Het werk in Fuck Off 2 - films, fotografie, installaties van
speelgoed, een berg uitgekookte Coca-Cola - is activistisch met een hoofdletter
A: agressief, provocatief, soms domweg ranzig: Boyi: 'Fuck Off (in 2000, red.)
ging over de perversiteit van de Chinese kunstmarkt; het was een aanval op de
gouvernementeel ingekapselde kunst van de Shanghai Biënnale.

Fuck Off 2 mikt breder. Het is een aanklacht tegen het gehele Chinese systeem:
het gebrek aan vrijheid, de pulpcultuur. Daarom, zegt Boyi, tonen ze naast
kunstwerken ook verhalen van gewone burgers.

De conservator loopt naar een tafel gevuld met papier: treinkaartjes,
rekeningen, afschriften, telefoonkaarten. 'Dit zijn de onkosten die Wu Haying,
een vrouw uit Fuqing, over een periode van twaalf jaar maakte om haar van een
aanslag verdachte, maar zonder sterk bewijs vastgehouden, broer vrij te krijgen.
Door al dit materiaal - slechts een fractie van het geheel - te tonen, wordt het
verhaal heel tastbaar. De tentoonstelling geeft de stemlozen een stem.'

Het probleem, kun je tegenwerpen, is de slagkracht: hoe groot is het effect van
een tentoonstelling in Groningen?

Boyi knikt: 'Niemand heeft de illusie dat ze de communistische partij kan
veranderen. Wél kan een tentoonstelling - mede via Twitter en de globale
kunstgemeenschap - de publieke opinie beïnvloeden.' Daarbij, zegt hij, is
Groningen niet per se het eindstation: 'De tentoonstelling is af. We kunnen haar
laten zien waar we willen. Als het aan mij ligt, reist ze door naar andere
musea. Fuck Off 2 in het MoMA in New York? Geweldig!'

Overigens was Ai Weiwei zeer tevreden over de inrichting van de expositie.

AI WEIWEI

Ai Weiwei (Peking, 1957) is een conceptuele kunstenaar, schrijver en activist.
Hij was de zoon van Ai Quing, een beroemde dichter en werkte twaalf jaar in New
Yor, onder meer als timmerman en schoonmaker. Hij exposeerde in Tate Modern,
Londen en Haus der Kunst, München en werkte met architectenbureau Herzog & De
Meuron aan het ontwerp van het Nationaal Stadion in Peking. In 2011 werd hij
door de Chinese overheid gearresteerd voor belastingontduiking - sindsdien mag
hij het land niet uit. Onlangs bracht hij een heavy metalnummer uit: Dumbass.

Het werk is activistisch met een een hoofdletter A

LOAD-DATE: 26 May 2013

LANGUAGE: DUTCH; NEDERLANDS

GRAPHIC: Mark Wilson leidt Ai WeiWei rond door de expositie met een iPad en een
skypeverbinding.
Foto Harry Cock/Vk
Ai Weiwei
REUTERS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              95 of 161 DOCUMENTS



                                 de Volkskrant

                              22 mei 2013 woensdag

SECTION: V DIDU; Blz. 20

LENGTH: 80 woorden


'Het is totaal mis met dit land. De normale burger wordt volledig gek van
feitelijk rovende dienstverleners die verrijkend bezig zijn en op alle gebied is
het dus mis. Niemand valt meer te vertrouwen.'

'W. Kievits' reageert op het bericht 'Nationale Nederlanden wacht
miljardenclaim', waarin staat dat Nationale Nederlanden waarschijnlijk een claim
van 2,5 miljard euro aan zijn broek heeft hangen, vanwege het verzwijgen van
kosten van beleggingsverzekeringen.

ZO IS HET MAAR NET!

LOAD-DATE: 21 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              96 of 161 DOCUMENTS



                                 de Volkskrant

                              18 mei 2013 zaterdag

Maffia is de baas op Curaçao

BYLINE: JAN HUURMAN

SECTION: Opinie en Debat; Blz. 35

LENGTH: 1637 woorden


Met lede ogen zien de bewoners van Curaçao hoe de georganiseerde misdaad het
eiland overneemt. Zij hebben hun hoop gevestigd op - het onwillige - Nederland.


Op zaterdag 4 mei keerde ik terug van bijna negen maanden Curaçao. Als tijdelijk
inspecteur gezondheidszorg heb ik de gelegenheid gehad om vrijwel alle aspecten
van de Curaçaose gezondheidszorg en een belangrijk deel van de rest van de
samenleving te leren kennen. Een samenleving vol paradoxen en rijk aan politieke
verwikkelingen. In de periode dat ik op het eiland was, maakte ik de val van het
kabinet-Schotte mee, vervolgens een heftige verkiezingscampagne, en daarna de
opzienbarende draai van Helmin Wiels. Hij keerde zich af van de graaicultuur
onder Schotte en koos voor schoon schip maken met een 'takenkabinet'.



Eind januari sprak ik met Wiels, op dezelfde dag dat minister Plasterk zijn
kennismakingsbezoek aan het land Curaçao bracht. Ik feliciteerde Helmin Wiels
met zijn keus voor de nieuwe koers en vooral met de keus van de nieuwe minister
van Gezondheid: Bernard Whiteman. Dezelfde Bernard Whiteman die mij, in zijn rol
als inspecteur-generaal volksgezondheid, in juni 2012 had gevraagd om tijdelijk
de rol van inspecteur gezondheidszorg op me te nemen.

Wiels sprak op zijn beurt warme woorden over de zaken die in de gezondheidszorg
van Curaçao de laatste maanden ten goede waren gekeerd. Daarna spraken we nog
een tiental minuten over onze gedeelde passie voor rechtvaardigheid en de strijd
tegen corruptie en fraude. We lagen elkaar wel, hij de donkergekleurde
voorvechter van de onafhankelijkheid voor het volk van Curaçao, en ik de witte
makamba die al enige maanden bezig was de kwaliteit van de zorg op orde te
krijgen.

Voorzichtig optimisme

Op 13 augustus 2012 stapte ik redelijk naïef uit het vliegtuig op luchthaven
Hato, Curaçao. Ik was niet meer dan oppervlakkig op de hoogte van de
gezondheidszorg op het eiland, en wist al helemaal niet wat mij te wachten stond
als inspecteur gezondheidszorg. Ben Whiteman had ik één keer in juni gesproken,
en dat had mij niet heel veel wijzer gemaakt. Het belangrijkste dat ik wist, was
dat de functie van inspecteur sinds april vacant was. 'Ga maar op de stoel
zitten', had Whiteman tegen me gezegd, op mijn vraag wat hij van mij verwachtte.


Op die stoel werd mij al snel duidelijk dat de kerntaak van de inspectie -
toezicht houden op naleving van de regelgeving - niet echt was ingevuld. Ja,
veel, heel veel tijd werd besteed aan individuele klachtbehandeling, maar dat
leidde niet tot structurele verbeteringen in de zorg. Mijn eerste
'beleidsbeslissing' hield daarom in dat we als inspectie met de wet in de hand
ziekenhuizen en overige instellingen gingen inspecteren. De Curaçaose wet wel te
verstaan, en niet met 'Nederlandse ogen'. Tot mijn lichte verbazing werd deze
aanpak geaccepteerd: aanwijzingen werden opgevolgd en op cruciale plekken kwamen
verbeteringen tot stand.

De medewerking was zo positief, dat ik aan het eind van mijn eerste
contractperiode (midden december 2012) voorzichtig optimistisch werd over de
toekomst van de Curaçaose gezondheidszorg. Daaraan koppelde ik dan wel de
vaststelling dat mijn interventies zo succesvol waren, omdat ik mijn werk als
onafhankelijke buitenstaander kon doen; iemand uit de eigen kleine (medische)
gemeenschap zou minder makkelijk de stappen kunnen zetten zoals ik had gedaan.
En dat bracht mij dan weer tot het voorstel om de Curaçaose Inspectie
Gezondheidszorg in te richten naar analogie van de rechtspraak op het eiland: in
combinatie met de andere (ei)landen van de voormalige Nederlandse Antillen en
met een hechte relatie met Nederland.

Begin januari van dit jaar begon ik aan mijn tweede contractsperiode. De lijn
werd weer opgepakt, met nu een sterkere nadruk op de kwaliteit van zorg in
verpleeg- en verzorgingshuizen. Ook die werd in dank geaccepteerd. Het tij
keerde echter op het moment dat ik een fraudenetwerk ontrafelde en grote
kwaliteitsproblemen aan het licht bracht bij maag- verkleiningsoperaties. Lichte
hints werden opgevolgd door scherpere signalen: een al te doortastende aanpak
werd niet meer door iedereen op prijs gesteld. Tegelijkertijd strandde mijn
voorstel voor een andere inbedding van de inspectie, meer in Koninkrijksverband.


Het idee kreeg noch binnen de inspectie noch bij de minister (inderdaad
Whiteman) de handen op elkaar: in de top van de Curaçaose samenleving is 'op
eigen kracht' populairder dan 'effectief optreden'. Toen ik, de signalen ten
spijt, doorging met het aangeven van de fraude onder medisch specialisten bij
het Openbaar Ministerie en serieus werk maakte van het onderzoek naar zeker
vijf, maar mogelijk zes sterfgevallen na maagverkleiningsoperaties, werd de
situatie steeds ongemakkelijker.

De minister viel mij in het openbaar af, terwijl de waarnemend
inspecteur-generaal mijn ondersteuningsverzoek aan de Nederlandse inspectie bij
het onderzoek naar die vijf of zes sterfgevallen bot introk.

Kort daarvoor hadden minister en inspecteur-generaal aangekondigd dat mijn
contract niet opnieuw zou worden verlengd, en dat er binnen het eigen (ei)land
zou worden gezocht naar een vaste inspecteur gezondheidszorg.

Dat viel overigens niet erg goed bij de doorsnee bevolking. Een petitie die
pleitte voor verlenging van mijn contract kreeg binnen een week meer dan 2.600
handtekeningen, via internet en op papier (de laatste vooral in de armere wijken
van Curaçao). Zonder enig resultaat overigens. Ik keerde terug naar Nederland,
en Curaçao zit sindsdien weer zonder inspecteur.

Angst op het eiland

Terug naar Helmin Wiels. Alles wijst erop - en al mijn betrouwbare contacten op
Curaçao bevestigen het - dat Wiels is vermoord door de georganiseerde misdaad
(maffia) vanwege zijn (aanstaande) onthullingen over corruptie rond illegale
loterijen en het overheidstelecombedrijf UTS. Wij (kunnen) ons hier in Nederland
niet realiseren hoe groot de angst is die nu op het eiland heerst: als de
dappere Wiels wordt vermoord, wie durft het dan nog tegen de maffia op te nemen?


Hier wreekt zich ook de kleinheid van de Curaçaose samenleving en de broosheid
van het overheidsapparaat. De politie is notoir corrupt en de tentakels van de
georganiseerde misdaad reiken tot voorbij de muren van het Openbaar Ministerie.
Geen wonder dat het onderzoek naar de moord zo traag op gang kwam. Geen wonder
dat een overduidelijke afleidingsmanoeuvre als die van de twee opgepakte
'YouTube-broers' zo veel energie wegzuigt bij de opsporingsambtenaren. Geen
wonder dat de enige vorm van ondersteuning die door Curaçao vanuit Nederland
wordt geaccepteerd, die van de overgevlogen pathologen is.

De georganiseerde misdaad is de 'staat' Curaçao eenvoudigweg de baas.

Nederland draagt voor de ontstane situatie een zware verantwoordelijkheid. Dat
dan niet alleen vanwege onze activiteiten in het verre verleden als
slavenhandelaren, maar ook vanwege de recente rol. Nederland, als sterkste
partner binnen het koninkrijk, heeft een stempel gedrukt op de herinrichting van
de landen binnen dit verband. Tot 10-10-10 bestond het land de Nederlandse
Antillen nog met een redelijke omvang en twee bestuurslagen: het 'landsniveau'
en de afzonderlijke eilanden. Daarmee werd een zekere mate van tegenwicht
gegarandeerd tegen de willekeur van de afzonderlijke eilandelites en tegen de
macht van de georganiseerde misdaad (al dan niet met elkaar verbonden).

Ik wil niet suggereren dat de Antillen voor de opdeling in oktober 2010 vrij van
corruptie en cliëntelisme waren (verre van dat), maar de ontwikkelingen
sindsdien geven alle aanleiding te veronderstellen dat de situatie is
verslechterd: zie de corruptie op Sint Maarten (minister Duncan en de
bordeelaffaire), zie de georganiseerde roofactiviteiten op Curaçao tijdens het
kabinet-Schotte.

Bovendien is nu het Openbaar Ministerie op het verkleinde niveau van de nieuwe
(ei)landen georganiseerd, waar dat voorheen binnen de grotere schaal van de
Nederlandse Antillen opereerde. Daarmee is de weerstand van de nieuwe landen
tegen corruptie en fraude onderuit gehaald. Overigens is de recente annexatie
van de BES-eilanden (Bonaire, Sint Eustatius en Saba) ook geen fraai voorbeeld
van goede nieuwe overheidsvorming.

Wat betekent dat nu voor de opstelling van Nederland, Nederland als land binnen
het Koninkrijk der Nederlanden? Naar mijn stellige opvatting dat Nederlandse
politici niet meer kunnen wegkijken, zich niet meer kunnen verschuilen achter
het mantra van de 'zelfstandigheid' van de andere landen binnen het koninkrijk.


De gewone burgers op de eilanden (niet te verwarren met de politici) vestigen
hun hoop op Nederland als hoeder van rechtstatelijke zekerheden. Dat geldt voor
de bescherming tegen frauderende en onzorgvuldig opererende dokters, dat geldt
in nog sterkere mate voor het bieden van zekerheden tegen de handelingen van de
georganiseerde misdaad. Het lijkt paradoxaal om de moord op Wiels - kampioen van
de zelfstandigheid voor het land Curaçao - aan te grijpen om te pleiten voor een
actievere opstelling van Nederland, maar noodzakelijk is het wel. Het
koninkrijksstatuut biedt daarvoor alle ruimte.

De toekomst van de bewoners van de voormalige Nederlandse Antillen ligt naar
mijn stellige overtuiging niet binnen de verstikkende bekrompenheid van de
afzonderlijke eilanden (Curaçao, Sint Maarten en Aruba) of in een neokoloniale
relatie met het oude moederland (de BES-eilanden), maar in een nieuw te vormen
relatie met andere Caribische (ei)landen. Dat is echter een punt voor de wat
langere termijn. Zonder herstel en behoud van de rechtstatelijke zekerheden in
de huidige 'landen' komt die wenkende toekomst niet eens meer aan de orde.


Jan Huurman was tot deze maand inspecteur gezondheidszorg op Curaçao.

Wie durft het na de moord op Wiels nog op te nemen tegen de maffia?

Koninkrijks- statuut biedt Nederland alle ruimte voor ingrijpen

LOAD-DATE: 17 May 2013

LANGUAGE: DUTCH; NEDERLANDS

GRAPHIC: Otrabanda, Curaçao.
Foto An-Sofie Kesteleyn
Jan Huurman

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              97 of 161 DOCUMENTS



                                 de Volkskrant

                             16 mei 2013 donderdag

Geachte redactie

SECTION: Opinie en Debat; Blz. 31

LENGTH: 782 woorden


Uitruilen

Met verbazing kijk ik dezer dagen weer naar de politiek in Den Haag. Omwille van
'geen nieuwe verkiezingen' en 'het belang van geen kabinetscrisis ten tijde van
de huidige economische crisis' wordt een staatssecretaris gehandhaafd die de
rest van zijn zittingsperiode volslagen invloedloos en zonder slagkracht zal
zijn.

Kennelijk durft de PvdA het niet aan om blunderen niet te dulden. Of moet er nog
iets uitgeruild worden? Heeft Samson, met overigens meesterlijk politiek spel,
net iets te veel beloofd aan zijn achterban? Zoveel dat hij de VVD nog nodig
heeft om het ook waar te kunnen maken? Het zou mij niet verbazen als Weekers'
voortbestaan in het kabinet onderdeel wordt van de 'prijs' voor een humaner
bejegening van illegalen in Nederland.

Jan Lantink

, Nijmegen

Wisselgeld

De falende VVD-staatssecretaris Teeven mocht blijven zitten van de PvdA.

De falende VVD-staatssecretaris Weekers mag blijven zitten van de PvdA.

Illegalen moeten zitten van de falende PvdA.

Hoeveel wisselgeld heeft een mens tegenwoordig nodig?

Helmi van Schijndel,

Amsterdam

Volgestampt

Hoeveel blikken ambtenaren trekt

Weekers open om dit toeslagensysteem waterdicht te krijgen? Minder

ambtenaren is toch hét motto van

de VVD? Dan moet hij dit systeem

afschaffen, niet aanpassen.

In deze democratie bepalen hoogopgeleiden wat goed voor ons is. Hun volgestampte
brein draait met omwegen. Gewone burgers zijn niet vertegenwoordigd. Zij zouden
de toeslagen via loon en huur regelen.

Alice de Nijs,

Haarlem

Second opinion

Ik heb een second opinion gehad met volledige instemming van de huisarts. De
eerste specialist, een orthopeed, was na een enkel bezoek duidelijk in haar
uitspraak: ik (destijds 74 jaar) was versleten en niet meer te genezen. Ze zond
me door naar een zenuwarts die, na door haar te zijn ingelicht, hetzelfde
antwoord gaf.

Daarop heb ik een adres voor een second opinion gevonden dat buiten de
invloedssfeer van de orthopeed lag. Daar werd allereerst een foto genomen die de
eerste specialist niet had laten maken. Daaruit bleek dat mijn probleem
verholpen kon worden met een doodeenvoudig corset. Resultaat: na niet al te
lange tijd waren mijn enorme pijnen verdwenen.

De moraal van dit verhaal is dat een second opinion lang niet altijd overbodig
is; een moraal die al die verontwaardigde specialisten eens goed ter harte
moeten nemen.

A. Schulkes

, Vught

Melkmachine

In haar ingezonden brief naar aanleiding van het tekort aan babymelkpoeder
schrijft Caterina Band, lactatiedeskundige, dat de hogere risico's op ziekten
voor baby's die geen moedermelk krijgen, wellicht een ongemakkelijke waarheid
zijn (O&D, 14 mei).

Dat klopt, zeker voor moeders die geen borstvoeding kunnen geven. Zij krijgen
een liefdeloos traject aangeboden van verpleegsters en lactatiedeskundigen, die
hen behandelen als de kapotte melkmachine die ze in hun ogen zijn. Die soms
zelfs zonder zich voor te stellen aan tepels beginnen te rukken en te plukken.

Zeker, moedermelk is de beste start voor een gezond leven. Maar probeer als
lactatiedeskundige je eens in te leven in moeders die hun kinderen die start
niet kúnnen geven. Behandel deze moeders als mensen. En schrijf geen brief op
hoge poten waarin het niet kunnen krijgen van babymelkpoeder als een luxe
probleem van luie moeders gepresenteerd wordt.

Els van Lierop,

's-Hertogenbosch

Alle hennen aan dek

Op mijn 18de verjaardag kreeg ik van de gemeente een bevoogdende brief, in het
kader van de campagne 'Een slimme meid is op haar toekomst voorbereid'. Ik moest
vooral gaan studeren, en wist ik wel dat meisjes helemaal niet hoefden te
trouwen? Je kon het leven ook anders invullen.

Ik wás een slimme meid, en ik heb me met studie en partnerkeuze terdege op de
toekomst voorbereid. Heilig namen mijn vriend en ik ons voor alle lusten en
lasten eerlijk te delen. We zouden met ieder drie dagen werken genoeg geld
verdienen om ons te bedruipen, en voor de rest zouden we lekker creatief ons
eigen plan trekken, buiten de economie om.

Door omstandigheden (ziekte, crisis) is daarvan weinig terechtgekomen. Het is
goed mogelijk dat onze situatie (moeder werkt, vader zorgt) de natte droom is
van mevrouw Bussemaker. Zelf zijn we er niet zo gelukkig mee. Hadden we de
vrijheid gehad andere keuzen te maken, dan hadden we dat allang gedaan.

Emancipatie begint met het verbreken van de koppeling tussen levensinvulling en
geld. Ik wijs daarom graag op het basisinkomen: dé manier om mannen en vrouwen
te verlossen van het juk van het fulltime-kostwinnerschap, zodat er echt wat te
kiezen valt. Dat er zo weinig aandacht voor deze oplossing is zegt veel over de
werkelijke motieven van bewindslieden.

Er moet geld in het laatje komen. Alle hennen aan dek.

Nicolette Marié,

Bierum

LOAD-DATE: 15 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              98 of 161 DOCUMENTS



                                 de Volkskrant

                              13 mei 2013 maandag

Herdenkingsleed

BYLINE: RENÉ CUPERUS IS CULTUURHISTORICUS.

SECTION: Opinie en Debat; Blz. 23

LENGTH: 724 woorden


Schrik niet. Ik kom nog even terug op 4 en 5 mei. Ik zondig daarmee tegen het
ritueel dat we voorafgaande aan 4 en 5 mei een hoogoplopend dispuut hebben over
aard en karakter van Dodenherdenking en Bevrijdingsdag, om er daarna weer een
jaar onze mond over te houden. Daar breek ik mee, nu de M nog in de maand is.



In mijn naïviteit dacht ik altijd dat 4 mei over Anne Frank en Bergen-Belsen
gaat. Over het kindermonument in Kamp Vught. Over verzetsmensen als Hannie
Schaft en Pim Boellaard. Over Putten en onderduikverleners. En over professor
Cleveringa.

Op 4 mei staan we letterlijk twee minuten stil bij bezetting, vervolging en
verdelging (J. Presser). En bij collaboratie, accommodatie, schuldig
omstanderschap en verzet. Ik dacht dat dit allemaal samenkwam in de Nationale
Dodenherdenking. Dat die daarover gaat. Maar hoe meer geruzie er over 4 en 5 mei
is, des te duidelijker wordt het dat op 4 mei helemaal niet herdacht wordt wat
herdacht zou moeten worden.

Ik heb nog eens goed opgelet bij de plechtigheid op de Dam. Het woord Joodse
Nederlanders valt niet. Evenmin Holocaust of Shoah. Wel is er voor alles en
iedereen een krans. Het herdenken van de nationale doden wordt nogal ruim
opgevat. Herdacht wordt iedereen die sinds het uitbreken van de Tweede
Wereldoorlog is omgekomen of vermoord. Er zijn nog net geen kransen voor
verkeersdoden, aidsslachtoffers en slachtoffers van huiselijk geweld.

Wat vooral opvalt is de sterk militaire inkleuring van de herdenking, en dat in
een land met een tamelijk bescheiden militaire traditie. Veel uniformen, veel
kransen voor militairen, van Indië tot en met de naoorlogse vredesmissies.

Dit past helemaal bij de ontstaansgeschiedenis van de Nationale Dodenherdenking,
waarbij van oudsher een sterk accent lag op 'de voor het Koninkrijk gevallenen'
en 'de door oorlogshandelingen getroffenen': militairen en verzetsmensen. Zij
werden vermeld op de 'Erelijst der Gevallenen'. Anne Frank stond daar niet op.

Men heeft zich nooit goed raad geweten met de categorie 'burgerslachtoffers'.
Met de slachtoffers van nazi-terreur en antisemitische genocide. Het heeft -
schokkend, maar waar - tot ver in de jaren zestig geduurd voordat de
Joods-Nederlandse slachtoffers van de Shoah voor herdenking in beeld kwamen.

Deze 'vergeten doden' vormen een onderdeel van wat de historicus Isaac Lipschits
wel De Kleine Shoah heeft genoemd, de kil-onverschillige behandeling van Joodse
Nederlanders ná de oorlog.

Wie de afgelopen 4 mei-plechtigheid ziet, moet constateren dat men tot op de dag
van vandaag eigenlijk nog altijd geen vanzelfsprekende plek voor de Shoah bij de
Nationale Dodenherdenking heeft gevonden. Dat is een extra pijnlijke
vaststelling, nu de druk van nieuwe generaties om de zogenaamd uitgebluste 4
mei-traditie nieuw leven in te blazen steeds sterker wordt.

Men wil de Nationale Dodenherdenking multiculturaliseren en Europeaniseren. Men
wil zichtbare verzoening met 'de daders', Duitsers en 'foute' Nederlanders. Een
weinig gezagvol, zwabberend Nationaal Comité 4 en 5 mei toont zich daar gevoelig
voor, misschien omdat het, zoals Vrij Nederland-journalist Max van Weezel laatst
op de radio zei, vooral uit bestuursbobo's bestaat, zonder fijnzinnige antenne
voor de morele pijn van de oorlog.

'Nu de ooggetuigen aan het uitsterven zijn, kan de oorlog met pensioen.' Deze
uitspraak, ooit gedaan door een omhooggevallen topambtenaar, is een domme
misvatting. Hoe kortzichtig en oppervlakkig wil men het hebben? Oorlog en
bezettingstijd zijn nog maar half verwerkt. Hedendaagse historici als Ies
Vuijsje, Chris van der Heijden en Bart van der Boom twisten nu nog over goed,
fout en grijs. Over de kennis van 'gewone Nederlanders' over de Holocaust, een
debat over schuld en medeplichtigheid.

Bovendien is het zaak extra waakzaam te zijn nu de cocon waarin we ons met de
littekens van de Tweede Wereldoorlog lange tijd geborgen wisten, is
opengebarsten. De magie van de naoorlogse periode van Europa lijkt te zijn
opgebruikt. De demonen van de geschiedenis keren weer terug.

Nederland blijft slecht in herdenken. Waar is ons Holocaust Monument, waarbij
stilgestaan kan worden bij de 'verdelging van het Nederlandse jodendom'? Waar is
het monument tegen collaboratie en passief omstanderschap? En waar staat het
Srebrenica Monument precies?

Oorlog en bezettingstijd zijn nog maar half verwerkt

LOAD-DATE: 12 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              99 of 161 DOCUMENTS



                                 de Volkskrant

                              13 mei 2013 maandag

Chroniqueur van de aristocratie

BYLINE: PETER DE WAARD

SECTION: Binnenland; Blz. 10

LENGTH: 825 woorden


Postuum - Agnies Pauw van Wieldrecht (1927-2013)


Ze schreef met liefde, maar ook met zelfspot over haar adellijke milieu. Mede
dankzij haar boeken werd de adel eind jaren negentig weer een voor-aanstaande
subcultuur.

'De adel heeft geen enkel specifiek nut. Beschouw het maar als de franje van het
tafelkleedje.' Maar het gaf ook geen pas die daarom maar neer te sabelen als een
rijke feodale klasse zoals in de jaren zestig en zeventig geschiedde door
provo's, kabouters, hippies en alles wat links was. 'Alles wat naar stand
zweemde, lag toen uiterst gevoelig.'



Agnies Pauw van Wieldrecht vond het daarom noodzakelijk een herwaardering van de
aristocratie in Nederland te bewerkstelligen, al was het alleen maar om het
taalgebruik en de etiquette van de ongeveer 10 duizend adellijke Nederlanders
uit driehonderd families veilig te stellen.

De chroniqueur van de Nederlandse adel is 7 mei op 85-jarige leeftijd overleden.
Ze werd geboren als jonkvrouw Agnies Pauw van Wieldrecht, vrouwe van Darthuizen,
in Den Haag. Een jaar na haar geboorte overleed haar moeder en tien jaar later
ook haar vader, een kamerheer van koningin Wilhemina. In 1951 trouwde ze met de
diplomaat jonkheer Johan Beelaerts van Blokland, die onder meer voor Nederland
ambassadeur was bij de Heilige Stoel. Ze bewoonden huis De Kemenade in
Wijnbergen en hadden drie kinderen.

In 1985 publiceerde Agnes Pauw van Wieldrecht haar boek Het dialect van de adel,
waarin ze het taalgebruik van de adel beschreef. Die onderscheidde zich niet
door de bekende aardappel in de keel, maar door de taalschat. De adellijke taal
was het zogenoemde Hagois, een deftig Haags dialect met veel Franse woorden.
Adellijke mensen konden iets appetijtelijk, flagrant amusant, of affreus vinden
of konden er gehorripileerd of geambeteerd van raken.

Het boek liet ook zien dat juist wanneer men Franse woorden zou verwachten
adellijke mensen Nederlandse kiezen. In plaats van colbert, dessert, fauteuil,
pantalon en gebak zegt een baron of jonkvrouw liever jasje, toetje, stoel, broek
en taartje. Op die manier wil de adel zich onderscheiden van het gewone volk.
Dat ging om chiquer te lijken Franse woorden gebruiken, waarop de adel daar
juist weer van afzag.

Agnies Pauw van Wieldrecht hoedde zich nadrukkelijk voor nostalgie of
standsverheerlijking. Ze beschreef haar milieu met liefde, maar ook met zelfspot
en ironie. Het boek werd een bestseller. Ze had ook de tijdgeest mee. Vanaf de
jaren tachtig maakte de aristocratie in Nederland een comeback, aangemoedigd
door het foute geld van de nouveaux riches uit het yuppie-tijdperk en
programma's als Glamourland van Gert-Jan Dröge. De adel werd weer een toonbeeld
van verfijning - liever een slecht verwarmd kasteel dan een protserig penthouse
in Amsterdam-Zuid.

In 1992 verscheen Grootmama, mogen wij kluiven?, waarin Pauw van Wieldrecht
herinneringen ophaalde aan haar jeugd in een adellijke familie aan het begin van
de jaren dertig. Kluiven mocht alleen met toestemming van de tafelgenoten en met
één hand. In 1993 schreef ze Vin-je dat we een hoed op moeten?, waarin ze de
adellijke etiquette behandelde. In 1994 zag haar laatste publicatie het licht:
Borduursels buiten het stramien. Mede dankzij haar publicaties kreeg de adel
eind jaren negentig weer de rol van een vooraanstaande subcultuur in Nederland.
De adel ging in zee met ecologische boeren, kreeg vooraanstaande posities in
talrijke maatschappelijke organisaties. In 2003 werden haar boeken nog een keer
gebundeld tot een groot werk.

WAT DE ADEL VAN HET GEPEUPEL ONDERSCHEIDT

Taalgebruik

'Zegt iemand biertje in plaats van pilsje, apenootje in plaats van pinda,
chaufferen in plaats van autorijden en princessebonen in plaats van
sperziebonen, dan weet u zeker dat u zich in voornaam gezelschap bevindt', aldus
Agnes Pauw van Wieldrecht.

Omgang met personeel

De adel is heel beminnelijk in de omgang met het personeel. Zo wordt de deur
opengehouden voor serveersters. 'Als je als kind bijvoorbeeld de deur niet
openhield voor het personeel, kon je een flinke klabots voor je derrière
krijgen', aldus Pauw.

Organiseren diner

Adellijke mensen openen niet zelf de deur bij bezoek voor een diner. 'Dan sta je
er niet onbeholpen bij als de gasten hun haar kammen, hun neus poederen en nog
even 'verdwijnen'. Bovendien laat je je andere gasten niet in de steek. Aan
tafel zit de oudste of belangrijkste mannelijke gast rechts van de gastvrouw,
tenzij het een familielid is dat u geregeld spreekt. Zet echtparen nooit naast
elkaar, die hebben thuis alles al besproken. Tegenover elkaar kan desnoods.

Flirten

Een flirt is net te lang de hand van een meisje vasthouden bij het geven van een
vuurtje, een te langdurige blik in de ogen, een net te intieme dans. Van de
eerste zoen moet je een hele nacht kunnen wakker liggen. Pauw  vond het vroeger
heerlijk op straat te worden nagefloten. Ze kon op terrasjes in Rome
gefascineerd kijken naar het rollenspel tussen mooie Italiaanse jongedames en
-mannen.

LOAD-DATE: 12 May 2013

LANGUAGE: DUTCH; NEDERLANDS

GRAPHIC: Agnies Pauw van Wieldrecht.
Foto Marianne Leenderse

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              100 of 161 DOCUMENTS



                                 de Volkskrant

                              11 mei 2013 zaterdag

Wiewil er géénMatterhorn?

BYLINE: TOINE HEIJMANS

SECTION: Magazine Mode en Lifestyle

LENGTH: 2482 woorden


Voor een huis uit een catalogus hoef je je niet meer te schamen. En Belgische
toestanden, daar zijn we ook niet meer bang voor, in Nederland. Kon je vroeger
kiezen uit een paar basistypes, tegenwoordig is alles aan te passen. Dé trend:
een catalogushuis made by you.


Als een mens een huis mag kiezen, kiest hij voor de Matterhorn. Het is niet
anders. Architecten en designers gruwelen bij wat zij nog steeds een
cataloguswoning noemen - zo uit de doos, dertien in een dozijn, kitsch van de
bovenste plank - maar uiteindelijk wil de mens geen ingewikkeld en lastig
bruikbaar kunstwerk waar hij toevallig ook nog eens in kan wonen. Die wil een
vrijstaand huis met een dak, een inloopkast en een veranda; graag snel te
betrekken en voor twee ton sleutelklaar.



De Matterhorn is een oermodel in de Nederlandse catalogusbouw. Een rechthoek met
een puntdak. Het is een huis zoals een kind het zou tekenen, en het kan veel
gedaantes hebben: van jarendertigstijl tot rustiek landelijk en modern. Wie het
dak wat optrekt, heeft zo een soort notariswoning. Naar believen uit te rusten
met een rieten kap, een zinken goot, deurluifels, dakkapellen, luiken voor de
ramen of gekeimde gevels.

Geen Matterhorn is gelijk, maar als je erop let, herken je ze meteen. Anders is
het wel een broer of zus: de Jungfrau (een Matterhorn met zijbeuk), de statige
Monte Titano. De klassieke Breithorn met een mansardedak. De Mont Blanc, met
zijn hoog opgetrokken muren, de Monte Rosa, gezellig onder een tevreden rieten
kap. Wie modern wil, kiest de Mount Everest met dat eigentijdse smoel en plat
aflopend dak - zeer geschikt ook voor liefhebbers van zonnecollectoren.

Alle woningtypes van de firma SelektHuis zijn vernoemd naar beroemde bergtoppen.
Dat hebben de gebroeders Nieuwenhuis zo besloten, tijdens een
wintersportvakantie. Het was hun droom: betaalbare woningen voor de gewone man,
in eigen beheer en deels prefab gemaakt in een eigen huizenfabriek in Rijssen.
Ze keken het kunstje af van Duitse aannemers, die begin jaren tachtig ook over
de grens begonnen te bouwen: semibungalows met flauwe kappen en loggia's,
destijds de mode. Dat konden zij ook.

Ze begonnen met de Matterhorn, en dat is nog steeds het populairste model. Zeven
van de tien kiezen de Matterhorn, zegt Sjaak Dorst, die de vestiging van
SelektHuis in Tholen leidt, een van de zes showrooms in het land. De Matterhorn
is twaalf bij twaalf meter en past mooi op de meeste kavels. Het is een
doorsneehuis, zegt Dorst: geen franje, en er zitten geen dure hoeken aan. Leuke
woonkeuken, drie slaapkamers, alles wat je wilt.

Maar eigenlijk wil ook hij het liefst zo snel mogelijk van die bergnamen af. De
mensen willen geen standaard woningtypes meer. Die willen een eigen huis
ontwerpen, made by you - de nieuwe slogan van SelektHuis. De catalogus heet geen
catalogus meer, maar een woonmagazine, vormgegeven als een Allerhande. De tijd
dat iemand binnenliep en 'huis nummer 548' bestelde is voorbij, zegt Sjaak
Dorst: het gaat nu om ieders unieke woonbeleving. 'Vroeger herkende je elk
SelektHuis aan de standaard voordeur. Nu willen mensen zich juist onderscheiden
met een speciale deur.'

Een beetje van jezelf, een beetje van SelektHuis. Zo zit het in elkaar.

Wie de smaak van Nederland wil leren kennen, moet bij een catalogusbouwer zijn.
Daar kun je meewarig over doen, maar goedbeschouwd is een eigen lapje grond met
een eigen vrijstaand huis wat mensen gelukkig maakt. Een huis voor je leven.
Gemaakt van stevig baksteen en beton. Gewoon een huis waarin je woont, waarin je
kinderen gelukkig zijn, met een tuin rondom en een lekker grasveld voor de hond.
En een veranda.

SelektHuis heeft eigen ontwerpers in dienst, waar de klant zich kan melden met
een wensenlijst en een moodboard - de inspiratie komt meestal uit de bladen, en
uit de televisieprogramma's over wonen. Als er iets in de bladen staat, kun je
er gif op innemen dat klanten er een tijdje later om gaan vragen. Sjaak Dorst
zit al een jaar of tien in het vak, dus hij weet hoe dat gaat. Halverwege een
gesprek met nieuwe klanten begint hij graag over de mogelijkheid van een
inloopkast - dat is, weet hij, wat de dames willen. Een eigen dressing room met
spotjes, 'daar verkoop je een huis op.' De man gaat glimmen van een goede
garagedeur, een warmtepomp, zonnepanelen of van domotica - technologie waarmee
hij alles wat elektrisch is in huis, kan aansturen vanaf zijn mobiele telefoon.
Niet alleen omdat het handig is, 'maar ook omdat je dan de buurman kunt laten
zien, wat je allemaal in huis hebt.'

Zo is het nu eenmaal. 'Zo simpel zitten mensen in elkaar.'

Wat kan daar nou mis mee zijn?

Nederlanders houden historisch gezien niet van eigenbouw. Wij maken liever
keurig strakke wijken in het landschap, rijtjeshuizen in blokvorm bij elkaar,
ontworpen door professionals met oog voor zicht- en rooilijnen en voor
architectonische traditie. Decennialang bepaalden ambtenaren, stedebouwkundigen
en architecten hoe de Nederlanders willen wonen; zelfbouw was iets voor de
Belgen. Die kopen een kaveltje, en zetten daar hun fermettes neer, hun
pastorijen en haciënda's, lukraak in een rommellandschap. De gevolgen van die
zelfregulering, laten zich pijnlijk zien op een website als Uglybelgianhouses:
kasteeltjes met uitzinnige staldeuren of scheef geplaatste ramen. Vreemde muren
die in de grond verdwijnen.

Maar de tijd dat we in Nederland om de Belgen moesten lachen, is voorbij. De
zelfbouw wint terrein, met dank aan de crisis. Gemeenten raken hun grond niet
langer kwijt aan de projectontwikkelaars en hun eenheidswijken, en verkopen nu
meer kavels aan particulieren dan ooit. Geen gemeente meer zonder kavelwinkel -
in Den Haag bivakkeerden kopers dagenlang in de lobby van het stadhuis om kans
te maken op een eigen stukje grond, voor hun eigen stukje woonbeleving.

Het ministerie van Binnenlandse Zaken heeft samen met de Vereniging van
Nederlandse Gemeenten zelfs een 'expertteam eigenbouw' opgericht, dat adviseert
bij de nieuwe verkaveling van Nederland, en dat tegelijk de regie een beetje
probeert te houden. Nog zijn de eisen die gemeenten opleggen aan zelfbouwhuizen
streng. Maar in de nieuwe wijken van Almere bijvoorbeeld is al goed te zien waar
het heengaat: steeds minder regels, alle ruimte voor jouw zelfexpressie. Of het
mooi is, zei de Almeerse wethouder en pleitbezorger van de kavelbouw Adri
Duivesteijn, daar gaat het niet meer om.

Hij krijgt bijval, ook uit de hoek van gevestigde architecten. 'Er is niks mis
met de cataloguswoning mits er een goed ontwerp aan ten grondslag ligt', schreef
hoogleraar en architect Cees Dam vorige maand in het blad Building Business. 'De
angst voor wan-

smaak is ongegrond. Net zoals mode en design de afgelopen halve eeuw hun ingang
hebben gevonden in het straatbeeld, zo ook de architectuur. Architectuur als
expressie van het unieke individu.'

Vaak wordt er dan verwezen naar de Amsterdamse grachtengordel, die in de Gouden
Eeuw ontstond door particulier initiatief. Die is toch ook heel mooi geworden?

Zo komt de kavel voor steeds meer mensen binnen bereik, en daarmee de dromen die
zijn afgebeeld in het magazine van SelektHuis, of in de brochures van andere
spelers op de eigenhuizenmarkt als Livingstone (vijftig 'basisontwerpen' in een
'inspiratieboek'), Variahuis, Brummelhuis of Finnhouse. Het gaat ze
bedrijfseconomisch best voor de wind, zegt Dorst. Het gaat in elk geval niet
slechter en dat is bijzonder in een tijd dat het ene bouwbedrijf na het andere
failleert. SelektHuis verstuurt duizend brochures per maand, door heel
Nederland. 'Op aanvraag. Dat zegt wel iets.'

Vandaag is het Open Dag in Tholen. Sjaak Dorst onthaalt zijn klanten op koffie,
een Zeeuwse bolus en een goed gesprek, en na afloop krijgen de aanstaande
klanten een fles wijn mee en het woonmagazine. Aan een tafel vlakbij zit
ontwerper Delano van den Ende klaar voor een speeddate, tekeningen en schetsen
voor hem uitgestald.

Delano schetst voor de familie De Koning in Sliedrecht. Hij draagt een
spijkerbroek en een colbert en heeft bakkebaarden; zij hebben nog wat ideeën
meegenomen. Ze kennen elkaar. Het ontwerp voor hun nieuwe huis is bijna klaar,
het komt prachtig buiten de dijk van de Beneden-Merwede, nu moet er alleen nog
besloten worden over de puntjes op de i. Officieel is het ontwerp een Breithorn,
maar Van den Ende heeft die vakkundig aangepast aan de wensen van de familie, en
die van de gemeente en Rijkswaterstaat. Dat is het belangrijkste onderdeel van
zijn werk: vanuit de basis een huis ontwerpen naar de droom van de klant.

Het huis wordt bijdetijds, zegt meneer De Koning, het wordt een plek waar zijn
vrouw en hij gerieflijk oud kunnen worden. En energiezuinig. Er komen
zonnepanelen op. 'Wij zijn niet van die trotserige mensen, maar het is wel
heerlijk dat we straks klaar zijn voor de toekomst.'

Eigenhuizenbouwers zijn ondernemende mensen, zegt Dorst. Ze zijn van alle
leeftijden en alle gezindten, maar dat actieve is wat hen bindt. Ondernemende
mensen houden niet van gedoe. Je kunt je huis ook helemaal zelf bouwen, met een
eigen architect en een eigen aannemer, maar op zulke projecten zijn al heel wat
huwelijken gestrand. Hier blijft alles in één hand: geen geruzie met eigenwijze
ontwerpers, geen gedoe met de vergunning-aanvraag. En het is een stuk goedkoper
bovendien.

Hij klapt het woonmagazine open voor een ouder echtpaar uit Kortgene. Ze hebben
een flinke lap eigen grond en bouwen graag zo groot mogelijk. Zo'n aanbouw vind
ik heel mooi, zegt de vrouw des huizes, dat maakt het een beetje landelijk.
Dorst begint te schetsen: zwarte lijnen op doorkijkpapier. Hier zit de veranda,
zegt hij. 'Het is prachtig', zegt mevrouw, 'een veranda op je ouwe dag'. 'Vind
jij niet dan?', vraagt ze haar echtgenoot. Die vindt het ook.

Het goedkoopste huis van SelektHuis, de Vallonet, komt sleutelklaar op

168 duizend euro. Maar let op, zegt Dorst: daar komt dan nog je grond bij, je
keuken, je tuin, je open haard, je gordijntjes en je vrijstaande bad - iedereen
wil een vrijstaand en eivormig bad; de tijd van de jacuzzi's is voorbij.

Een beetje huis kost inclusief alles vier à vijf ton, zegt Dorst. Maar dan heb
je ook een eigen, vrijstaande woonomgeving gecreëerd, casco gebouwd in zeven
weken tijd, 'dat krijgt niemand anders voor elkaar'.

Zelf woont hij trouwens in een Matterhorn.

Hij kent zijn klanten al voordat hij hun de hand schudt. Hij kent de trends.
Glanzende dakpannen zijn uit. Natuurstenen vensterbanken zijn in. Ramen met
spijltjes zijn uit, net als de hardhouten trap. Iedereen wil tegenwoordig wel
weer ramen tot op de grond. Over het algemeen willen de mensen meer en meer
eigentijds design, is hem opgevallen: het design dat ze in de bladen zien. Het
televisiescherm verankerd in de muur, een op afstand bedienbare open haard. In
opmars is ook de master bedroom op de begane grond; die maakt een huis
levensloopbestendig.

Van buiten mag het best hybride zijn: half grachtenpand, half boerderij. Half
modern, half jaren dertig. En een veranda. 'Met een huis laat je zien hoe goed
je het hebt, of niet soms?'

Dat brengt Dorst op de luiken. Een mooi landelijk huis heeft luiken, maar die
zijn er voor de sier en hoeven dus niet dicht. Puur decoratie voor de buren.
Maar omdat iedereen weet dat het sierluiken zijn, kun je er scharnieren aan
zetten, zodat het net lijkt alsof het échte draaiende luiken zijn. Niet van
hout, maar van aluminium, geschilderd alsof het hout is.

Daar kun je meewarig over doen, maar je kunt het ook serieus nemen en mensen
gelukkig maken. Bovendien, schreef professor Cees Dam, die onder meer de Stopera
ontwierp in Amsterdam, wortelt zelfs de verafschuwde boerderette in de
Nederlandse ontwerpcultuur. De rijken van vroeger deden dat ook al. 'De
verbouwde woonboerderij als symbool van onthaasting en romantische terugtrekking
is geen nieuw verschijnsel. In het Noord-Hollandse Bergen staan in Park Meerwijk
een aantal 'boerderettes' uit de tijd van de Amsterdamse School. Park Meerwijk
is de werkelijk gerealiseerde utopie van het landelijk wonen vlakbij de stad en
kan als ijkpunt worden gebruikt bij al die nieuw te bouwen woonboerderijen.'

Dan hoor je het eens van een kenner.

Elk huis een werkelijk gerealiseerde utopie - aan een statafel in de showroom
van SelektHuis in Tholen bespreken Pieter en Angelique hun plannen. Ze hebben
hun oog laten vallen op een vrije kavel in Sneek. Wonen aan het nieuwe water,
stedelijk buiten, maar dan wel in een modern huis, de Livorno dus, met veel
glasopeningen en een fraai hoekkozijn, en met een groot lessenaarsdak dat Pieter
wil volleggen met zonnepanelen. Dat is zijn passie: techniek en duurzaamheid.
Angelique gaat voor een kookeiland, een inloopkast en een woonkeuken.

Wat het precies wordt, weten ze nog niet. Maar wel dat ze veel geld gaan
uitgeven, en dat ze dan graag iets hebben van zichzelf.

Plaats Almere Poort

Bewoners rechts Aslan Bulduk met vrouw en drie kinderen.

Type huis woning, ook van bungalowbouwer Hof, ook zelf meegebouwd. Prijs 5 ton
(incl. kavel).

Woongenot 'Het was even wennen', zegt Aslan. 'We komen uit Almere-Stad, maar een
vrijstaande woning was onze wens. Waarom? Ik weet het eigenlijk niet. We wilden
gewoon graag vrijstaand.'

Plaats Sommelsdijk (Goeree-Overflakkee)

Bewoners Rien en Annie de Geus met zoon Servaas (17)

Type huis Matterhorn

Prijs 2,5 ton (excl. kavel) Woongenot 'Uitstekend', zegt Rien. 'We hadden een
twee-onder-een-kapper hier in het dorp met 250 m2 tuin. Nu hebben we 3.200 m2,
een schuur, een buitenkeuken en heel veel privacy. En een maaimachine met een
benzinemotor, ja. Als je 's zomers twee keer per week die lap moet maaien is dat
wel nodig. Heerlijk, op dat ding.'

Plaats Galder (Noord-Brabant) Bewoners Wilma en Disco Niessen met een
herdershond en twee teckels

Type huis Matterhorn

Prijs Te koop voor 675.000 euro

Woongenot 'Eigenlijk willen we niet weg', zegt Wilma, 'maar het bedrijf van mijn
man is over de kop. Het is hier prachtig in het buitengebied. We hebben
vierduizend vierkante meter grond, een enorme moestuin en een schat van een
buurman die erin werkt.'

Plaats Almere

BewonersJan Roelofs (foto) en zijn vrouw Farina.

Type huis Bungalow van VDM Woningen.

Prijs 2 ton (excl. kavel). Woongenot 'Ja, wat zal ik zeggen? We hebben veertig
jaar in Amstelveen gewoond, daar was alles en hier is niks. Nou ja, het is er
wel, maar het zit veel verder weg. Maar we hebben nu een slaapkamer en een
badkamer op de begane grond. En onze dochter woont verderop.'

Plaats Almere Poort Bewoners links Monique en Richard van Zuilen, zoontje Danny
(6).

Type huis basiswoning van bungalowbouwer Hof, 'maar grotendeels zelf ontworpen',
zegt Monique. Prijs 195.000 euro (excl.kavel)

Wie de smaak van Nederland wil leren kennen, moet bij een

catalogusbouwer zijn

'We willen niet weg, maar het bedrijf van mijn man is over de kop'

'Hier is niks. Nou ja, het is er wel, maar het zit veel verder weg'

'Een maaimachine met een benzinemotor, ja. dat is wel nodig'

LOAD-DATE: 11 May 2013

LANGUAGE: DUTCH; NEDERLANDS

GRAPHIC: Foto Lars van den Brink
Foto Lars van den Brink
Foto Lars van den Brink
Foto Lars van den Brink

PUBLICATION-TYPE: Krant

JOURNAL-CODE: de Volkskrant Magazine


                    Copyright 2013 De Persgroep Nederland BV
                              All Rights Reserved

                              101 of 161 DOCUMENTS



                                 de Volkskrant

                              11 mei 2013 zaterdag

Koningslied heeft een prachtige naklank

BYLINE: MARG VAN EENBERGEN

SECTION: Opinie en Debat; Blz. 35

LENGTH: 613 woorden


Nederlandse cultuur


Niet eerder heeft een kunstuiting tot zoveel vindingrijkheid en creativiteit
geleid bij het Nederlandse volk.

Ruim een week na de officiële live-uitvoering van het Koningslied is er nog
steeds geen uitsluitsel of het hier een toppunt van muzikale armoede betreft of
een waardige lofzang op Willem-Alexander. Maar het antwoord doet er eigenlijk
ook niet toe. De naklank van de hele kwestie is namelijk prachtig: nooit eerder
heeft een kunstuiting tot zoveel vindingrijkheid en creativiteit geleid bij het
Nederlandse volk. Vijf minuten woorden en akkoorden hebben ons de afgelopen
maand hilarische tv-parodieën opgeleverd, maar vooral urenlang leesplezier. Een
collectieve inspiratiebron was aangeboord, een gezamenlijke vijand gevonden:
columnisten die de hele lente al werkeloos klaagden dat het maar geen rokjesdag
werd, konden wekenlang hun kolommen vullen met de discussie in hoeverre het hier
een artistiek gedrocht betrof. Werkelijk iedere noot van de hymne werd
doodgeanalyseerd; een zaak - blijkbaar - van landsbelang.



Niet alleen professionele stukjesschrijvers voelden het bloed weer door hun
aderen stromen: in hun navolging meende zelfs de gewone man/vrouw zich in het
debat te moeten mengen. Iedereen met een Twitter-account waande zich een Youp of
Aaf en probeerde net zo spitsvondig een 'W-van-Willem'-woordgrap te maken of een
John Ewbank-verwensing. Origineel was Ewbanks bij elkaar gejatte Koningsmelodie
misschien niet, maar dit twistpunt leverde meer bewustwording over plagiaat op
dan menig compleet van internet ge-copy-pastete afstudeerscriptie. Sylvia
Witteman begon zelfs een anti-Koningslied-petitie en deze werd gretiger
ondertekend dan de meest schrijnende oproep van Amnesty of Greenpeace.

Ja, de Nederlandse cultuur leefde massaal op naar aanleiding van de
controversiële song, maar ook onze taal stond wekenlang in het middelpunt.
Normaal bedienen we onszelf graag van Engelse termen, platte spreektaal en
soepele grammaticaregels: 'Fuck you, waarom motten we die regels eigenlijk
kunnen, eh, kennen?'

Met taalkundige Pauw & Witteman-coryfee Wim Daniels voorop wist iedereen opeens
feilloos de geschonden werkwoordvervoegingen uit de liedtekst te fileren. Het
juiste gebruik van voorzetsels en bijwoorden leefde weer onder de mensen. Wie
een beetje de discussie op tv, de social media en de gratis trein-ochtendbladen
volgde, leerde snel meer dan in vier jaar Nederlandse les op het vmbo.

Wellicht hebben Ewbank en consorten een misbaksel geschreven. Who cares.
Blijkbaar hebben zij met een deuntje van vijf minuten het Nederlandse publiek
een hele smak nieuw elan gegeven. De nieuwe koning kan alleen maar dromen zoveel
geestdrift in 33 jaar te bereiken. Gezouten, grappige meningen doen er blijkbaar
weer toe in onze samenleving. In naloop van het hele gedoe zullen Nederlanders
weer massaal abonnementen aanschaffen voor de schouwburg, om die
scherpzinnig-twitterende cabaretière of acteur live te aanschouwen. Hele
theatergezelschappen zullen erdoor voor de ondergang behoed worden en in hun
kielzog de grote nationale orkesten. Halbe Zijlstra zal zijn bezuinigingen op
cultuur met het schaamrood op de kaken terug moeten draaien. Ook gesnij in de
onderwijsgelden van vorige kabinetten zal ongedaan moeten worden gemaakt, nu
jongeren weer aan de lippen van hun leraar Nederlands hangen en allemaal
columnist willen worden.

Tegen de tijd dat Willem-Alexander troonsafstand doet, zullen we met z'n allen
kunnen terugkijken op een explosie van cultuur en kennis die anno 2013 inzette.
Knappe componist die dát voor elkaar krijgt als de kroon naar Amalia's hoofd
verhuist.

Juiste gebruik van voorzetsels leefde weer onder de mensen.

LOAD-DATE: 11 May 2013

LANGUAGE: DUTCH; NEDERLANDS

GRAPHIC: Marg van Eenbergen is artiest en muziekproducer.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              102 of 161 DOCUMENTS



                                 de Volkskrant

                              8 mei 2013 woensdag

Gewoon een meesterzet

BYLINE: BERT LANTING

SECTION: Opinie en Debat; Blz. 29

LENGTH: 137 woorden


Stekel

Kersverse regeringsleiders kiezen meestal voor een vliegende start. De eerste
honderd dagen vliegen de plannen en initiatieven je om de oren: vaak zijn het er
zó veel dat het nauwelijks bij te houden valt. Het gewone volk houdt immers van
ambitie. Maar het resultaat van al die daadkracht is meestal dat diezelfde
leiders vier of vijf jaar later worden weggestemd door morrende kiezers. Wat dat
betreft is de Franse president François Hollande met een interessant politiek
experiment bezig. Bijna een jaar na zijn aantreden constateren Franse kranten
dat Hollande helemaal geen ambities heeft, afgezien van 'gewoon' zijn. Er wordt
nu luidkeels geklaagd over het gebrek aan daadkracht van Hollande. Maar het zou
wel eens een meesterlijke strategie zou kunnen zijn: gewoon niets doen. Zul je
zien dat dit wel wordt beloond!

LOAD-DATE: 7 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              103 of 161 DOCUMENTS



                                 de Volkskrant

                              4 mei 2013 zaterdag

Non-fictie - Zinnig exposé over Wilders en de PVV

BYLINE: DOOR ROBIN TE SLAA

SECTION: Boeken; Blz. 6

LENGTH: 1045 woorden


Recensie


Eindelijk een serieuze analyse van de sterke en zwakke punten van de meest
bestendige populistische beweging van Nederland.

Over de PVV is al veel onzinnigs geschreven. Ook door diverse wetenschappers.
Het treurigste voorbeeld is het pretentieuze zondagmiddagopstel De eeuwige
terugkeer van het fascisme van Rob Riemen. Hij betitelde Wilders en zijn partij
als 'het prototype van hedendaags fascisme'. Een definitie van fascisme liet
Riemen achterwege. Wat Wilders zelf zei, was trouwens volkomen irrelevant, aldus
de geagiteerde wijsgeer. Dergelijke onwetenschappelijke exercities droegen
allerminst bij tot een beter begrip van het verschijnsel PVV. Gelukkig zijn er
ook academici die zich niet beperken tot het plakken van gemakzuchtige etiketten
maar die serieus analyseren en dan pas concluderen.



Een doorwrochte beschouwing van Wilders en de PVV gaven Paul Lucardie en Gerrit
Voerman in hun vorig jaar verschenen studie Populisten in de polder. Nog dieper
graaft Koen Vossen in zijn voortreffelijke boek Rondom Wilders. Hij doorploegde
niet alleen een ontzagwekkende hoeveelheid literatuur, maar sprak daarnaast met
verschillende voormalige medestrijders van Wilders. Geen enkele benaderde PVV'er
reageerde op zijn verzoeken voor een vraaggesprek. Wellicht geldt fatsoen binnen
deze kringen inmiddels ook als linkse hobby.

Kritisch maar genuanceerd beschrijft Vossen de persoonlijke achtergrond en
politieke Werdegang van de PVV-leider. De door Wilders regelmatig aangehaalde
vormende ervaringen (een verblijf in het Midden-Oosten als tiener en overlast
van zijn Marokkaanse buurtbewoners in Utrecht) blijken grotendeels het product
te zijn van ideologisch geïnspireerd hineininterpretieren.

Het VVD-Kamerlid Wilders beschouwde zichzelf als leerling van Bolkestein, maar
verwijderde zich gaandeweg van diens opvattingen. Na zijn afsplitsing van de VVD
in 2004 stond Wilders aanvankelijk een rechts-conservatieve volkspartij voor
ogen. Als ideoloog en tweede man trad Bart Jan Spruyt op. De directeur van de
Edmund Burke Stichting raakte weldra gedesillusioneerd in Wilders. Zijn
solistisch opererende voorman toonde zich nauwelijks geïnteresseerd in het
conservatieve gedachtegoed. Wilders was evenmin geporteerd voor al te
zelfstandig denkende medewerkers. Bovendien radicaliseerden zijn opvattingen
over de islam en moslims voortdurend. De permanente persoonsbeveiliging en
aanhoudende stroom doodsbedreigingen waren hieraan ongetwijfeld mede debet.

Wilders' politieke toekomst was destijds onzeker. In de peilingen deed zijn
Groep Wilders (later omgedoopt in de PVV) het vaak slecht. Het verlies van de
enige Kamerzetel was allerminst denkbeeldig. Na het vertrek van de werkelijke
intellectueel Spruyt in augustus 2006 kreeg oud-journalist Martin Bosma ruim
baan als Wilders' politieke souffleur. Bosma was niet de auctor intellectualis
van de nieuwe populistische koers. Wel fungeerde hij voortaan als Wilders'
hofleverancier van mediagenieke groepsbeledigingen ('kopvoddentaks') en andere
schijngeestigheden.

Met de gekozen populistische strategie begon vanaf 2006 Wilders' succesverhaal.
Onbedoeld droeg Alexander Pechtold bij aan de electorale doorbraak van de PVV
(negen zetels bij de Kamerverkiezingen) dat jaar. Tijdens de verkiezingsstrijd
kreeg Wilders eindelijk de begeerde media-aandacht toen de D66-leider zijn
demagogische opmerking over de 'tsunami van islamisering' hekelde.

Tussen april 2008 en juni 2010 leek het erop dat Wilders' partij zou worden
gemarginaliseerd door een nieuwe rijzende ster aan het populistische firmament:
'ijzeren Rita' Verdonk. Bij de verkiezingen van 2010 ontpopte Trots op Nederland
zich echter als een electorale blindganger. De PVV werd de derde partij van het
land en bleef dit ook na het opblazen van de gedoogconstructie en de
daaropvolgende Kamerverkiezingen in 2012. Volgens verschillende opiniepeilingen
zou de PVV nu zelfs de grootste partij worden.

Over de relevantie van Vossens studie bestaat derhalve geen twijfel. Nauwgezet
analyseert hij de vier politieke speerpunten van de PVV. Wilders' alomvattende
strijd tegen de 'totalitaire' islam wordt gecombineerd met een populistische
agitatie tegen de elite, in naam van het volk (belichaamd door het imaginaire
duo Henk en Ingrid), een verongelijkt nationalisme en een onafgebroken pleidooi
voor strengere straffen.

Door haar eenzijdige focus op de islam én vrijzinnige opvattingen ten aanzien
van abortus, vrouwen- en homo-emancipatie, wijkt de PVV af van andere
nationaal-populistische partijen in Europa.

Vossen beschrijft vervolgens het optreden van de voornaamste
PVV-vertegenwoordigers in de verschillende democratische gremia (Tweede en
Eerste Kamer, provinciale staten, twee gemeenteraden en Europees Parlement). Dit
optreden blonk doorgaans niet uit door wellevendheid. Het beoogde doel was
vooral media-aandacht. Provocerende moties en niet doortimmerde wetsontwerpen
zijn daartoe het middel.

Na de spectaculaire zetelwinst in 2010 slaagde Wilders er niet altijd meer in
LPF-achtige toestanden te voorkomen. Door ruzies en afsplitsingen is inmiddels
14 procent van alle PVV-zetels in de vertegenwoordigende lichamen verloren
gegaan, berekende Vossen minutieus. Een weinig verheffend record. Met de wegens
geweld en intimidatie in opspraak gekomen PVV'ers kan bovendien een niet
onaanzienlijk 'tuigdorp' worden bevolkt.

Eveneens diepgaand behandelt Vossen de gevolgen van de ledenloze
partij-organisatie voor Wilders' leiderschap en de PVV, de partijfinanciën en
relaties met buitenlandse sympathisanten, de kiezers van de PVV, hun
verwachtingen en motieven. Op basis van haar ideologie (nationalisme, populisme
en islam-alarmisme), uitzonderlijke partijmodel en polariserende optreden
constateert Vossen dat de PVV slecht past in de Nederlandse politiek en
traditie. Zijn karakterisering van Wilders' partij als 'on-Nederlands' is
aanvechtbaar. In de 19de eeuw gold hier aanvankelijk het liberalisme en
vervolgens de sociaal-democratie als een Frans respectievelijk Duits
importproduct. Beide on-Nederlands geachte stromingen vormden spoedig een vast
onderdeel van het politieke landschap. Eenzelfde positie heeft het
nationaal-populisme inmiddels verworven. Het is een kleine kanttekening bij het
beste boek over Wilders en de PVV tot nu toe.

LOAD-DATE: 3 May 2013

LANGUAGE: DUTCH; NEDERLANDS

GRAPHIC: Maart 2013. Geert Wilders in Spijkenisse op 'verzetstour' tegen de
kabinetsplannen.
Foto Bas Czerwinski/ANP
mechel000

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              104 of 161 DOCUMENTS



                                 de Volkskrant

                              1 mei 2013 woensdag

Pas op de plaats

BYLINE: DOOR MIRJAM VAN DER LINDEN FOTO DANIEL COHEN

SECTION: V Opening

LENGTH: 1952 woorden


Dans interview Choreograaf Krisztina de Châtel


De subsidie is gestopt, Dansgroep Amsterdam opgeheven. Choreograaf Krisztina de
Châtel, de grande dame van de Nederlandse dans, is op een zijspoor gezet. Is
haar tijd gekomen? Welnee, zegt ze. 'Nooit.'

Als de deur van haar appartement in het chique grachtenpand openzwaait, staat ze
daar met een schoonmaakmiddel en een poetsdoek in de hand. Lange grijsblonde
haren, zwarte kleding, haar vermaarde schelle lach. 'Het was zo'n bende!
Gisteravond waren m'n dansers hier. Een etentje. Ze hebben de tent op z'n kop
gezet.'



Choreograaf Krisztina de Châtel (69) - koningin van de minimal dance is ze wel
genoemd - moppert, maar geniet vooral na. Etentjes voor 'haar' dansers geeft ze
wel vaker in het grote huis dat leegte en stilte ademt ondanks (of misschien wel
door) de vele moderne kunst die er hangt en staat. De nieuwste aankoop is van
een jonge kunstenares uit Leipzig. Twee enorme doeken, een combinatie van
houtsnede en video, waarop in zwart-wit een bosrand te zien is. Het enige
verschil is de lichtval. 'Hier loop je het bos in, daar loop je het bos uit.'
Het is een eenvoudig, maar gevoelsmatig krachtig beeld.

De Châtel heeft altijd alleen gewoond, maar sinds een paar weken is haar archief
bij haar ingetrokken. Alles uit de studio's en kantoren van Dansgroep Amsterdam
is doorgevlooid en gedigitaliseerd. Recensies, foto's, posters. Een tijdperk is
definitief ten einde nu Dansgroep Amsterdam met ingang van 2013 is opgeheven;
het Rijk stopte de subsidie. En aanvragen bij de gemeente Amsterdam en het Fonds
Podiumkunsten werden niet gehonoreerd. De Châtel zette weliswaar in 2011 al een
stap terug door het leiderschap over te dragen aan collega en generatiegenoot
Beppie Blankert en plaats te nemen in een artistieke adviesraad, maar het is
haar naam die aan de groep verbonden zal blijven.

Sinds 1976 heeft de Hongaarse met haar choreografieën, een stuk of zeventig in
totaal, een onuitwisbaar stempel gedrukt op de Nederlandse moderne dans. Ze
temde de ruimte met strakke, zich herhalende patronen en bewegingen, gekleurd
door minimale verschuivingen en maximale kracht. Ferme passen en draaien,
gebalde vuisten, scherp opzij knikkende hoofden. Fiere lichamen die het opnamen
tegen tl-buizen, windmachines en computerheldin Lara Croft. Decennialang hebben
deze vlijmscherpe beelden zich in het geheugen van de Nederlandse dans
genesteld.

Voor haar dansers springt ze meteen op de bres - 'het is openlijk erkend dat het
niet aan hun kwaliteiten heeft gelegen!' - maar verder lijkt het De Châtel
weinig te doen dat ICKAmsterdam van Emio Greco en Pieter C. Scholten het nieuwe
'stadsdansgezelschap' is geworden. 'We hebben genoeg kansen gehad, de bal ligt
nu bij anderen. De directie heeft in haar toekomstplannen te veel gekozen voor
choreografen uit het verleden. Dat werkt niet. Ik had het bestuur een jongere
generatie geadviseerd. Sterke vrouwen als Ann Van den Broek en Nicole Beutler.
Het lastige was dat die geen directeur boven zich zouden dulden. Greco en
Scholten hebben talent, maar moeten nog bewijzen dat ze ook andere dansmakers
echt kunnen stimuleren. Dat is belangrijk. Juist voor een gezelschap dat een
centrale rol in de stad moet vervullen. Juist voor een moderne dansgroep, waar
het gaat om ontwikkeling.'

Voor De Châtel persoonlijk is de opheffing geen debacle; ze gaat gewoon door.
Vanaf vandaag staat in Theater Bellevue Krisztina's Keuze, een programma met
werk van vijf talentvolle choreografen, mensen die De Châtel belangrijk vindt.
Het is een project van haar stichting Imperium, dat haar oeuvre beheert maar ook
jong talent ondersteunt, artistiek én financieel. In de kas zit de
Amsterdamprijs die De Châtel in 2010 won. 'Ik geef al jaren stilletjes donaties.
Het mag nu wel eens worden genoemd: het honorarium van de dansers in dit
programma komt van mijn stichting.'

Jonge mensen zijn altijd belangrijk geweest in De Châtels carrière. Dansers zijn
doorgaans sowieso jong, maar Dansgroep Krisztina de Châtel en later Dansgroep
Amsterdam gaven het podium geregeld aan beginnende choreografen. Bovendien heeft
De Châtel jaren lesgegeven. 'Ik vind het ontzettend inspirerend om te zien hoe
iemand zich ontwikkelt. Probeert, valt, doorgaat. Die gedrevenheid van anderen
is een energie waar ik op meelift. Na de zomer ga ik iets kleins maken op een
wenteltrap in Alkmaar, op muziek van Simeon ten Holt. Zoiets vind ik het einde.
Maar het is niet alles. Zelf creatief zijn is toch een beetje draaien om je
eigen as. Als kunstenaar ben je onvermijdelijk een soort egoïstisch mens.
Anderen iets leren of adviseren doet goed.'

De vergelijking ligt voor de hand en is vaker gemaakt: de dansers zijn de
kinderen die De Châtel nooit heeft gehad. 'Misschien', zegt ze. En dan, in
dezelfde adem: 'Nee, onzin.' Het is te veel psychologie van de koude grond.
'Maar ik hield wel altijd ontzettend van mijn dansers. Zij waren mijn hart en
ziel. Zij zijn mijn materiaal geweest, zo'n verhouding kan niet afstandelijk
blijven. Ik heb een heftig imago: die ingewikkelde vrouw die zo fel en te direct
is. Maar ook ik hecht aan mensen die mij snappen, die mij kennen, die ik even
kan bellen. Hoe waardevol dat is, merk ik helemaal nu de groep is opgeheven.'

De Châtel en emoties, het is een nuchter verhaal, wat ongetwijfeld verklaart
waarom haar dans zo goed is aangeslagen in Nederland. Ze is een vrouw met
temperament. Iemand die geregeld 'op ontploffen' staat, zegt ze zelf. 'Een
piekeraar ook.' Maar in haar werk zoekt ze voor deze innerlijke turbulentie een
beheerste uitlaatklep: 'Emoties uitkotsen in kunst, afschuwelijk. Er moet altijd
een bepaalde spanning, een bepaalde begrenzing zijn. Natuurlijk moet je in een
choreografie flink tekeergaan, de mens is emotie, maar niet ongebreideld en
vormeloos. Orde brengt mij rust. Ook in het dagelijks leven.' En dan, na even
nadenken. 'Als ik geen controle heb, val ik misschien wel uit elkaar.'

Het is allemaal de schuld van Nietzsche. Zijn buste staat in de brede
vensterbank, met aan beide zijden, keurig symmetrisch, twee kandelaars. Het is
net een altaartje. De Châtel vond het ding voor 2 euro in een Hongaarse
antiekzaak. 'Mijn interesse in filosofie is begonnen met Nietzsche, toen ik in
de 20 was. Filosofie helpt mij om te analyseren en dat maakt weer dat ik beter
met de wereld kan omgaan. Het interesseert me hoe het verstand de emotie kan
corrigeren. Nietzsche heeft daarover uitgebreid geschreven, over het
apollinische en dionysische, het beheerste en het onbeheerste in de mens.'

Als 20-jarige uitblinker in ritmische gymnastiek kon De Châtel niet zomaar weg
uit het streng communistische Hongarije. Onder voorwendsel dat ze haar oma in
Nederland ging bezoeken (haar moeder was Nederlandse), deed ze in het geheim
auditie bij de expressionistische dansopleiding van Kurt Jooss in Duitsland. En
werd aangenomen. Van hem leerde ze veel over ruimtegebruik. Maar in Kurt Stuyf,
die ze in 1969 met Ellen Edinoff zag optreden op het Holland Festival en bij wie
ze ging dansen, vond ze een geestverwant. Hier kon ze de ingehouden spanning
ontwikkelen waar haar werk zo bekend om is geworden. 'Als danser moet je er
zijn. Gewoon staan, voordat je überhaupt een pink of grote teen beweegt, en
jezelf zijn, integer zijn. Hier ben ik. Dat is de kern van het minimalisme. Het
gaat er niet om dat je lekker weinig beweegt, maar om de puurheid van het bijna
niets.'

De andere tak van sport waarmee De Châtel wil doorgaan, zijn haar
locatieprojecten, sinds kort ondergebracht in een tweede stichting, De Châtel
sûr place. Met dezelfde 'eenvoudige' repetitieve bewegingen en patronen - altijd
stevig, fel en aards, anders dan de lichte, speelse stijl van de Amerikaanse
minimalist Lucinda Childs - putten de dansers zich uit. Ze werkte tegen aarden
wallen, in een rozenkas, met paarden in duinen. De laatste jaren ging De Châtel
daarbij steeds vaker een samenwerking aan met de gewone man. Het liefst een
gespierde man, dat wel.

American football players passeerden de revue, maar ook vuilnismannen ('hier op
de grachten halen ze nog ouderwets op, zo'n boom van een kerel met een kale kop,
krankzinnig wat een stuk') en hijskraanrijders. 'Al deze types zijn bijzonder om
mee te werken, omdat ze door hun beroep zo lichamelijk zijn ingesteld. Ook
vormen ze een mooi contrast met de fragiliteit van dansers.' La danse des
sapeurs pompiers, twee jaar geleden gemaakt in Monaco, wordt komende zomer
bewerkt voor brandweermannen in Nederland, onder andere in Enschede.

Met haar locatievoorstellingen bereikt De Châtel een breed publiek, maar dat is
niet haar drijfveer. 'Je moet als kunstenaar vooral doen wat je wilt. Natuurlijk
moet je publiek bereiken, maar die algehele verheerlijking van toegankelijkheid
klopt niet. Dat niet nadenken, het kan gewoon niet, het maakt talent kapot.
Kunstenaars moeten nieuwsgierig mogen zijn, kritisch mogen zijn. Ze moeten
blijven relativeren. Is het werkelijk goed wat ik doe? Hoe ik ben? Het gaat om
het fanatisme, het werken vanuit je eigenheid.' In het verlengde hiervan vindt
De Châtel de Nederlandse danswereld weinig gezond in elkaar steken. 'De mensen
en de middelen zijn te veel geconcentreerd in slechts een paar gezelschappen. De
danswereld heeft meer diversiteit nodig.'

Aan de muur hangt een foto van het Balatonmeer in Hongarije, waar De Châtel een
bescheiden zomerhuisje heeft ('echt niet meer dan een voormalige wijnopslag').
Ze komt er geregeld om het platte Holland te vergeten en te genieten van de
vulkanische bergen. Ook in Boedapest komt ze vaak, vooral voor concerten. Niet
dat ze terug wil naar haar roots, 'maar ik ben me er wel heel bewust van, altijd
geweest ook. De Hongaarse culturele traditie is sterk en zeer aanwezig in de
maatschappij. Kunst wordt gewaardeerd. Ik ben trots en blij dat veel literatuur
inmiddels wordt vertaald en dat mijn vrienden die nu kunnen lezen.'

Tijd voor de sauna, midden in het seizoen een weekje Djerba, nog vaker
voorstellingen en tentoonstellingen bezoeken dan ze al deed: het leven lacht De
Châtel toe. Wordt het niet tijd om gewoon helemaal te stoppen? 'Al ver voor onze
subsidieaanvraag heb ik het bestuur laten weten door te willen werken op
projectbasis. Ik word in augustus 70, vreselijk. Maar stoppen? Nee, nooit.
Daarvoor heb ik te veel energie. Daar moet ik iets mee, anders ga ik nog meer
piekeren. Gewoon weer op zoek naar goedkope studioruimte, net als in het begin,
geen probleem. Dat fanatisme zit in de familie. Mijn vader was reumatoloog en
zocht voortdurend zieken op. Mijn broers zijn 75 en 73 en werken ook nog steeds,
de een als arts, de ander als fysicus. We hebben heel goed contact, we sms'en
continu.'

En weer is daar die ongegeneerde lach.

Krisztina's Keuze, met nieuwe choreografieën van Melissa Ellberger, Cecilia
Moisio, Eva Susova, Chris Tandy en Kat Válastur. 1, 2 en 3/5. Theater Bellevue,
Amsterdam. Volgend seizoen tournee. kdechatel.com

WILDE DAME

'Ik blijf gewoon een langharige wilde dame', zei ze ooit in een interview. En
dat lijkt te kloppen. Bijna 70 is ze en voor het eerst in ruim dertig jaar
zonder eigen gezelschap. Toch gaat choreograaf Krisztina de Châtel gewoon door
met het maken en ondersteunen van dans. De hort op met brandweermannen, net als
vroeger repeteren in studio's voor een habbekrats en nog meer dan voorheen naar
voorstellingen, concerten en tentoonstellingen. Haar dansers namen het op tegen
beeldende kunst, minimal music, de natuur, het oog van de camera en tegen
niet-dansers. Met als constante: de puls van inkrimpen en uitdijen, van ruimte
zoeken en ruimte inperken, van imploderen en exploderen.

'Ik heb een heftig imago: die ingewikkelde vrouw die zo fel en te direct is.
Maar ook ik hecht aan mensen die mij snappen, die mij kennen'

LOAD-DATE: 1 May 2013

LANGUAGE: DUTCH; NEDERLANDS

GRAPHIC: Krisztina de Châtel in haar appartement in Amsterdam: 'Ik vind het
ontzettend inspirerend om te zien hoe iemand zich ontwikkelt. Probeert, valt,
doorgaat. Die gedrevenheid van anderen is een energie waar ik op meelift.'
Foto Daniel Cohen

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              105 of 161 DOCUMENTS



                                 de Volkskrant

                             30 april 2013 dinsdag

Wat vonden Wij ervan?

BYLINE: DOOR JAN HOEDEMAN EN REMCO MEIJER FOTO'S PAUL HUF/MAI

SECTION: V Opening

LENGTH: 1182 woorden


samengesteld interview Koningin Beatrix Beatrix


Hoe Beatrix Wilhelmina Armgard van Oranje-Nassau het koningschap ervoer, in haar
eigen woorden.

Deze tekst is samengesteld uit vraaggesprekken met en toespraken van koningin
Beatrix gedurende de 33 jaar van haar ambtsperiode.

'Dit ambt is een functie waar geen mens om zou vragen, waarvan de uiterlijke
glans wel zichtbaar is, maar veelal niet de last en zelfbeperking zonder
onderbreken.

'Ik heb gewoon te weinig tijd. Vroeger als ik mezelf iets cadeau gaf, dan was
het een dag kunst kijken. Maar dat lukt me helaas niet meer. Ik probeer in mijn
programma af en toe wel nog een klein beetje tijd vrij te maken om eens naar een
galerie te gaan of eens een tentoonstelling te zien, maar het vraagt wel erg
veel vooruitdenken.



'Ik moet zo veel stukken lezen en ik krijg zo veel gedrukte informatie te
verwerken dat voor de literatuur eigenlijk heel weinig tijd overblijft. Het
interesseert me beslist wel, maar ik moet zeggen dat een echt goed boek lezen
meestal voor de vakantie is.

'Het is natuurlijk iets waar je in groeit. Als je geboren bent met zo'n
bestemming , dan is dat zeker een element van druk... Maar druk hoeft niet
verdrukking te zijn. Het is alleen een element in je leven dat heel zwaar weegt
en eigenlijk op alles zijn stempel drukt. Waar je niet meer onderuit kunt.

'Ik heb het koningschap niet gekozen - wel aanvaard. Een ambt dat iemand
krachtens geboorte toevalt, is per definitie niet door eigen verdiensten
verworven. Dat dwingt tot bescheidenheid en zelfreflectie.

'Je moet het concrete werk, het aanpakken van problemen, het oplossingen zoeken
eigenlijk aan anderen overlaten. Je kunt het signaleren, je kunt aandacht vragen
voor dingen. Daarvoor is het goed om de problemen zo goed mogelijk te kennen en
zo goed mogelijk te begrijpen waarom iets misgaat, waarom wat in de knel komt of
waarom mensen iets als een probleem ervaren.

'We hebben letterlijk een kaart waarop wordt aangetekend wie waar is geweest en
of er gebieden zijn die zijn overgeslagen, die geen bezoeken hebben gehad of
iets dergelijks. Dat wordt letterlijk en figuurlijk in kaart gebracht en
daarover wordt gediscussieerd. Zo proberen we onze plaats te bepalen, waar we
met het werk naartoe willen en naartoe gaan, of we fouten maken, of we wat
moeten bijsturen. Niet alleen mijn man en ik, maar ook breder, voor de hele
familie.

'Ik ben mij ervan bewust dat het ambt alles om mij heen beheerst, actie en
reactie bepaalt en woord en daad kleurt. Het koningschap legt beperkingen op,
maar schept ook mogelijkheden. Het blijft een voortdurende uitdaging hieraan een
maatschappelijke en persoonlijke invulling te geven. Het is een voorrecht een
rol te vervullen die voor velen in dit land niet alleen een historische, maar
ook een actuele betekenis heeft. Het staatshoofd bekleedt een positie waarin het
bij uitstek mogelijk is het algemeen belang te dienen. Omdat de koning 'boven'
de partijen staat, kan hij zich ongebonden en volledig inzetten voor de publieke
zaak, de res publica. Dit begrip - ook oorsprong van het woord 'republiek' - is
het uitgangspunt dat deze functie de moeite waard maakt.

'Of ik het eens ben met een wet of niet, doet niet ter zake. Als ik mijn
handtekening onder een wet zet, dan betekent dat dat hij ordentelijk tot stand
is gekomen, dat het democratisch proces goed is verlopen en dat de regels voor
wetgeving goed in acht zijn genomen. De meerderheid in ons land beslist. Daar
zet ik mijn handtekening onder.

'Onze hele samenleving is materialistisch. Alles gaat ook heel snel. Het heeft
grote voordelen. Er zijn veel meer mogelijkheden nu voor vreselijk veel meer
mensen. De samenleving is ruimer geworden, de kansen zijn groter. Maar
tegelijkertijd heeft dat ook gevaren. Ik heb soms de neiging om ook op die
gevaren te willen wijzen en in elk geval niet daaraan voorbij te lopen.

'Dankzij opeenvolgende minister-presidenten kreeg ik de mogelijkheid nieuwe
terreinen te betreden, in brede kringen van de samenleving met mensen te spreken
en in het algemeen de functie een ruimere maatschappelijke invulling te geven.

'Ik had een ontzettende behoefte om ook zelf eropuit te gaan en te zien hoe
allerlei dingen in de praktijk werken.

'Dat het staatshoofd geen politieke verantwoording verschuldigd is, betekent
niet dat hij geen eigen verantwoordelijkheid draagt.

'Als symbool van de continuïteit en schakel tussen verleden en toekomst heeft de
koning de verantwoordelijkheid het ambt in alle waardigheid ongeschonden door te
geven aan de volgende generatie. Daarmee geldt voor de koning ook persoonlijk de
plicht zorgvuldig op te treden. Tot die zorgvuldigheid behoort een scherp
onderscheid tussen de vervulling van het ambt en het privéleven. Dat is soms
moeilijk, omdat ambt en familie historisch met elkaar zijn verweven. Ik besef
dat familieaangelegenheden direct op het ambt kunnen terugslaan. Dit geldt zeker
in een tijd waarin 'de mens achter de ambtsdrager' zozeer wordt uitgelicht.
Ruimte voor een persoonlijk leven is echter essentieel om de publieke taken lang
en met inzet te kunnen vervullen.

'Wij proberen ons privéleven inderdaad heel erg te beschermen. Het kan in de
ogen van buitenstaanders misschien weleens wat krampachtig overkomen, maar het
is een kostbaar goed en wij zijn daar zeer op gesteld en we houden het graag
voor onszelf.

'Ik heb duidelijk de neiging om zorgvuldiger te zijn naar buiten toe, dan dat ik
misschien thuis ben.

'Dat blijft inderdaad altijd als een klein rood lampje in je hoofd meebranden,
van: doe ik niemand pijn, mag ik dit wel zeggen, mag ik dat doen, is dit
verantwoord? En ja, je maakt dan toch nog zo veel fouten.

'Ik heb een groot deel van mijn leven in dienst van ons land kunnen stellen en
overeenkomstig mijn opdracht invulling mogen geven aan het koningschap. Tot op
de dag van vandaag heeft deze mooie taak mij veel voldoening geschonken.

'Gesterkt voel ik mij door de gedachte dat het plaatsmaken voor mijn opvolger
niet betekent dat ik afscheid neem van u. Ik hoop dat ik velen van u nog
dikwijls kan ontmoeten. Ik ben u diep dankbaar voor het vertrouwen dat u mij
heeft gegeven in de vele mooie jaren waarin ik uw koningin mocht zijn.'

NEWYORKLONDONPARIS

Een receptie tijdens de Europese top van 1997 in Amsterdam. Tony Blair loopt
grijnzend rond en knoopt een gesprek aan met een Nederlandse dame. 'Hallo, ik
ben Tony Blair', zo stelt de kersverse Britse premier zich voor. 'En ik ben
Beatrix', antwoordt de dame. De politicus neemt het voor kennisgeving aan en
vervolgt op montere wijze: 'En wat doe je zoal, Beatrix?'

De anekdote zegt iets over de bekendheid, of beter: onbekendheid, van Beatrix in
Engeland. Wij vroegen ons af: hoeveel ambassadrice was Beatrix in het
buitenland, afgemeten aan haar bekendheid - een beetje vals, dit - bij de gewone
man? We deden een zeer onrepresentatieve peiling in New York, Londen en Parijs
(en omstreken), te lezen telkens op deze plek op de volgende pagina's.

'Of ik het eens ben met een wet of niet, doet niet ter zake. Als ik mijn
handtekening onder een wet zet, dan betekent dat dat hij ordentelijk tot stand
is gekomen'

LOAD-DATE: 29 April 2013

LANGUAGE: DUTCH; NEDERLANDS

GRAPHIC: Foto's van Paul Huf bij een interview dat Mies Bouwman in 1979 voor het
weekblad Margriet had met toen nog prinses Beatrix.
Foto Paul Huf/MAI

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              106 of 161 DOCUMENTS



                                 de Volkskrant

                             30 april 2013 dinsdag

Oranjeklant die Máxima aan het huilen kreeg

BYLINE: JAN TROMP

SECTION: Uitgelicht

LENGTH: 1563 woorden


Hij is hoeder van het Oranjegevoel, maar wel van de eigenwijze soort. Michiel
Zonnevylle, voorzitter van de Oranjebond, enthousiasmeert én confronteert. En
niet zo'n beetje ook.


In de Telegraaf had de voorzitter van de Oranjebond 's ochtends al flink
uitgepakt jegens Máxima, op z'n Zonnevylles: 'De prinses is typisch een
voorbeeld van een jonge kosmopoliet uit de betere kringen, die overal kan werken
en wonen. Voor de meeste Nederlanders geldt: huisje, boompje, beestje.' Hij was
nog niet klaar: 'De prinses ontmoet te vaak speciaal geselecteerde, hoog
opgeleide mensen en krijgt daardoor een eenzijdig, intellectueel beeld van de
werkelijkheid voorgeschoteld. Dat geldt onder meer voor de dinertjes op villa
Eikenhorst die zij met prins Willem-Alexander geeft. Ze moet meer het land in en
praten met gewone mensen.'



Op een namiddag in september 2007 sprak prinses Máxima zich voor een geleerd
gezelschap in Den Haag uit over de identiteit van de Nederlander. Er bestaat
niet zoiets als 'DE Nederlander', meende zij.

Een paar weken later hield de Oranjebond de jaarvergadering, deze keer in
Schoonhoven. Mr. Michiel Zonnevylle, voorzitter sinds 2004, zette zijn boutade
van die ochtend in de Telegraaf lustig voort: 'Onze achterban viel steil
achterover van de woorden van de prinses.' Hij noemde de bevinding van Máxima
'curieus'. Hoezo geen Nederlandse identiteit? Zonnevylle: 'Zegt de uitbundige
viering van Koninginnedag ook niet iets over ons land?'

Máxima heeft dikke tranen gehuild over de kritiek die ze wijd en zijd over zich
kreeg uitgestort. Ze had de speech, voor een gehoor van de Wetenschappelijke
Raad voor het Regeringsbeleid, extreem zorgvuldig voorbereid, twee ministers
hadden ernaar gekeken en het was ook nog aan de premier, aan Balkenende,
voorgelegd. Het werd een kleine catastrofe. Máxima was overstuur van de kritiek.
Ze voelde zich in de steek gelaten, ze heeft het onderwerp identiteit niet meer
durven aanraken.

Zonnevylle is tot op de dag van vandaag niet van spijt vervuld. Hij heeft Máxima
uitleg verschaft op de Nieuwjaarsreceptie in paleis Noordeinde. Ook de koningin
informeerde hoe ze de opmerkelijk kritische woorden van haar eerste
Oranje-supporter moest begrijpen.

Het heeft hem niet aan het twijfelen gebracht. Hij noemt het 'duidelijk'. Soms
bezigt hij een variant: 'Ik ben iemand die de waarheid zegt.'

Anders dan je zou verwachten, is Zonnevylle niet ongeclausuleerd van Oranje
Boven. Hij kon bijvoorbeeld niet vrolijk raken over dat project in Mozambique,
het omstreden vakantiehuis. 'Het is zeer ongelukkig om voor zo'n arm land als
Mozambique te kiezen.' Niet dat hij het nieuwe vorstenpaar een vakantiehuis
misgunt - heeft immers niet elke Nederlander een caravan?, - maar dat je de
discussie zo hoog laat oplopen en daarmee het instituut in gevaar brengt, sorry
hoor, maar dan vraagt een Zonnevylle zich toch af: waar zit het verstand?

Hij is een Oranjeklant, maar daarnaast en daarenboven is de voorzitter van de
Oranjebond een leider van de eigenwijze soort.

Ze zeiden het destijds al op Ameland waar hij zijn eerste burgemeestersbaan had
en nu zeggen ze het in de Oranjeverenigingen: die Michiel Zonnevylle, dat is een
stijfkop. Het is niet dat hij niks kan. De nationale hoeder van het Oranjegevoel
heeft de bond van Oranjeverenigingen een hoge vlucht doen nemen. Dat onderkent
iedereen. Er zijn meer dan duizend Oranje-verenigingen, gemeentes, maar ook
buurtschappen, tot in de uithoeken van het koninkrijk.

Koekhappen

Zonnevylle stimuleert, enthousiasmeert, dirigeert - dat laatste ook wel weer.
Het gaat over koekhappen - er is echt helemaal niks verkeerd aan koekhappen,
koekhappen verbroedert - tot de wijze waarop leden van het Koninklijk Huis
ontvangen dienen te worden. De Oranjebond van Zonnevylle weet raad, nu in
toenemende mate kerk en wijkraad het laten afweten.

Na 30 april heb je al gauw 4 mei. Wie organiseert nog de Dodenherdenking? Wie
haalt in de donkere dagen van de winter een Sinterklaas in? Hij zei een tijdje
geleden nog tegen de koningin dat de Oranjebond van de weeromstuit een
vereniging tot nut van het algemeen wordt. Nu alles versplintert, ziet Michiel
Zonnevylle het als zijn heilige opdracht te verbinden.

Iedereen onderkent het, van Ameland tot Culemborg waar het secretariaat zetelt
van de Oranjebond: die Zonnevylle is een mannetjesputter, maar... Telkens is er
een 'maar', dat is het geestige, je hoeft er niet eens naar te vragen, het komt
spontaan.

Zegt de secretaris van de Oranjebond die net als zijn voorzitter het hart heeft
verpand aan de goede zaak van volk en vorstenhuis: 'Michiel heeft een hekel aan
getreuzel. Een keer houdt het op, nietwaar. Maar hij is nogal confronterend, om
het voorzichtig te zeggen.' Een oud-wethouder van Ameland: 'Er zit een drift in
die man die hij amper kan besturen.'

De voedingsbodem ligt in zijn jeugd en zijn opvoeding; hij is grootgebracht om
regent te zijn die hecht aan traditie en gezag. Hij is van 's-Heer Arendskerke,
een plattelandsgemeente nabij Goes. Grootvader was notaris, vader huisarts, de
familie gold in de sociale verhoudingen van het dorp als vanzelfsprekend als
notabel. En daarmee als Oranjegezind. Hij mag graag citeren uit het Zeeuwse
volkslied, het derde couplet: Wij hebben slechts een enk'le keus!/ Oranje en
Zeeland!, da's de leus.'

De smid aan de overkant van de Dorpsstraat verhuurde televisietoestellen. Zo
konden ze op 30 april naar het defilé langs het bordes van paleis Soestdijk
kijken. Radio was er wel thuis. Het stelde je in staat de kersttoespraak van de
vorstin te beluisteren. In 1966 besloot vader dat het tijd was zelf een
televisietoestel aan te schaffen. Er was een goede aanleiding: het huwelijk van
prinses Beatrix met prins Claus.

In Leiden ging hij studeren, rechten. Hij begon in '69, een jaar nadat de
studentenrevolte ook Nederland had bereikt. Het ging goeddeels aan hem voorbij.
Hij placht te zeggen: 'Je had geen tijd om op terrassen te zitten en de wereld
te verbeteren.'

Hij werd lid van het studentencorps Minerva, sloot zich aan bij Pro Patria, de
studentenweerbaarheid. Het is een overblijfsel uit de tijd van koning Willem I
die studenten in 1831 opriep met hem ten strijde te trekken tegen de opstandige
Belg. Bij leven was prins Bernhard beschermheer. Ook was Zonnevylle lid van Non
Sordent in Undis, wat Latijn is voor: 'Zij gaan niet ten onder in de golven'.
Het is een club van Leienaren die een Zeeuwse afkomst met elkaar delen.

Zo stond veel in de opvoeding en scholing van Michiel Zonnevylle in het teken
van traditie. Hij ervaart een rechte lijn met zijn eerbied voor de monarchie,
zijn liefde voor het koningshuis. Daar vindt men nog een vaste waarde in een
overigens versplinterde natie. Oranje is de kleur van de verbinding.

Een bad in de massa

Hij houdt van Koninginnedag, van de beelden van de koninklijke familie die zich
minzaam begeeft onder de representanten van de Gewone Man. Hij noemt het 'een
bad in de massa'. Het is goed dat de prinsen en prinsessen op zo'n dag
'aanraakbaar' zijn. Het bevordert de band; om die reden zijn streekbezoeken ook
zo belangrijk.

Het is heel iets anders dan bijvoorbeeld de verering van sporthelden. Daar zijn
er elk seizoen bij wijze van spreken tien nieuwe van, daar zit geen
bestendigheid in. Die tref je alleen in het Huis van Oranje. By the way, hoe
goed zou het zijn als het Wilhelmus verplichte kost wordt op de basisschool. Dat
kinderen beseffen dat met deze tekst op de lippen tijdens de oorlog tal van
landgenoten gestorven zijn voor het vuurpeloton.

Aan engagement heeft het nooit ontbroken in het publieke leven van Michiel
Zonnevylle, al moet je misschien houden van het type betrokkenheid. 'Maar', zegt
oud-wethouder van Ameland Will Bakema, 'hij zou in de mediation-achtige sfeer
enige training goed kunnen gebruiken. Ik heb hem leren kennen als een
doelgericht bestuurder. Maar wit is wit en zwart is zwart. Dat zijn de kleuren
die hij kent.'

Zijn rechtlijnigheid heeft hem zelf nooit gedeerd. Maar als burgemeester had
Zonnevylle altijd wel akkefietjes. Nooit echte kwesties, maar wel gedoe. Het
gaat altijd over een aangebrand karakter.

Toen hij burgemeester van Leiderdorp was, tikte de Nationale Ombudsman hem op de
vingers. Er waren plannen voor een hangplek voor jongeren, omwonenden waren niet
in één keer laaiend enthousiast, een van de bewoners zei dat het gemeentelijk
beleid hem gestolen kon worden. Kreeg je zo'n typische Zonnevylle-reactie: dat
in voorkomende gevallen de politie het dan ook zou laten afweten. Gelijk in de
boom, boos als hij wordt tegengesproken.

Secretaris Theo Slagboom van de Oranjebond: 'Hij kan bot zijn. In het begin had
hij de neiging weg te lopen uit vergaderingen. Dan kreeg hij zijn zin niet. Ik
heb een keer tegen hem gezegd: ben je nou helemaal besodemieterd. Dat helpt wel.
Dan zie je dat het ook maar een houding is.'



CV Michiel Zonnevylle

1950 geboren in 's-Heer Arendskerke

1976 Lid gemeenteraad Leiden voor de VVD

1977 doctoraal staatsrecht, Universi-teit van Leiden

1977 beleidsmedewerker Vereniging Nederlandse Gemeenten

1981 medewerker directie politie mi-nisterie van Binnenlandse Zaken

1985 burgemeester van Ameland

1993 burgemeester van Leiderdorp

2004 voorzitter Oranjebond

2012afscheid als burgemeester

Leiderdorp

Michiel Zonnevylle is getrouwd en heeft drie dochters.

Wit is wit en zwart is zwart. Dat zijn de kleuren die hij kent. (Will Bakema,
oud-wethouder Ameland)

LOAD-DATE: 29 April 2013

LANGUAGE: DUTCH; NEDERLANDS

GRAPHIC: Michiel Zonnevylle, voorzitter van de Oranjebond, hangt de vlag uit in
Leiderdorp.
Marcel van den Bergh / de Volkskrant
Michiel Zonnevylle begeleidt koningin Beatrix in Markelo (2006).
Foto Marcel Antonisse / Benelux Press

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              107 of 161 DOCUMENTS



                                 de Volkskrant

                             30 april 2013 dinsdag

'Ode aan de gewone vrouw die zij ook is'

SECTION: Ten Eerste

LENGTH: 192 woorden


Kleurboek Beatrix

Kleurplaten door (van links af): Cherie Cheung (Hongkong), Matias Gogoljuk
(Finland), Eileen Reiner (Groot-Brittannië), Luciënne Venner, Koen Freeke
(beiden Nederland) en Nepheli Papadaki (Griekenland).



Docent Tammo Schuringa van de Rietveld Academie vond dat 'een laatste eerbetoon
in de vorm van een kleurboek' niet mocht uitblijven toen Beatrix haar abdicatie
had aangekondigd.Schuringa zette zijn achttien studenten van de vooropleiding
aan het werk. Het kleurboek is al sinds de start van de vooropleiding in 2001
een terugkerende opdracht voor de studenten. Voor de vier Nederlandse studenten
was Beatrix uiteraard een bekend gezicht, de veertien buitenlandse moesten het
doen met beelden uit de media en de foto's en ansichtkaarten die Schuringa had
meegenomen. 'Als je generaliseert zie je dat hoe verder je naar het oosten
reist, hoe academischer de tekeningen worden', zegt Schuringa. 'In Azië, maar
ook heel duidelijk achter het voormalig ijzeren gordijn.' Een favoriet heeft
Schuringa niet. 'Het Beatrix-kleurboek is ook vooral een bescheiden
internationale ode aan de gewone vrouw die koningin Beatrix ook is.'

Just Fontein

LOAD-DATE: 29 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              108 of 161 DOCUMENTS



                                 de Volkskrant

                             27 april 2013 zaterdag

Koning: een gevaarlijk beroep

BYLINE: DENNIS RIJNVIS

SECTION: Wetenschap; Blz. 1

LENGTH: 503 woorden


In het nieuws

Wat heeft de wetenschap te zeggen over de actualiteit? Deze week: hoe kwetsbaar
is een koning?

Linten doorknippen, handen schudden, toespraken houden en een keer per jaar
koekhappen met publiek; de werkzaamheden van een koning in Nederland lijken anno
2013 niet erg riskant. Toch begint Willem-Alexander in zekere zin aan een
heroïsche opgave. Uit onderzoek blijkt dat het beroep van koning historisch
gezien het gevaarlijkste ter wereld is.



Dat lijkt in tegenspraak met andere studies. Rijkdom wordt vaak geassocieerd met
een langer leven. Mannen in de hoogste inkomensklasse leven op dit moment ruim
zeven jaar langer dan mannen in de armste categorieën, zo berekende het CBS in
2009. In de Middeleeuwen werden leden van de Engelse aristocratie vijf tot tien
jaar ouder dan de gewone man.

Maar dat gold gek genoeg niet voor koningen, zo ontdekte historicus Manuel
Eisner van de universiteit van Oxford. Hij maakte in 2011 een statistische
analyse van 1.513 sterfgevallen van vorsten in Europa tussen 600 en 1800. Bijna
een kwart van de koningen (22 procent) kwam door geweld om het leven. Daardoor
lag hun levensverwachting ongeveer elf jaar lager dan het gemiddelde. Koningen
liepen zelfs meer risico te sneuvelen dan soldaten in het leger.

Soms vochten koningen dan ook mee tijdens oorlogen. Ongeveer eenvijfde van de
gedode monarchen verloor het leven op het slagveld. Maar veel vaker werden
koningen doelgericht vermoord. Het extreemste voorbeeld is Schotland. Daar
kwamen tussen 889 en 1094 maar liefst 15 van de 17 koninklijke heersers om het
leven door moordaanslagen.

Het motief bij koningsmoorden in Europa was meestal ongecompliceerd: in 42
procent van de gevallen kroonde de opdrachtgever zich tot nieuwe koning. Soms
was het de moordenaar zelf. Zo werd keizer Nikephoros II van het Byzantijnse
rijk in 992 in zijn slaapkamer om het leven gebracht door de minnaar van zijn
vrouw - een generaal die vervolgens op de troon plaatsnam.

Maar ook vetes met concurrerende vorsten (30 procent) of familieruzies (10
procent) kostten koningen hun leven. De sultan van Granada, Mohammed IV werd in
1362 bijvoorbeeld vermoord bij 'vredesbesprekingen' met de koning van Castilië.
Albert I van Duitsland werd in 1308 doodgestoken door zijn neef, nadat hij hem
had beledigd op een banket.

In deze tijd lijkt dat soort gevaar voor koningen niet meer aan de orde. Alleen
de mislukte aanslag op het koninklijk huis in Apeldoorn in 2009 past enigszins
in de historische trend. Ongeveer 6 procent van de middeleeuwse koningen kwam
bij een terreuraanslag door een buitenstaander om het leven. Henry IV, koning
van Frankrijk, werd in 1410 bijvoorbeeld vermoord door een godsdienstwaanzinnige
terwijl zijn rijtuig vaststond in Parijs.

Als we er van uitgaan dat Willem Alexander een natuurlijke dood sterft, brengt
de studie hem ook goed nieuws. Koningen die tijdens hun loopbaan niet worden
vermoord, hebben wel degelijk een hoge levensverwachting. Ze worden gemiddeld
tien tot twintig procent ouder dan gewone burgers.

LOAD-DATE: 26 April 2013

LANGUAGE: DUTCH; NEDERLANDS

GRAPHIC: De moord op Willem van Oranje.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              109 of 161 DOCUMENTS



                                 de Volkskrant

                             27 april 2013 zaterdag

Onschatbare Oranjebonus

BYLINE: RUTGER BREGMAN

SECTION: Vonk

LENGTH: 1296 woorden


Kosten en baten Het geheim van Noordeinde


Hoe goed is ons koningshuis? Is het een geldverslindend instituut uit een ver
verleden? Of halen de Oranjes miljoenen binnen voor ons allen?

WAT KOST HET?

Om te beginnen met de makkelijkste vraag: goedkoop is het niet. Een werkgroep
onder leiding van Gerrit Zalm berekende in 2009 dat we er - alles meegerekend -
110 miljoen euro per jaar aan kwijt zijn. Daar kun je ook twee Joint Strike
Fighters van kopen, of de helft van de korting op cultuur mee voorkomen. Maar
aan de andere kant: voor hetzelfde geld zou je nog geen dag aan Nederlandse zorg
kunnen betalen.



De vraag is bovendien wat je tot de kosten rekent. Tot 2009 werden bijvoorbeeld
de beveiligingskosten en het onderhoud aan de paleizen nog meegerekend, maar nu
gebeurt dat niet meer. En dat scheelt. De Vlaamse hoogleraar Herman Matthijs
kwam vorig jaar uit op 39,4 miljoen euro, waarmee ons koningshuis overigens
evengoed het duurste is van West-Europa. De Nederlandse vorst haalt, met een
belastingvrij salaris van 8 ton per jaar, meer dan het dubbele binnen van wat
president Obama verdient.

Het was de bedoeling dat Zalm meer transparantie zou brengen in de koninklijke
kostenbrij, maar volgens Matthijs is dat niet gelukt, omdat na 2009 alleen de
zichtbare kosten worden meegerekend. 'Besluitend dienen we te stellen dat het
nieuwe systeem minder transparant is dan het oudere en dat er dus in de
begroting nog een aantal uitgaven zitten in relatie met het koningshuis.'

En dan is het Nederlandse koningshuis volgens Matthijs nog het meest
transparant. Door het 'gebrek aan budgettaire transparantie' over de kosten
kunnen we de Europese monarchieën niet goed met elkaar vergelijken. Zo lijken de
Spaanse royals een stelletje armoedzaaiers vergeleken met de Oranjes. Zij moeten
zien rond te komen van 8,2 miljoen euro per jaar. Op papier is het Spaanse
koningshuis daarmee het goedkoopste van Europa, maar omdat veel van de kosten
uit andere potjes worden betaald, zou het in de praktijk weleens kunnen
meevallen.

WAT LEVERT HET OP?

Of het nu 40 of 110 miljoen kost - de vraag is natuurlijk wat ons koningshuis
oplevert. Halen de Oranjes niet miljarden binnen aan kansen voor ons
bedrijfsleven? Dat argument wordt om de haverklap gebruikt, met name door het
bedrijfsleven. Toen Beatrix haar aftreden aankondigde, reageerden
ondernemersorganisaties VNO-NCW en MKB Nederland dat de koningin van grote
waarde is geweest voor onze export. De Franse krant Le Monde noemde Beatrix
zelfs 'de bedrijfsleider van Nederland'.

Ook beleggers geloven daarin, blijkt uit recent onderzoek van ING. De
meerderheid denkt dat de invloed van de Oranjes op de Nederlandse exportmotor
groot is. En het lijkt erop dat Willem-Alexander nog 'zakelijker' zal zijn dan
zijn moeder en zich verder op het buitenland zal richten. Zijn politieke rol is
immers vrijwel uitgespeeld en als prins had hij al goede contacten met
buitenlandse handelaars en bankiers.

En toch: wat de Oranjelobby precies oplevert, is lastig vast te stellen.
Natuurlijk, er is wel wat onderzoek naar gedaan. De handelsmissies die op
staatsbezoeken meegaan, leveren 200 miljoen euro per keer op, zo becijferde het
ministerie van Economische Zaken een paar jaar geleden. Maar zouden die euro's
anders niet zijn binnengekomen? Uit onderzoek van het Nieuw Republikeins
Genootschap blijkt dat tussen 2000 en 2009 de export helemaal niet groeide na
staatsbezoeken. Daarbij werd gekeken of er in de drie jaar na het bezoek een
duidelijke toename in de export naar dat land was. Niet dus. Harry van Dalen,
hoogleraar macro-economie aan de universiteit van Tilburg, schat niettemin dat
de Oranjes ieder jaar tussen de 4 en 5 miljard in het laatje brengen. Dat zou
betekenen dat Beatrix ons in 33 jaar tijd een slordige 100 miljard heeft
opgeleverd, gecorrigeerd naar inflatie.

Maar erg hard is ook die schatting niet. Van Dalen vergeleek monarchieën en
republieken met elkaar en constateerde dat de eerste doorgaans 1 procent harder
groeien. Maar dat wil niet zeggen dat er een oorzakelijk verband is. 'Het
vermoeden is dat monarchieën stabieler zijn en zo eerder buitenlandse
investeerders aantrekken', aldus Van Dalen. Op de vraag hoe dat in zijn werk
gaat, antwoordt hij: 'Geen idee, dat is het geheim van Noordeinde.'

En bestaat die monarchiebonus nog steeds, nu de crisis is uitgebroken? 'Dat
vraag ik me ook weleens af', antwoordt Van Dalen. 'Dit heeft sowieso een hoog
niveau van theoretiseren', zegt hij over zijn onderzoek. Misschien groeiden de
Europese monarchieën een tijd lang gewoon harder doordat ze in het welvarende
Europa liggen. Sinds de crisis zijn het juist republieken als Turkije en
Brazilië die het goed doen.

WAT IS HET WAARD?

Wat de Oranjes ons ook kosten of opleveren - Beatrix heeft in ieder geval niet
stilgezeten. Ze legde in 33 jaar tijd maar liefst 54 staatsbezoeken af - een
nationaal record. Volgens merkendeskundigen is het merk Beatrix van onschatbare
waarde, vergelijkbaar met 'Philips' en 'Heineken'. Maar hoeveel is het dan
waard? Dat weet niemand. En hoeveel is het merk Willem-Alexander waard? Minder,
zeggen de kenners, maar verder ook geen idee.

Discussies over de waarde van het koningshuis zijn niet te beslechten op basis
van cijfers alleen - het blijft een geloofskwestie. En wat dat betreft zijn we
een gelovige natie. Ongeveer vier op de vijf Nederlanders vindt dat de monarchie
moet blijven - een aandeel dat al jaren gelijk blijft in de opiniepeilingen. De
populariteit van de Oranjes groeit de laatste tijd zelfs nog, en dan met name
die van Willem-Alexander. Ook in het buitenland is ons koningshuis populair,
vooral in buurlanden Duitsland en België.

HOE LANG HOUDEN ZE HET NOG UIT?

Eigenlijk is het een heel merkwaardig fenomeen, dat eindeloze
uithoudingsvermogen van de Europese koningshuizen. Zouden we een Franse
revolutionair anno 1789, die net de Bastille heeft bestormd, kunnen vertellen
dat we anno 2013 nog steeds een koning kronen - hij zou zweren dat je uit het
jaar 1013 komt. Aan de vooravond van de 19de eeuw verwachtte menigeen dat er in
2013 nog maar twee koningen zouden zijn: die op het schaakbord.

Het is anders gelopen. Het Nederlandse koningshuis is zelfs pas ná de Franse
Revolutie tot stand gekomen. De Oranjes zijn groentjes vergeleken met
bijvoorbeeld de Britse royals. Maar als het op macht aankomt - ooit de essentie
van het koningschap - dan is de Nederlandse vorst misschien wel de machtigste
van Europa. Zijn invloed is nooit direct, maar een wekelijks gesprek met de
premier, zoals Beatrix 33 jaar had, is niet niks. Het is de vraag of
Willem-Alexander hiermee wil doorgaan. In het televisie-interview liet hij
doorschemeren er soepeler mee te willen omgaan, maar in Zweden of Engeland zou
zoiets überhaupt ondenkbaar zijn. Beatrix staat er bovendien om bekend dat ze
binnenskamers geen blad voor de mond neemt.

Dus is het afwachten. Hoe goed en invloedrijk ons koningshuis is, hangt
grotendeels af van de vorst in kwestie. De stroom aan schandalen die de
West-Europese vorstenhuizen de afgelopen twee eeuwen heeft geteisterd, laat zien
dat een koningshuis niet per se goed hoeft te zijn om te overleven. De vorige
Willem, de derde, ook wel koning Gorilla genoemd, was volgens The New York Times
de losbandigste figuur van zijn tijd. Willem III ging zich te buiten aan drank,
vrouwen en geweld, en beschouwde het gewone volk als 'stomme ossen'. Door zijn
eerste vrouw werd hij beschreven als een 'geestelijk zwaar gestoorde man'.

Als het koningshuis een gorilla kan overleven, dan zou de historicus Cees
Fasseur weleens gelijk kunnen hebben. Dan bestaat het nog wel 'een eeuw of
twee'. We zouden het die Franse revolutionair nooit kunnen uitleggen. Misschien
is dat ongrijpbare nu juist wat het koningshuis zo goed, of in ieder geval zo
hardnekkig, maakt.

LOAD-DATE: 26 April 2013

LANGUAGE: DUTCH; NEDERLANDS

GRAPHIC: Illustratie Raymond van der Meij

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              110 of 161 DOCUMENTS



                                 de Volkskrant

                             27 april 2013 zaterdag

Grillige onderdanen

BYLINE: SANDER VAN WALSUM

SECTION: Vonk

LENGTH: 1693 woorden


1980 en 2013 - De crisis als overeenkomst


Net als bij de troonswisseling van 1980 is het ook nu crisis in Nederland.
Alleen wordt de onrust ditmaal niet vertaald in massale protesten, maar in
geredetwist over een Koningslied.

De monarchie doet een beroep op veel sentimenten. Medelijden heeft daar in de
regel nooit toe behoord. Tot 30 april 1980, toen ze het middelpunt vormde van
het meest trieste feestje waarvan ik ooit getuige ben geweest. Op de Dam was het
decorum van bloemen en vlaggen uren voor aanvang van de plechtigheden al
verlept. Kleumende kinderen met mutsen van oranje crèpepapier gingen aan elkaar
sjorren toen de balkonscène wel erg lang op zich liet wachten.



De buitenparlementaire oppositie bracht bij het passeren van de bereden politie
de Hitlergroet. Als er geen geüniformeerden waren om uit e schelden, richtte de
aandacht van de betogers zich op de oud-strijders - overwegend gehuld in blauwe
blazers en beige regenjassen - en de delegaties van de oranjeverenigingen die
met bussen werden aangevoerd.

De inzittenden hadden de lange reis naar de verre, vreemde hoofdstad bekort met
het eten van krentenbollen en het zingen van vaderlandse liederen, om bij het
verlaten van de te warm gestookte bus op gejoel te worden onthaald van types die
ze tot dan toe alleen op de televisie hadden gezien. Vrouwen in klederdracht
wierpen schichtige blikken om zich heen en klampten zich vast aan de arm van hun
mannelijke begeleiders.

De balkonscène, die in 1948 nog het onvergetelijke hoogtepunt van de
troonswisseling had gevormd, moet de meeste aanwezigen bitter zijn
tegengevallen. Het rumoer van krakersrellen was al hoorbaar. Boven het plein
klapwiekte een helikopter. De koninklijke familie ging even schuil achter de
rook van een projectiel. En de vertrouwde stem van de teruggetreden koningin
Juliana verwoei in de straffe wind. En het ergste die dag moest toen nog komen.
Het meest positieve dat er naderhand over kon worden opgemerkt, is dat er geen
doden waren gevallen.

Een troonswisseling in crisistijd, net als nu. Op 30 april, net als nu. Maar
daar zullen de overeenkomsten tussen beide gebeurtenissen zich vermoedelijk wel
toe beperken. Want de crisis van 1980 was een andere dan de crisis van nu.
Anders dan de huidige crisis was ze overwegend van eigen, Nederlandse, makelij.
De kwalen van de Nederlandse economie, vadsig geworden na de Groningse
aardgasvondsten in de jaren zestig, werden samengebracht onder de noemer Dutch
disease. Daarnaast kampte de Nederlandse samenleving met de mentale gevolgen van
de jaren zestig: het verlies van de verzuilde maatschappijstructuur, waar
vooralsnog slechts een tot niets verplichtende vrijheid voor in de plaats was
gekomen.

De 30ste april 1980 markeerde de laatste ademtocht van de generatie die duizend
bloemen wilde laten bloeien.

Amsterdamse activisten, die op hoogtijdagen van de monarchie een jonge traditie
hadden hoog te houden, grepen de troonswisseling aan om hun ongenoegen over een
breed palet aan maatschappelijke misstanden te ventileren.

De woningnood werd, strategisch gewiekst, tot kernthema van de dag gepromoveerd.
Omdat 'woning' zo fijn op 'kroning' rijmde, en omdat daarmee het onvermogen van
de overheid aan de kaak kon worden gesteld om de problemen van dat moment op te
lossen. 'Jullie blijven in gebreke, dus wij gaan jullie feestje verpesten.' Dat
was de ongearticuleerde gedachte achter de strijdkreet 'geen woning, geen
kroning'.

De monarchie speelde bij de betogingen van 30 april 1980 slechts een rol als
onderdeel van een orde die de activisten niet beviel. Een verandering van de
staatsvorm was die dag niet primair hun inzet.

Verwondingen

Op 30 april 1980 bracht de krakersbeweging echter vooral zichzelf dodelijke
verwondingen toe. Op deze dag verspeelde ze het opmerkelijke krediet dat ze tot
dan toe in de samenleving had genoten, en effende ze onbedoeld het pad voor de
nieuwe zakelijkheid, waarvan de jonge koningin Beatrix de voornaamste
representante was.

Beatrix voorzag niet alleen in een behoefte van Nederlanders die een beetje
uitgekeken waren geraakt op een koningin die in de Barend Servet Show moeiteloos
kon worden geparodieerd door een spruitjes schoonmakende huisvrouw, maar bond
ook mentale republikeinen aan zich: ruimdenkende, kosmopolitische Nederlanders.
Wereldburgers, houders van een seizoenskaart van de Stadsschouwburg. Na het
interview van Hella Haasse met de koningin, in 1988, registreerde de televisie
hun coming- out. Voormalige krakers betuigden spijt voor wat ze acht jaar eerder
hadden gedaan. Republikeinen verklaarden zichzelf ontroerd tot monarchist.

De loyaliteit van deze nieuwe cliëntèle geldt - of gold - echter de persoon van
de vorst, niet het instituut dat hij representeert. Dit maakt de monarchie
gevoelig voor stemmingswisselingen. Het recente televisie-interview met de
toekomstige koning en koningin is ingegeven door de wens de loyaliteit van de
onderdanen te laten overgaan van de oude op de nieuwe vorst. Er was de
kroonprins veel aan gelegen te laten zien dat hij klaar is voor het koningschap.
Hij was ontspannen en authentiek - dat vinden Nederlanders héél belangrijk. Hij
gaf blijk van zijn gevoeligheid voor de constitutionele finesses van zijn ambt
en hij had nagedacht over de vormgeving van het modern koningschap - ook als dat
op voorspraak van de Kamer een louter ceremonieel karakter zou krijgen.

Met hun televisie-optreden oogstten Willem-Alexander en Máxima overwegend bijval
bij hun onderdanen. Hierin klonk ook enige opluchting door. Opluchting, omdat de
mensen geen zin hebben in gedoe en onenigheid. Want daarvan hebben ze de laatste
jaren al genoeg gehad. Anders dan in 1980 maakt de monarchie geen deel uit van
een orde die onder vuur ligt, maar staat ze voor iets positiefs. Voor de
continuïteit en de stabiliteit waaraan het de laatste jaren verder zo jammerlijk
heeft ontbroken. Ze geeft een onzeker volk enig houvast.

Dat volk neemt zich dan ook voor om er op 30 april een flitsend feest van te
maken. Welbeschouwd het eerste nationale feest sinds het koninklijk huwelijk in
2002 - dat voorafging aan de vuilste fase van het integratiedebat, de moorden op
Pim Fortuyn en Theo van Gogh en de hardnekkigste economische crisis sinds de
jaren dertig. Spelbederf wordt dan ook niet op prijs gesteld.

Kamerleden die in de Nieuwe Kerk geen trouw aan het nieuwe staatshoofd willen
zweren (of beloven), kunnen op weinig begrip rekenen. Geert Wilders wordt geacht
zich wel een beetje positief over de koningin uit te laten, wat zijn
particuliere opvattingen over haar kersttoespraken ook mogen zijn. En het
handjevol republikeinen wordt meer met het verleden dan met een lonkende
toekomst geassocieerd.

Maar de vraag is hoe bestendig de behoefte aan nationale harmonie is en hoe diep
de tolerantie gaat tegenover een staatshoofd dat, zoals hij tijdens zijn
televisie-interview aankondigde, ook fouten zal maken. Nu werd die uitspraak nog
alom als blijk van kracht opgevat, maar dat zou kunnen veranderen als de koning
te vaak laat zien dat niets menselijks hem vreemd is. De onderdanen zijn
grillig, zoals ze dat sinds de vestiging van het Koninkrijk der Nederlanden in
1813 altijd zijn geweest. Er is betrekkelijk weinig nodig voor een verkilling in
de betrekkingen tussen Oranje en volk. Want de onderdanen zijn ook verwende
consumenten, en belastingbetalers die zichzelf als opdrachtgevers van de koning
beschouwen.

Zelfs koningin Beatrix, die bij de vervulling van haar ambt de hoogste graad van
perfectie heeft bereikt, heeft moeten ondervinden hoe wispelturig haar
landgenoten kunnen zijn en hoe snel sprake is van een constitutionele crisis.
Onder koning Willem-Alexander zal het niet anders zijn. Hij zal er alleen minder
goed tegen kunnen dan zijn moeder. Want niets menselijks is hem vreemd.

Aan de vooravond van de troonswisseling is niet de monarchie de inzet van een
debat, maar het Koningslied dat op 30 april uit miljoenen kelen had moeten
klinken. Voor veel Nederlanders die zich op hun individualisme laten voorstaan,
riekte dat wellicht te veel naar sociale dwang. Dat derderangszangers zich hier
sterren kunnen wanen en moeiteloos avond na avond in een uitverkocht Ziggo Dome
kunnen optreden, is nog tot daaraan toe. Maar het Koningslied, dat wij worden
geacht met z'n allen mee te zingen, vormt opeens een vergrijp tegen ons
taalkundig geweten en onze culturele verfijning.

Omdat het lied, misschien met iets te veel nadruk, werd gepresenteerd als de
hymne van de onderdanen - als een hedendaags Wilhelmus zelfs - wilden zij er ook
mee kunnen instemmen. En dat konden velen dus niet. De Koningslied-opponenten
waren niet bereid het lied op zijn goede bedoelingen te beoordelen of de
tekstuele inbreng van 'gewone Nederlanders' als verzachtende omstandigheid te
aanvaarden. In de afwijzing klonk onverdund snobisme door.

De rel rond het Koningslied was niet alleen een botsing tussen high en low
culture, hij was ook kenmerkend voor de ambivalenties rond het koningschap.
Enerzijds moet de vorst met, voor en van het volk zijn. Anderzijds moet hij de
koninklijke allure belichamen, hetgeen juist een zekere afstand ten opzichte van
het volk impliceert.

Aanhangers van de eerste taakopvatting zullen zich beter bediend voelen door
koning Willem-Alexander, de gewezen prins Pils en René Froger-fan. Wie de koning
echter vooral als koning wil zien, zal de majesteitelijkheid van koningin
Beatrix node missen.

Gelukkig land

Het omstreden Koningslied is niet alleen een lied voor de toekomstige koning,
het anticipeert ook op zijn regeerstijl. Aanhangers van het lied zullen de
ontspannen omgang van Willem-Alexander met het hofprotocol op waarde weten te
schatten, terwijl de Beatrix-cliëntèle sterk vertegenwoordigd zal zijn onder de
tegenstanders. Zij hebben de terugtredende koningin, mogelijk onbewust, willen
behoeden voor dat ordinaire lied.

Een rel rond een lied is hoe dan ook te prefereren boven de stadsoorlog die op
30 april 1980 in Amsterdam woedde. Gelukkig is het land dat het zich in
crisistijd meent te kunnen veroorloven zich hier druk om te maken.

Sander van Walsum is redacteur van de Volkskrant.

Krakers effenden onbedoeld de weg voor de nieuwe zakelijkheid

LOAD-DATE: 26 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              111 of 161 DOCUMENTS



                                 de Volkskrant

                             27 april 2013 zaterdag

Goed volks

BYLINE: MELLE RUNDERKAMP; SIMON HENDRIKSEN

SECTION: Vonk; Blz. 13

LENGTH: 540 woorden


De Betrouwbare Mannetjes


De neusvleugels van Albert Verlinde trilden maandag bijkans de huiskamer in: de
Publieke Omroep heeft John Ewbank kapotgebasht! Het hele volk, of liever, het
handjevol BN'ers dat aan het lied had bijgedragen, dacht er precies hetzelfde
over. Hij heeft wel twintig nummer-1 hits op zijn naam staan! En hij had toch zo
keihard aan dit liedje gewerkt! Maar nu was het weg. Ingetrokken. Afgelast
wegens aanhoudende zeikregen. Het land had dusdanig op zijn kop gestaan dat
Pauline Broekema het Achtuurjournaal had mogen openen. En ondertussen bleven de
tekstschrijvers keurig uit de regen en de wind en lieten zij hun componist met
zijn plu in de kou staan.



De Elite had het gedaan. Die had het Volk weer eens niet serieus genomen. Dat
klonk alvast eenvoudig en overzichtelijk. Maar wie was hier nou eigenlijk het
volk en wie de elite? Natuurlijk, Nico Dijkshoorn staat met zijn emmertje paling
en leverworst hoger (en vermoedelijk naakt) op de elitaire ladder dan zo'n
eenvoudige Hans Wijers. Maar was het niet juist de Gooische showbizzelite die de
kritiek van het Volk niet serieus nam? En trouwens, was dit lied niet voor onze
toekomstige Koning? Dat is toch één homp pure elite? Volksman par excellence en
musicalmiljardair Joop van den Ende mocht Ewbank dan ondertussen hebben
teruggefloten, het werd er op deze manier allemaal niet duidelijker op.

Het mechanisme wint de afgelopen jaren flink aan populariteit. Je gooit wat
mensen op een hoop, plakt er een naampje op met de bedoeling een discussie
overzichtelijk te houden. Dan weet iedereen waar je het over hebt. En dus wordt
de achterban van Henk Krol gereduceerd tot de man die jammert dat hij wat minder
vaak naar het Concertgebouw kan. Gaat het over Jongeren? Dan heten die Sywert.
En het Volk, zo moet de feestcommissie van Hans Wijers hebben gedacht, luistert
naar Marco Borsato, kliedert bij het minste of geringste de straat Oranje, en
tuft op zondag naar de Chinees. Overzichtelijk. De Gewone Man in een al even
gewone notedop.

Maar de Betrouwbare Mannetjes zijn geen hokjesfetisjisten. De discussie wordt er
misschien overzichtelijker door, zij kan zoveel rijker. Natuurlijk, velen kopen
het Koningslied op iTunes, zijn geïnteresseerd in hockeyende prinsesjes en
vinden het jammer dat Mark van Bommel stopt. Maar het blijft gelukkig een grote
minderheid. De meerderheid bestaat uit pijprokers, ligfietsers, huisdichters en
ook Sylvia Witteman. Zelfs een vrouw is een gewone man, zeggen wij altijd maar.


Nee, het volk is een Jackson Pollock aan eigenschappen en meningen. Of het
resultaat van een middagje vingerverven met uw neefje van 3, zo u wilt. Volk
laat zich (anders dan Goed Volk) niet tot een karikatuur reduceren. Dat had onze
aanstaande pampakoningin na haar kennismakingstour al goed gezien.

Speciaal voor 30 april adviseren wij u daarom de volgende mening.

Of u dinsdag nou een oranje of een wit shirt draagt, uiteindelijk (ver)kopen we
allemaal dezelfde troep.

Veel plezier van uw nieuwe mening!

Betrouwbare Mannetjes Melle Runderkamp en Simon Hendriksen leveren wekelijks een
handzame mening waar u gerust mee kunt aankomen bij voetbalvereniging,
koffieautomaat of schoonouders.
Twitter @BetMannetjes

De Mannetjes zijn geen hokjesfetisjisten

LOAD-DATE: 26 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              112 of 161 DOCUMENTS



                                 de Volkskrant

                             27 april 2013 zaterdag

Zij hadden ook op de troon kunnen zitten

BYLINE: STERRE LINDHOUT

SECTION: Vonk

LENGTH: 1950 woorden


Nazaten - Drie alternatieve vorsten

Bij erfopvolging is het toch een beetje toeval wie er op de troon belandt. Zeker
als je bedenkt hoeveel bastaardkinderen de Oranjes in de loop der tijd hebben
verwekt. Drie nazaten van Willem I die ook hadden kunnen regeren, als het
allemaal net wat anders was gelopen. Tekst Sterre Lindhout Foto's Ivo van der
Bent

FRENK DER NEDERLANDEN (53, AMSTERDAM), JOURNALIST OP DE SPORTREDACTIE VAN HET
PAROOL

'Elke ochtend een glas champagne. Dat is een traditie van prins Bernhard die ik
op de eerste dag van mijn koningschap in ere zou herstellen.' Veel verder dan
dat reiken de koningsfantasieën van Frenk der Nederlanden doorgaans niet.

Hoewel, als hij op een morgen onverhoopt zou ontwaken in het koninklijk paleis,
zou hij in elk geval een daad verrichten. Hij zou het paleis op de Dam
teruggeven aan de Amsterdammers. 'Het paleis is als stadhuis gebouwd, ik vind
het niet terecht dat de koninklijke familie het in haar bezit houdt.'

Opgroeien met de opmerkelijke achternaam Der Nederlanden, betekende vooral dat
hij als kind vaak pesterig Frenk de Duitser werd genoemd. 'Dat ik een bijzondere
naam had, wist ik dus wel. Maar de achtergrond interesseerde me toen niet.'

De naam Der Nederlanden werd voor het eerst gegeven aan een jongen en een meisje
die vermoedelijk bastaardkinderen waren van koning Willem II van Oranje-Nassau
en een van zijn maîtresses. Om de familie voor een schandaal te behoeden, werden
deze kinderen, Willem en Marianne, aan het begin van de 19de eeuw overgebracht
naar Frederiksoord, een van de Drentse koloniën waar de stedelijke 'paupers'
naartoe werden gebracht om een bestaan op te bouwen als boer. In Fredriksoord
werden Willem en Marianne ingeschreven met de achternaam 'Der Nederlanden'.

De geboorteaktes van de kinderen zijn verdwenen of vernietigd, dus kon nooit met
zekerheid worden vastgesteld dat de kinderen van Willem II waren. Maar de
historici die zich in dit wonderlijke verhaal hebben verdiept achten het zeer
waarschijnlijk.

Als het klopt, is een van de vijf zonen van Willem der Nederlanden de opa van
Frenk. 'Mijn vader vond het altijd maar een onzinverhaal. Niet dat hij het niet
geloofde, maar we maakten thuis altijd grappen over familieleden die zich er wel
op voor lieten staan verwant te zijn aan de koninklijke familie. Voluit heet ik
trouwens Frederik Hendrik der Nederlanden. Dat vind ik dan wel weer humor van
m'n ouders.'

Inmiddels kan Der Nederlanden niet meer volhouden dat zijn familiegeschiedenis
hem niet interesseert. Hij heeft zelfs, voor de draaiende camera's van RTL
Boulevard, aan de deur van het paleis op de Dam staan roepen dat hij naar binnen
wilde.

De redactie van Boulevard kwam hem op het spoor door een stuk dat hij in Het
Parool had geschreven over zijn familiegeschiedenis. En dat hij dat stuk
schreef, kwam weer door een familiereünie in Fredriksoord. 'Toen greep het
verhaal me.'

Met de monarchie heeft hij nog steeds niet zo veel. 'In theorie ben ik
republikein, maar ik ga er niet de straat voor op.'

De koninklijke familie is niet gewoon, vindt hij. 'Dus ze moeten zichzelf vooral
niet te gewoon willen maken. Dat Willem-Alexander zegt dat de mensen hem aan
mogen spreken hoe ze willen, vind ik raar. De koning is gewoon majesteit.'

Dat het koningshuis niet gewoon is, komt voornamelijk omdat de Oranjes zo veel
geld hebben, vindt hij. 'Zegt Willem-Alexander in dat interview dat hij op zijn
hofhouding moet bezuinigen als hij minder geld krijgt. Dat is totale onzin; het
vermogen van de Oranjes wordt geschat op een miljard. Ik zou zeggen: dan betaal
je het toch uit eigen zak. Dat zou ik tenminste doen, als ik koning was.

'Ik zou trouwens wel een ceremonieel koning worden. Dat lijkt me een zegen,
regeren zonder die politieke verantwoordelijkheid en zo min mogelijk controle
van de minister-president.

'Het zou mij de vrijheid geven om allerlei stichtingen in het leven te roepen,
bijvoorbeeld eentje voor de illegalen die door dit kabinet crimineel zijn
verklaard. Wat is dat een belachelijke maatregel. En ik zou ook een fonds in het
leven roepen om het wegbezuinigde toneel terug te brengen.'

Der Nederlanden is zich er terdege van bewust dat dit soort stichtingen niet
bepaald politiek neutraal zouden zijn. 'Ja ik zou de regering wel een beetje
pesten - ik zou een vrolijke linkse pestkoning zijn.'



ANNELIES VAN DER HEEMST(37, RIJPWETERING), MEDISCH SECRETARESSE

Als ze koningin zou zijn, dan het liefst zo eentje als Juliana. 'Want die was
heel gewoon en toch koninklijk.' Annelies van der Heemst leest veel over de
Oranjes van weleer. Ze weet veel over de laatste Nederlandse koning, Willem III
en over Wilhelmina. Maar Juliana, de grootmoeder van onze aanstaande vorst, is
haar favoriet. 'In haar tijd stelde het koningschap nog echt iets voor.'

Als ze fantaseert over zichzelf als koningin, dwalen haar gedachten vanzelf naar
de tijd van Juliana. Dan zijn er ruisende jurken, dineert de vorstin met
buitenlandse hoogwaardigheidsbekleders aan onberispelijk gedekte tafels, en is
het een komen en gaan van hofdames.

Het staat alle Nederlanders natuurlijk vrij om te fantaseren over het
koningschap, maar in de dromerij van Van der Heemst schuilt een sprankje
realiteit. Ze is een rechtstreekse nakomeling van Willem van Oranje, de
zestiende generatie, om precies te zijn.

Ze is van de mannelijke lijn, in tegenstelling tot Beatrix en Willem-Alexander.
Maar als de strijd om de erfopvolging in deze wijdvertakte familie net anders
was beslecht, had het zomaar gekund dat Annelies van der Heemst zich nu in
plaats van Willem-Alexander opmaakte voor het koningschap.

'Ik ben blij dat het niet zo is gelopen, ik zou zeker niet willen ruilen. Ik
denk weleens: als je tot de koninklijke familie behoort kun je nooit jezelf
zijn, nooit even de hond uitlaten en naar het winkelcentrum. En als er dan iets
ergs gebeurt, zoals bij Friso, zit de hele wereld op je lip.'

Beatrix vond ze een goede koningin, maar een beetje stijf. 'Ze heeft, voor zover
ik kan bedenken, nooit een fout gemaakt. Dat is knap. Maar ze is zo streng in
haar voorkomen. Ik zou wat opener willen zijn, en meer gewone mensen bezoeken,
zoals prinses Diana in Engeland deed. Ik zou net als zij veel naar ziekenhuizen
en weeshuizen gaan. Die mensen hebben de meeste behoefte aan een rolmodel.
Dichtbij de mensen zijn, hun verhalen horen. Dat is een belangrijke taak van een
koningin.'

'Willem-Alexander gaat dat meer doen dan zijn moeder, denk ik. Hij wordt een
leuke koning. Als hij praat, zie je dat hij over elk woord nadenkt, maar toch
komt hij gewoon over. Dat moet je maar kunnen.'

Van der Heemst is blij dat Willem-Alexander zijn eigen naam houdt, dat hij zich
niet Willem IV gaat noemen.'Dat past niet bij hem. Hij zei het zo mooi in het
interview vorige week, hoe zei hij het ook alweer? O ja: ik ben geen, ehm,
protocolfetisjist. Hij is gewoon gewoon. Dat past in deze tijd, waarin beroemde
mensen laagdrempelig zijn.'

Ze waardeert Willem-Alexander om zijn gewoonheid, maar houdt ook van de
koninklijke grandeur uit vervlogen tijden. 'Ja, dat is een rare tegenstelling.'
Zelf zou ze liever een eeuw geleden koningin zijn geweest dan nu. Toen bestond
rondom het hof nog een soort mysterie. En er was ook nog niet zo veel kritiek op
het koningshuis.

Maar als ze in het hier en nu de troon zou bestijgen, zou ze zich net als
Willem-Alexander neerleggen bij een ceremonieel koningschap. 'De koning is
gekozen door erfopvolging, de regering door het volk. Dat is meer van deze
tijd.'

'Ik begrijp ook wel dat mensen kritiek hebben op het koningshuis. Ik vind zelf
ook dat ze moeten bezuinigen. De rest van Nederland lijdt onder de crisis en zij
leven op dezelfde voet door. Omdat ik niet weet waar ze het geld aan uitgeven,
kan ik ook niet beoordelen of ze zo veel nodig hebben.'

'Als ik koningin was, zou ik het volk meer inzicht geven in mijn uitgaven. Want
het volk wil ook dat het koningshuis een soort voorbeeldfunctie heeft voor het
land. De koningin kan dus niet zelf de borden in de afwasmachine zetten als er
staatsbezoek is, daar is personeel voor nodig. En personeel is duur. Maar ik
denk dat mensen die hoge kosten beter begrijpen als ze weten waar het geld
naartoe gaat.'



SIRAH GUIT (62, DEVENTER), MEDEWERKSTER OPTICIEN

Ontdekken dat je verwant bent aan een koningshuis is bijzonder. Maar ontdekken
dat je verwant bent aan het koningshuis van een land waar je jezelf als
immigrant beschouwt, is een vreemde gewaarwording.

Sirah Guit werd vijf jaar geleden gebeld door het televisieprogramma Verre
Verwanten (NTR), of ze samen met een bekende Nederlander wilde meedoen aan een
aflevering van deze historisch-genealogische quiz. Ze zeiden erbij dat aan het
einde van het programma zou blijken dat ze bekende voorouders had. Ze zeiden
niet wie.

'Ik kwam uit Indië. In 1960 ben ik als 9-jarige naar Nederland gekomen, gevlucht
eigenlijk. Mijn vader was als dienstplichtige naar Indonesië gestuurd, daar
trouwde hij met mijn moeder. Na terugkomst in Nederland zijn ze gescheiden.
Daardoor voel ik me vooral verwant aan de familie van mijn moeder, de Indische
kant.'

Via haar vader bleek Guit verwant aan de Oranjes. Ze is een rechtstreekse
afstammeling van Prins Maurits, de zoon van Willem van Oranje. 'Zoiets verwacht
je niet. Ik vond het leuk om te horen en de kleinkinderen waren apetrots. Maar
verder, tja, wat moet je er verder mee? Het levert me niets op dat ik familie
ben van de koningin.'

Het Nederlandse koningshuis beschouwde Guit altijd als een gegeven. 'Ze waren er
gewoon altijd. En dat vind ik fijn hoor. Ik heb het idee dat Nederland vanwege
het koningshuis veel rustiger is dan veel republieken; kijk naar Indonesië. Ik
leef in een veilig land en ik ben tevreden met wat ik heb. En ik heb altijd wel
het gevoel gehad dat het koningshuis verantwoordelijk was voor de rust hier in
Nederland. Daar ben ik ze wel dankbaar voor.

'Ik heb dus bewondering voor het koninklijk huis, maar ik moet er niet aan
denken om in de schoenen van Willem-Alexander te staan. Ik zou niet in zo'n
koninklijk harnas kunnen. Beleefd ben ik wel, maar ik zou niet altijd in het
middelpunt van de belangstelling willen staan, altijd present zijn bij openingen
en andere formele gelegenheden. En altijd met van die stijve kleren aan. Ik moet
er niet aan denken. Als ik klaar ben met werken, lig ik languit op de bank.'

Zich inleven in de Oranjes vindt ze moeilijk, omdat ze de koninklijke familie
als 'hogere mensen' dan zijzelf beschouwt. 'Dat komt toch door die naam, en door
hun opvoeding.' Ze denkt niet dat ze zich kunnen inleven in gewone Nederlanders.
'Dat zie je ook door het schandaal rond dat vakantiehuis in Afrika. Dat hebben
ze gewoon verkeerd ingeschat.'

Als Guit zelf door een onwaarschijnlijk noodlot alsnog op de troon terecht zou
komen - 'ik kan dat dus echt niet, maar als het echt moest' - zou ze het wel
anders doen dan de Oranjes. 'Ik heb ervaring met mensen die weinig geld hebben,
ik heb tussen de werklozen geleefd, dus ik zou een socialere koningin willen
zijn dan Beatrix. Ik zou me meer om de armen bekommeren, er meer geld aan
uitgeven. En ik zou ze beter begrijpen.'

Ze zou zich ook gewoon met 'jij' laten aanspreken, in plaats van met majesteit.
'Door volwassenen dan, hè. Dat gejij en gejou door broekies van 11, 12 jaar, dat
moeten we niet hebben.'

Ze zou de Nederlanders er geregeld aan herinneren dat het belangrijk is met
elkaar te delen en ze zou het belang van voedselbanken benadrukken. Dat zou
misschien wel haar belangrijkste taak zijn. En om geloofwaardig over te komen
zou ze zelf ook wat meer op de kleintjes letten. Zo zou koningin Sirah Guit de
privéjet van de koninklijke familie van de hand doen. 'Dat is toch echt nergens
voor nodig? Er zijn genoeg vliegtuigen.'

LOAD-DATE: 26 April 2013

LANGUAGE: DUTCH; NEDERLANDS

GRAPHIC: Foto's Ivo van der Bent

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              113 of 161 DOCUMENTS



                                 de Volkskrant

                             27 april 2013 zaterdag

Hoe het sprookje een sprookje blijft

BYLINE: TOINE HEIJMANS

SECTION: Vonk

LENGTH: 2169 woorden


Reputatie - De magie van het koningshuis werkt bij iedereen


Wonderbaarlijk. In een land dat gebouwd werd op een republiek en een alles
doordrenkend vrijheidsgevoel, redt de monarchie het al 200 jaar.

1 DE POLITIEK

Het begint bij de Grondwet, bij het vrij unieke staatsbestel dat Johan Rudolph
Thorbecke voor Nederland bedacht, in 1848. Nederland als republiek met een
koning, een combinatie die wonderwel nog steeds werkt in 2013.

Artikel 42.2: 'De Koning is onschendbaar; de ministers zijn verantwoordelijk.'

Die regel is meer waard voor het koningshuis dan alle lijfwachten bij elkaar.
Het is hun belangrijkste schild tegen kritiek en gemopper. Tegelijk is het een
keurslijf - elk woord ligt op een goudschaal. Maar als ze fouten maken, zijn het
niet hún fouten. Die worden alleen de politici aangerekend.



Arend Jan Boekestijn, Tweede Kamerlid voor de VVD, gaf in 2009 zijn zetel op
nadat hij uit de school had geklapt over een gesprek met de koningin. De
Grondwet zegt niets over gesprekken met de koningin, maar toch is er een
'ongeschreven regel' om de troon niet in het ongerede te brengen. Boekestijn was
bij een zeldzaam gesprek van Beatrix met parlementariërs.

Vol waardering vertelde Boekestijn na afloop over de hardwerkende vorstin, en
hoe ze zich zorgen maakte over de politieke hypes die het land beheersten, en
over de opkomst van nieuwe populistische partijen. Dat kwam op televisie. Een
paar uur later moest hij dat bekopen met het einde van zijn Kamerlidmaatschap.

'Ik ben zélf opgestapt', zegt Boekestijn nu. 'Ik heb Beatrix een brief
geschreven met excuses, en kreeg een allervriendelijkst briefje terug van het
kabinet van de koningin. Eigenlijk was er niets aan de hand. Maar alle ophef
ondermijnde mijn politiek functioneren.'

Het zijn vooral de politici zelf, zegt Boekestijn, die de ongeschreven regel
strikt hanteren. 'Niet het koninklijk huis doet krampachtig, dat doen vaak de
mensen eromheen. Zo houden we zelf het sprookje in stand.' Na de brief werd hij
uitgenodigd voor een lezing in het Koninklijk Paleis op de Dam. 'Beatrix
vertelde me daar dat ze het prettig vond dat ik gekomen was.'

De combinatie democratie en monarchie is natuurlijk een merkwaardige, zegt
schrijver en historicus Geert Mak, die de Oranjes de laatste jaren aardig leerde
kennen. Maar het werkt, zolang het werkt, 'en stel je eens voor, dat we Jan
Peter Balkenende als president krijgen. Wil je dat?'

De belangrijkste reden dat het systeem standhoudt, zegt Mak, zijn de Oranjes
zelf. 'Die hebben dit spel ongelooflijk goed in de vingers gekregen. Natuurlijk
zwalken ze rond in de jetset, maar tegelijk zijn ze actief en oprecht
geïnteresseerd - ze werken voor het land. Die redelijke mate van normaliteit is
een sleutel tot succes. Dat zit deels in henzelf, maar het is ook een
uitgekiende strategie. Ze weten: zodra iets derailleert, zijn we weg.'

2 DE PERS

Voor zijn 40ste verjaardag kreeg prins Willem-Alexander een schilderij van zijn
dochter cadeau. Dat was mooi en kwam uitgebreid in de pers. Van zijn vrienden
kreeg hij een speedboot, dat was ook mooi, maar niet mooi genoeg om te delen met
de media. Een speedboot past niet bij het imago van een jonge, serieuze
kroonprins-vader.

Het uitzetten van de Oranje communicatiestrategie is grotendeels in handen van
de Rijksvoorlichtingsdienst, die een moeilijk te doordringen beschermwal vormt
om het Huis. Binnen de Dienst is een speciale afdeling louter voor de familie:
de afdeling Communicatie Koninklijk Huis. Daar werken elf mensen, die
verantwoordelijk zijn voor de 'mediabegeleiding' tijdens de 250 publieke
optredens per jaar, die de woordvoering doen, interviewverzoeken beoordelen, de
website beheren, het twitteraccount, het YouTube-kanaal en de app.

Sinds een klein jaar is Robert Wester de nieuwe woordvoerder. Hij maakte
carrière in de 'strategische communicatie'. 'Beeld is belangrijker dan feiten',
staat in een artikel dat Wester drie jaar geleden schreef in het vakblad
Platform. Hij vertelt erin hoe de vermaledijde ov-chipkaart opnieuw in de markt
werd gezet. Een aantal 'topdogs' werd bereid gevonden toe te treden tot de
'vrienden van de ov-chipkaart'; een genootschap dat de kaart huldigde waar het
kon. Zo kreeg het project zijn glans terug. Gebruikt hij die inzichten nu ook
bij de positionering van het Koninklijk Huis? Wester: 'Ik heb daar niets over te
zeggen.'

Jan Hoedeman, die al twee decennia het koningshuis voor de Volkskrant volgt,
vermoedt een strategiewijziging. De laatste jaren had het koningshuis onverwacht
last van een kritische elite, zegt hij, in de Tweede Kamer, maar ook in de
serieuze pers, die met onthulling na onthulling kwam. Dat werd zichtbaar in
slinkende populariteitspeilingen. Daarom werd besloten tot een herovering van
Nederland, met veel werkbezoeken in plaats van buitenlandse trips. En nu wordt
ook een ander mediabeleid zichtbaar.

Bij de inhuldiging van Willem-Alexander krijgt de populaire pers ruim baan.
1.100 journalisten meldden zich voor een plekje in de Nieuwe Kerk, slechts 50
kregen een stoel, en onder hen zijn verslaggevers van Libelle, Weekend, RTL
Boulevard, SBS' Hart van Nederland, en Privé. Juist de populaire bladen en
tv-programma's verspreiden het beeld dat de Oranjes graag van zichzelf zien:
hardwerkende mensen, met oog voor het gewone geluk van de gewone man, voor
vrijwilligers, analfabeten en de armen van de wereld. Dat kan een reden zijn,
juist die media opnieuw te omarmen.

Mocht er iets misgaan in de altijd schurende relatie tussen de Oranjes en de
pers, dan is de RVD paraat. De hoofdredacteur van de Volkskrant, Philippe
Remarque, kreeg de dienst op bezoek na publicaties over de jetsetkringen waarmee
de kroonprins en zijn vrouw zich omringden in Mozambique en over de sloop van
boerderijen op landgoed De Horsten. Hem werd het ongenoegen kenbaar gemaakt over
de verslaggevers, die zich volgens de Dienst als cowboys hadden gedragen, en
daarna volgde een uitnodiging bij de prins en de prinses thuis - onderdeel van
een charmerondje langs alle hoofdredacteuren.

Koffie op de Eikenhorst - Remarque was nieuwsgierig, vooral naar de mens achter
de mythe, ook al moest hij beloven niet te publiceren over de inhoud van het
gesprek. Het ging onder meer over de constitutionele kooi waarin het paar
gevangen is. 'Ik vroeg Willem-Alexander waarom hij in het openbaar niet vrijer
sprak, zoals hij tegen mij deed. Want zijn uitleg over de affaires was veel
authentieker en krachtiger dan de stijve, juridisch geformuleerde
RVD-communiqués. Maar elk woord dat hij uitspreekt, moet staan in de Tweede
Kamer. Dat is een lastige positie. Wat dat betreft heb ik meer begrip gekregen
voor de monarchie, en dat was misschien ook de bedoeling.'

3 DE ELITE

Geert Mak herinnert zich de dag dat Máxima voor het eerst officieel naar
Amsterdam kwam, 10 september 2001, op het stadhuis. 'Dan zag je de gelovige
republikeinen als Harry Mulisch zich staan verdringen om een handje van Máxima
te krijgen. De magische sfeer die het koningshuis heeft geschapen in al die
jaren, werkt bij iedereen.'

Het is een opmerkelijke paradox: ook de meest kritische geesten worden milder
over het koningshuis, zodra ze dichtbij komen. Aan zijn contacten met de Oranjes
hield Mak een groot gevoel van respect over voor de mensen achter de functies.
'Als je ze van nabij meemaakt', zegt hij, 'raak je diep onder de indruk van hun
inzet. Zeker als je dat vergelijkt met andere koningshuizen. Of je het een
ideaal systeem vindt, is iets anders.'

Mak maakt deel uit van de Paleiscommissie, een groep denkers en doeners ('van
fysicus tot kunstenaar') die op verzoek van de koningin lezingen organiseert in
het Paleis op de Dam. Dat kan gaan over Europa, over de digitale wereld of over
de snarentheorie. 'Iedereen ervaart tijdens dat soort bijeenkomsten een
tinteling in de lucht', zegt Mak. 'Komt Beatrix binnen, dan vult de zaal zich
met een eerbiedig zwijgen. Dat is puur magie.'

Die magie is wat marketingmensen noemen een unique selling point. Wie ooit de
kans krijgt een familielid de hand te drukken, te spreken, ermee te dineren of
te lunchen, is verkocht. De Oranjes maken daar bewust gebruik van, zegt Mak,
'het is een uitgekiende strategie', die begon in de jaren zestig met
discussiebijeenkomsten op Kasteel Drakensteyn, waar Beatrix als kroonprinses
mensen ontving die haar wat te vertellen hadden.

Ook Willem-Alexander en Máxima passen die methode toe. Ze omringen zich niet
alleen met ja-knikkers, maar ook met potentiële critici. Andrée van Es
bijvoorbeeld, voormalig voorvrouw van de PSP, of Paul Rosenmöller, voormalig
fractieleider van GroenLinks - ooit anti in hart en nieren, maar nu met meer
vertrouwen.

'Misschien heb je die mythische kant van de monarchie wel nodig in de
samenleving', zei Van Es tien jaar geleden in De Groene Amsterdammer. 'Een
anachronistische traditie, die je niet helemaal rationeel kunt verklaren.'

Elke maand nodigen Willem-Alexander en Máxima thuis op de Eikenhorst mensen uit,
generatiegenoten vaak, voor een diner. Standaard komen aan het begin van zo'n
avond de prinsesjes naar beneden, en die mogen dan even bij iemand op schoot.
Dat moment - wie weet had ik de toekomstige koningin op schoot - blijft altijd
bij. Zo smeedt het paar slim een band met de genodigden.

De jonge schrijver Sidney Vollmer maakte als redelijk republikeinse student
kennis met Willem-Alexander tijdens een reis naar Turkije, werd uitgenodigd voor
een bijeenkomst op Paleis Noordeinde, en mocht koffiedrinken op de Eikenhorst.
'En daar zat ik dan met mijn oorspronkelijke weerzin.' Vollmer was verrast door
de feitenkennis van Willem-Alexander en zijn vrouw, en door hun werkdrift. Hij
werd een fan, 'het spijt me dat ik er niet kritischer over kan zijn'.

'Wat ik me nooit afdoende heb gerealiseerd', zegt hij, 'is de
cohesiebevorderende rol die de Oranjes hebben. Ongetwijfeld doen ze dingen die
niet zo chic zijn, maar uit alles wat ik meekrijg, concludeer ik vooral dat ze
heel veel uren per dag werken, terwijl ze ook gewoon in Monaco hadden kunnen
zitten nietsdoen.'

4 HET VOLK

Dat is allemaal belangrijk, maar niets is zo belangrijk als de straat. Als de
Oranjes ergens goed in zijn geweest de afgelopen tweehonderd jaar, nee, de
afgelopen vierhonderd jaar, zegt Coos Huijsen, dan is het de gewone man
begrijpen.

Coos Huijsen is voormalig Tweede Kamerlid, historicus en auteur van Nederland en
het verhaal van Oranje. 'De straat koos altijd voor Oranje', zegt hij, 'en dat
gaat vier eeuwen terug. De familie krijgt van oudsher een soort heldhaftigheid
toebedeeld; de Oranjes zijn nooit vereenzelvigd met absolute macht. Zij waren
het die Nederland hebben geholpen zijn vrijheid en zelfstandigheid te verwerven.
Dat zit nog steeds heel diep.'

Het was koningin Emma die de tanende populariteit van de Oranjes (na
schuinsmarcheerder Willem III) repareerde met een tocht van tien maanden door
het land. De opeenvolgende koninginnen hebben ieder op hun eigen wijze de
tijdgeest aangevoeld, en naar hun hand gezet. Wilhelmina pareerde een revolutie
door met de kleine Juliana door Amsterdam te rijden. Juliana was even zweverig
als haar tijd. Beatrix hield, ondanks haar zakelijke benadering, altijd
koninginnedag in ere - en nam het koekhappen voor lief.

Coos Huijsen: 'Omdat het koningshuis niet vanzelfsprekend is, moeten ze hun best
doen en de tijdgeest aanvoelen. Dat kunnen ze als de beste. Zonder Oranjes is er
geen monarchie. Het hangt echt op die familie, en het verhaal van die familie.
Iedereen weet dat, zijzelf niet in de laatste plaats.'

Jan Hoedeman noemt dat het Assepoester-effect. 'Ze ontmoeten gewone mensen, die
tot op hun sterfbed zullen vertellen hoe gewoon de Oranjes wel niet waren, en op
de schoorsteenmantel een foto zetten. Dat is de beste propaganda die je wensen
kunt.'

Huijsen: 'Wie gaf de Gouden Koets aan Wilhelmina? Dat was de Jordaan!'

DE MEDIACODE

Mediamomenten in ruil voor rust en privacy

De Rijksvoorlichtingsdienst handhaaft sinds 2005 de 'mediacode', die moet
voorkomen dat de familie al te vaak wordt lastiggevallen. In ruil voor privacy
en rust krijgen de journalisten 'mediamomenten' en achtergrondgesprekken
(afgelopen week nog met het koningspaar). Parafraseren mag soms, citeren niet.
Houden journalisten zich er niet aan, dan worden zij al dan niet tijdelijk
uitgesloten of er volgen juridische stappen.

Deze week brak Nieuwe Revu met de mediacode door foto's van prinses Amalia te
publiceren op een hockeyveld. Het blad noemt de code 'kwalijk'.

VERSLAGGEVERS

Willem-Alexander vond het welletjes

Jan Hoedeman richtte een vereniging op, die hem en andere serieuze journalisten
dichter bij de hoofdrolspelers moest brengen: de Vereniging Verslaggevers
Koninklijk Huis. Het leverde een tijdlang goede, serieuze informatie op en een
reeks van 'informele gesprekken' (waarin prinses Máxima bijvoorbeeld voor het
eerst vertelde dat ze zwanger was, in 2003) - totdat de Rijksvoorlichtingsdienst
onlangs meldde dat het welletjes was. Naar verluidt een besluit van
Willem-Alexander, die het journalisten kwalijk nam dat zijn Mozambique-project
was mislukt.

LOAD-DATE: 26 April 2013

LANGUAGE: DUTCH; NEDERLANDS

GRAPHIC: Foto ANP
Foto ANP
Foto ANP
Foto Raymond Rutting / de Volkskrant
Foto Marcel van den Bergh / de Volkskrant
Foto Benelux Press
Foto Benelux Press

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              114 of 161 DOCUMENTS



                                 de Volkskrant

                             27 april 2013 zaterdag

Doet u vanavond het licht uit in het buurthuis?

BYLINE: VAN ONZE VERSLAGGEVER BART DIRKS

SECTION: Ten Eerste; Blz. 4

LENGTH: 656 woorden


Analyse: De overheid bezuinigt, de burger krijgt het druk


De burger moet eraan gaan wennen dat de overheid pas als laatste bijspringt.
Maar hoeveel kunnen burgers dragen en wat gaat de overheid dan wel doen?

Voor u naar kantoor gaat, bezorgt u de boodschappen bij uw bejaarde buurvrouw.
's Middags vervangt u de vuilniszak in de door u geadopteerde vuilnisbak aan de
lantaarnpaal, terwijl u de overbuurman ziet schoffelen in het plantsoentje dat
aan de wijk is overgedragen. 's Avonds heeft u sleuteldienst in het buurthuis;
na de laatste activiteit doet u het licht uit.



Naarmate de overheid meer bezuinigt, krijgt de burger het drukker. Steevast
verpakken wethouders en ministers hun miljoenen- en miljardenbesparingen in een
mooi verhaal: 'De burger wil niet langer dat de overheid zijn leven overneemt,
hij wil juist verantwoordelijkheid.' Vaak klinkt het achter de schermen anders:
'De burger moet zich niet opstellen als belastingbetaler die verwacht dat wij
alles voor hem regelen.'

'We moeten meer naar elkaar omkijken', bepleitte staatssecretaris Martin van
Rijn (Volksgezondheid) deze week bij de bezuiniging van 3,5 miljard euro op de
langdurige zorg. De volksverzekering AWBZ wordt beknot: u moet eerst hulp zoeken
bij familie en buren en uw spaargeld aanspreken. Pas als laatste springt de
overheid bij.

Zo gaat het ook steeds vaker bij het openhouden van de kinderboerderij, bij
klein onderhoud van de openbare ruimte of bij het buurthuis waarvan de beheerder
is wegbezuinigd. 'Ik krijg vaak de vraag: wie heeft straks de sleutel en wie
ruimt de vaatwasser uit?', zei een wethouder uit Delft onlangs in de Volkskrant.
'Maar dat gaat de gemeente niet allemaal meer oplossen.'

Handen uit de mouwen, dus. Het appèl is zelfs dwingend voor
bijstandsgerechtigden. 'Werk is de beste zorg', luidt het adagium waarmee Marco
Florijn, de Rotterdamse wethouder van sociale zaken, landelijk de trend heeft
gezet. Wie geen emplooi vindt in het Westland, kan sneeuwruimen of eenvoudige
zorgtaken uitvoeren. Wie de tegenprestatie weigert, riskeert stopzetting van
zijn uitkering.

Ook de 'hardwerkende Nederlander' krijgt het drukker. Al dreigt hij wel te
worden overvraagd: wie leegt die adoptievuilbak als u op vakantie bent? Heeft u
als bestuurslid van het buurthuis verstand van de drankwet, de boekhouding én de
brandvoorschriften? Amersfoort en Nieuwegein merkten al dat de meeste wijkcentra
niet op eigen kracht kunnen overleven.

En wat is de spankracht van al die mantelzorgers die de AWBZ moeten overnemen?
Kunnen zij op ondersteuning rekenen, is de verontruste vraag van Mezzo, de
vereniging voor mantelzorgers en vrijwilligerszorg? De zorg voor partner, ouder,
kind of buur moet immers wel te combineren blijven met baan, opleiding of
(ander) vrijwilligerswerk.

U mag veel op u zien afkomen, de overheid moet intussen nog meer wennen.
Sterker, niet zozeer de burger moet veranderen, maar de overheid, concludeert de
Raad voor het Openbaar Bestuur in de studie Loslaten in vertrouwen (2012): 'Als
mensen wordt gevraagd of zij taken van de overheid willen overnemen, is scepsis
het antwoord: we doen al zo veel, of: laat de overheid eerst zelf zijn
verantwoordelijkheid nemen! Maar als de vraag alleen luidt of mensen zich willen
inzetten voor hun directe leefomgeving, volgt een aanzienlijk positievere
reactie: dat vinden de meesten een goede zaak.'

Omgekeerd weet de overheid zich vaak geen raad met initiatieven 'van onderop'.
In Almere bedachten inwoners een stadsakker annex werkervaringsplaats. De
enthousiaste wethouder Ed Anker: 'Ambtenaren waarschuwen me dat juristen van de
gemeente er toch moeite mee kunnen hebben. Want onze regels zitten in de weg.
Het lijkt wel alsof er bij elk idee een radar wordt aangezet die stad en land
aftast naar mogelijke bezwaren.'

De burger zoekt naar zijn nieuwe rol, zo ook de overheid. Wat goedschiks
jarenlang bij mooie woorden bleef, wordt nu kwaadschiks door de bezuinigingen
afgedwongen.

LOAD-DATE: 26 April 2013

LANGUAGE: DUTCH; NEDERLANDS

GRAPHIC: Bingomiddag in Amsterdam, met mooie prijzen.
Foto Joost van den Broek / de Volkskrant

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              115 of 161 DOCUMENTS



                                 de Volkskrant

                             20 april 2013 zaterdag

Wakker worden

BYLINE: JEAN-PIERRE GEELEN

SECTION: V Weekend; Blz. 2

LENGTH: 692 woorden


Medialogica: Geelen over rechtse tv

WNL hoopte het rechtse antwoord te vinden op al die linkse
actualiteitenprogramma's op tv. Voorlopig is het bij een zoektocht gebleven.

Jean-Pierre Geelen en Wilma de Rek beschouwen om en om de grotere verbanden in
de media van deze week

'Ben ik eigenlijk wel rechts genoeg?' Toen Eva Jinek zich die vraag stelde in de
spiegel van haar styliste, liet het antwoord zich raden. Nee dus. Vandaar
natuurlijk dat ze haar conclusies trok, en omroep Wakker Nederland na een
jaartje al verruilde voor de christelijke combinatie NCRV/KRO.

O ja, ze heeft zich er laten verleiden met een dagelijkse talkshow, maar dat was
natuurlijk bijzaak.

Bij WNL werd een publicitair traantje weggepinkt na het bekend worden van het
nieuws. Logisch: Eva Jinek op zondag was het enige WNL-programma dat een béétje
het aanzien waard was; al deden het paarse bankje en de hoogwaterpijpen van de
talloze oudere heren nog zo hun best het luie oog te teisteren.

De talkshow kende een vast deurbeleid: een politicus, een musicalster en nog
'iemand van televisie'. Een 101'tje op Teletekst was snel geboekt, omdat er
altijd wel een parlementariër bereid was te profiteren van het nieuwsluwe
mediamomentje. De bal lag op de middenstip, het doel onbemand. Altijd prijs. Je
moest er wel voor om zes uur je bed uit - welkom bij Wakker Nederland.

Mart Smeets viel eens vrolijk uit naar Jinek en de 'autocue-generatie'. Vroeger,
toen alles nog beter was, declameerde een nieuwslezer uit het hoofd, beweerde de
nar. PVV'er Dion Graus liet zijn haar afknippen in zijn sollicitatie naar een
rol in Flikken Maastricht.

Lachen. Mogelijk de verdienste van de talkshowhost en de krachten die zij
kennelijk losmaakt bij balorige mannen (vrouwen lieten zich zo niet gaan) van
zekere leeftijd. Maar wat was er rechts aan?

'WNL is een nieuwe omroep voor hard werkend Nederland', meldt de website van de
jonge club. En: 'Burgers rechts in het midden moeten zich er ook thuis kunnen
voelen.' Het antwoord op het schrikbeeld van 'driemaal de Volkskrant'. Maar
usual suspects van Jinek op zondag zitten - op Geert Wilders na - evengoed in
Pauw & Witteman of DWDD, waar ze dezelfde behandeling krijgen.

Eva Jinek wilde behagen. Dodelijk voor wie gelooft in wakkere, 'rechtse'
journalistiek. Die bestaat natuurlijk niet, er is enkel goede en slechte
journalistiek. Maar wie erin gelooft, moet op Fox-achtige wijze aanklagen,
veroordelen en uithalen. De linkse gasten snoeihard het fileermes op de keel
zetten.

Dat kennen we in Nederland niet, en dat is jammer. Nu moet de arme hardwerkende
burger het bij elk begin van zijn harde werkdag doen met Vandaag de Dag, ook
WNL. Een doodsaai ontbijtprogramma waarbij hij al snel weer in slaap valt.
Afgelopen woensdag: 'De marathon van Londen gaat gewoon door.' Een
verslaggeefster stond in Enschede. Daar wordt dit weekend ook een marathon
gelopen, vandaar. Ging - dat is gek - gewoon door, de organisatie had er zelfs
'veel zin in'. Terug naar de studio in Hilversum: 'Leerlingen in Friesland zijn
nu al aan het oefenen voor de inhuldiging.'

Dommig alléén, is nog niet rechts.

Toen ik vorige week de slaap weer niet kon vatten, luisterde ik om vijf uur 's
nachts naar Radio 1. WNL ontving de bedenker van de stormparaplu. Een
ondernemer; altijd rechts, is de gedachte.

Dat idee is ooit bedacht door de TROS, toen die nog rechts was, ergens vlak na
de oorlog. Tineke Verburg en Ed Nijpels, samen in TROS Aktua in bedrijf. Op de
website van Verburg staan vermakelijke fragmenten uit die tijd, inclusief
bloopers.

Tineke aan Ed over welk onderwerp ze vanavond gingen belichten. Ed: 'Ik zou het
niet weten, ik tast volledig in het duitser.'

Tineke: 'Je tast in een Duitser?'

Met rechts viel ook toen al te lachen.

Maar wat wilde vorige week de paraplu-ondernemer van de overheid? Iets met
'faciliteren' en 'netwerken', mantra's voor de moderne handelsgeest, een uur
lang. Geen woord over belastingverlaging, asielzoekers of werkschuw tuig.
Gemiste kans.

Hallo vrinden van de rechtervleugel: Wakker worden! Of het eerste rechtse
boegbeeld eindelijk eens wil opstaan.

Eva Jinek wilde behagen. Dodelijk voor wakkere, 'rechtse' journalistiek

LOAD-DATE: 19 April 2013

LANGUAGE: DUTCH; NEDERLANDS

GRAPHIC: WNL-presentatrices Eva Jinek (links) en Merel Westrik.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              116 of 161 DOCUMENTS



                                 de Volkskrant

                             20 april 2013 zaterdag

'Ik verkies een monarchie op de fiets'

BYLINE: PATRICK VAN IJZENDOORN

SECTION: Boeken

LENGTH: 2192 woorden


John le Carré: spionage-auteur hekelt de managementcultuur

In zijn jongste roman keert John le Carré terug naar het onderwerp waarover hij
niet uitgesproken raakt: de oorlog tegen het terrorisme. Het Westen verraadt
zijn idealen. Als een moderne Hamlet ageert hij tegen de 'rottenness' in de
staat.

Een ouder echtpaar duikt op uit de sneeuwstorm die woedt in de Londense
intellectuelenwijk Hampstead Village. Ze lopen hand in hand en praten opgewekt.
De man, wiens haar zo wit is als dat van Willem Oltmans, ziet een vreemdeling
die in een portiek staat te schuilen. 'U zult de Nederlandse journalist zijn',
veronderstelt hij, 'zeer ruim op tijd. Dat is heel keurig. Komt u snel mee naar
de warmte.'

De warmte is een Victoriaanse villa in de Gainsborough Gardens, het Londense
pied-à-terre van John le Carré. Hij is in de stad voor de aanstaande bevalling
van zijn kleindochter, maar ook om journalisten, die over zijn jongste boek
willen praten, een lange tocht te besparen naar zijn huis op Land's End,
Cornwall.

In die witte woning op een afgelegen klif heeft de 81-jarige spionage-auteur
(echte naam: David John Moore Cornwell) in veertig jaar een omvangrijk en
hooggeprezen oeuvre bij elkaar geschreven. Letterlijk. Hij schrijft alles met de
hand, waarna zijn vrouw Valerie de teksten uittikt.

Zo ook van A Delicate Truth, waarvan de Nederlandse vertaling, Een broze
waarheid, eerder verschijnt dan het Engelse origineel. Het boek heeft ook een
Nederlands tintje, want achterop prijkt een door Anton Corbijn genomen foto van
de schrijver. 'Het verbaast me hoe snel dat ging. Binnen drie minuten was hij
klaar, zonder belichting. De foto is genomen in een nucleaire schuilkelder, in
Hamburg', zegt Le Carré.

Deze locatie past bij een man wiens leven en oeuvre zijn bepaald door de Koude
Oorlog, eerst als Britse spion in Berlijn en later als schrijver van befaamde
spionagethrillers als Call for the Dead (zijn debuut in 1961), The Spy Who Came
in from the Cold, The Looking Glass War,Tinker Tailor Soldier Spy en Smiley's
People. Anders dan in de actierijke James Bond-boeken van ex-geheim agent Ian
Fleming draait het bij Le Carré om psychologie. Goed en kwaad zijn er minder
absoluut. Le Carré is, zacht gezegd, geen Bond-adept.

Hamburg, de meest anglofiele van alle Duitse steden, is een voorname locatie in
A Most Wanted Man (Aangeschoten wild) uit 2008,waarin de oorlog tegen het
terrorisme centraal staat. Anton Corbijn verfilmt deze thriller, met hoofdrollen
voor Philip Seymour Hoffman en Willem Dafoe. Le Carré kijkt uit naar het
resultaat: 'Corbijn is erg Nederlands. Een prachtige persoon, aantrekkelijk,
maar op een teruggetrokken manier. Niet gemakkelijk te verleiden. Op de set
heeft dit onbeweeglijke object te maken met een brok natuurgeweld dat Philip
Seymour Hoffman heet, een wilde en flamboyante Amerikaan. Deze botsing van
persoonlijkheden moet iets moois opleveren.'

Le Carré kan het weten, want doordat vrijwel al zijn boeken zijn verfilmd, kent
hij de filmwereld van binnenuit. 'Je hoort vaak verhalen over grote ego's op de
filmset, maar ik stond altijd versteld van de discipline van grote acteurs als
Anthony Hopkins en Sean Connery. Ze zijn allebei soldaat geweest. Zou dat het
zijn?'

De hoogste lof reserveert Le Carré voor acteur Alec Guinness (1914-2000), die
zijn al te menselijke anti-held George Smiley heeft vereeuwigd. 'Dat was een
onvergetelijke ervaring. We hadden hem vier jaar tot onze beschikking. Alec
speelde het hele National Theatre leeg, want alle acteurs wilden meedoen bij de
verfilmingen van Tinker en Smiley's People. Hij was zo goed dat ik bij het
schrijven van dat laatste boek niet Smiley maar Guinness voor ogen had.'

Het heeft Le Carré veel moeite gekost om afscheid te nemen van Smiley, die zo
vaak terugkeerde in zijn romans dat hij op de Sinatra onder de spionnen ging
lijken. Bij zijn definitieve afscheid liet Le Carré hem tegen aankomende geheim
agenten zeggen dat na het communisme het doorgeslagen kapitalisme de nieuwe
vijand is. Sindsdien variëren de onderwerpen in Le Carrés boeken van
machtsmisbruik door farmaceuten (The Constant Gardener, 2001) tot witwassende
oligarchen in de Londense City (Our Kind of Traitor, 2010).

In Een broze waarheid keert de auteur terug naar Britse bodem en naar het
onderwerp waar hij niet over uitgesproken raakt: de oorlog van Bush, Blair en
kompanen tegen het terrorisme. De plot: ex-militairen en huurlingen voeren een
geheime opdracht uit op de Rots van Gibraltar. Het doel is het ontvoeren van een
Al Qaidaleider, maar het gaat grandioos mis. Een talentvolle medewerker van de
verantwoordelijke bewindsman, Toby, komt heimelijk in opstand tegen zijn baas.
Ook is er de gepensioneerde, parmantige ex-diplomaat Kit, die als waarnemer ter
plekke was bij de operatie, maar pas jaren later ontdekt wat er echt is gebeurd.
Kit zoekt contact met Toby, daartoe aangezet door zijn vrouw en knappe dochter.
'Voor gezond verstand moeten we bij de vrouwen zijn', zegt Le Carré lachend,
'ons mannen heeft het verlaten.'

In Een broze waarheid hekelt hij de managementcultuur op de ministeries
(Personeelszaken heet er opeens Human Resources), de agressieve nieuwe elite
(gepersonifieerd door de minister) en de orwelliaanse dubbelspraak (het bedrijf
'Ethical Outcomes' zit achter de operatie). 'Of ik boos was tijdens het
schrijven? Ik werd meer gegrepen door acute frustratie. Er is zoveel mis binnen
de ministeries. Ik wil graag dingen veranderd zien. Ik word ongeduldig. Dat mag
wel op mijn leeftijd.'

De naam 'Blair' maakt veel los bij Le Carré, die zichzelf ziet als een
patriottische socialist in de traditie van George Orwell, de schrijver van de
politieke satire Animal Farm. 'Blair heeft een oorlog gevoerd op basis van
leugens. Een doodzonde. Dat hij zichzelf lijkt te geloven, heeft te maken met
zijn achtergrond. Hij is een goede acteur, een jurist en een overtuigd christen.
Dat ik tegenwoordig voor de monarchie ben, heeft te maken met de angst dat
mensen als Blair president kunnen worden. Maar dan wel een monarchie op de
fiets, zoals bij jullie.'

Net als in de rest van zijn oeuvre speelt het thema 'verraad' een belangrijke
rol in de roman. Het Westen verraadt zijn idealen door zich te laten meeslepen
in de tactieken van de vijand, bijvoorbeeld door marteling ('enhanced
interrogation') te gedogen. Onder Blair zijn de socialistisch-humanistische
idealen van Labour uitgehold. Le Carré noemt de New Labour-premier spottend 'the
man of the people'.

Maar ook een positieve vorm van verraad heeft een rol in het verhaal. Le Carré
moest daarbij denken aan de (vermeende?) zelfmoord van de Britse wapeninspecteur
David Kelly in 2003. Hij verdiepte zich in de zaak en sprak met ex-diplomaat
Carne Ross, om een beeld te krijgen van wat zich achter de schermen van de
Irak-oorlog afspeelde. 'Kijk, ik geloof niet dat Kelly vermoord is, maar hij is
wel de dood ingejaagd nadat hij de noodklok luidde. Toby en Kit zien zich
gedwongen op te staan tegen hun bazen en tegen een machtige bedrijfscultuur. Dit
is een bekend fenomeen uit jullie calvinistische cultuur: het moment kiezen
waarop ongehoorzaamheid nog de enige weg is.'

Het brengt Le Carré op zijn ongenoegen over de Britse geheime dienst, het
'Circus', zoals hij zijn voormalige werkgever in zijn boeken noemt. 'Agenten
moeten informatie verzamelen en op basis daarvan de waarheid vertellen aan hun
opdrachtgevers. Zo ging het vroeger althans. Ten tijde van Irak wilde Blair
bepaalde inlichtingen, waarna de baas van de dienst Blair gaf wat hij wilde. Zo
ontstond het beruchte dodgy dossier, de basis voor de oorlog.

'Ik kan je één ding zeggen: machthebbers vinden inlichtingendiensten geweldig,
vanwege het geheimzinnige karakter en de korte lijnen. Je hebt geen last van
commissies zoals bij de gewone ambtenaren. Spionnen op hun beurt ruiken hun kans
en gaan politici manipuleren. Hoe zwakker de politici zijn en hoe verwarder de
bevolking is, des te meer macht de spionnen, de spooks zich toe-eigenen.'

Le Carré wijst op de geheime rechtbanken waar door inlichtingendiensten
goedgekeurde juryleden zullen oordelen over van terrorisme verdachte individuen.
En er zijn meer voorbeelden: 'De Britse regering betaalt liever 6 miljoen pond
schadevergoeding aan degenen die ten prooi zijn gevallen aan clandestiene
operaties dan dat de waarheid op tafel komt, een waarheid die schadelijk is voor
geheim agenten. Daar maak ik me druk om. You're fucked in zo'n situatie, als
gewone burger, geloof me. Als openheid betekent dat we kwetsbaarder zijn voor
terroristen, dan moet dat maar', zegt Le Carré, als een hedendaagse Hamlet
agerend tegen de rottenness in de staat.

Het Britse talent voor spionage dateert volgens Le Carré uit de glorietijd van
de East India Company, de Britse handelsonderneming die vanaf 1600 drie eeuwen
lang de Britse belangen overzee behartigde - goedschiks en kwaadschiks. 'De
kunst van het overleven behelsde het verzamelen van inlichtingen. Dat behoorde
tot de dagelijkse werkzaamheden. Informatie was nodig om volkeren te verdelen,
de juiste mensen om te kopen en de maharadja's te betoveren. Dit was de wereld
van Rudyard Kiplings roman Kim. Het Nabije Oosten was al helemaal een walhalla.
Arabieren zijn gevoelig voor charme en begrijpen, net als wij Britten, de kracht
van sociale magie. Ik noem Lawrence of Arabia en je ziet het voor je.'

Dat de jonge David Cornwell, geboren in het Zuid-Engelse Dorset, geboeid raakte
door geheimen was een neveneffect van de praktijken van zijn vader, een
charmeur, oplichter en een bekende in de Londense onderwereld. Diens vrouw kreeg
genoeg van de fratsen van haar eega en sloop 's nachts het huis uit, nadat ze
haar twee kinderen een kus op het voorhoofd had gegeven. David was toen net 5
jaar. Kort daarop werd hij door zijn vader naar een kostschool gestuurd. Pas op
zijn 21ste zag hij zijn moeder weer.

'De kostschool is een goede opleiding voor een spion. De ontberingen maken je
sterk, je leert je talen en doet straatwijsheid op, maar niet in de gewone
lower-classbetekenis van het woord. Je maakt deel uit van een soort
upper-class,een homo-erotische, subcriminele gemeenschap van bevroren kinderen,
opgegroeid zonder moederliefde. Voorkomend, elegant, rusteloos én larcenous,
geneigd tot diefachtig gedrag.'

Er klinkt enige nostalgie door in Le Carrés stem, een sentiment dat al
bespeurbaar was bij het betreden van zijn huis. Naast een Victoriaanse kaart van
Londen hangen daar zo'n vijftien hoeden aan de wand. Smiley-hoeden.

'De Britse kostscholen hebben goede spionnen voortgebracht, verraders en iemand
als de charmante burgemeester van Londen, Boris Johnson. Maar het is een
uitstervende soort. Tegenwoordig werft de geheime dienst via openbare
advertenties en wordt er actief gezocht onder mensen uit alle hoeken van de
samenleving. Vroeger werd er op heel informele wijze geronseld. Je werd op het
herentoilet op je schouder getikt', zegt Le Carré, die zelf gerekruteerd werd in
een anglicaanse kerk in het Zwitserse Bern, waar hij Frans en Duits studeerde.

Naar de Koude Oorlog verlangt hij niet terug en hij blijft dromen van een
klassenloze samenleving. 'Wat we nodig hebben, is verzet tegen machtsmisbruik
van overheden en het bedrijfsleven, voor zover daar nog verschil tussen bestaat.
Niet langer blindelings conformeren. Wat dat betreft leeft de geest van Smiley
voort bij Toby en Kit. Daar ligt onze hoop.'

John le Carré: Een broze waarheid

Uit het Engels vertaald door Rob van Moppes.
Luitingh-Sijthoff; 352 pagina's; EUR 19,95.

De Engelse editie, A Delicate Truth, verschijnt op 25 april.

VIJF KEER LE CARRé

Call For The Dead (1961)

Le Carrés debuut, over Oost-Duitse spionnen in Engeland. We maken kennis met
George Smiley, de stille, discrete geheim agent die de auteur nog vele jaren
trouw blijft.

Tinker, Tailor, Soldier, Spy (1974)

George Smiley jaagt op een Russische mol in het 'Circus', de Britse geheime
dienst. Een doolhof van verraad en bedrog, verfilmd met Gary Oldman als Smiley.

A Perfect Spy (1986)

In Le Carrés meest autobiografische verhaal blikt dubbelspion Magnus Pym terug
op zijn getroubleerde jeugd. De beste Britse naoorlogse roman, volgens Philip
Roth.

The Constant Gardener (2001)

Diplomaat Justin Quayle probeert te achterhalen waarom zijn vrouw is vermoord en
stuit op malafide praktijken van de farmaceutische industrie. Verfilmd met Ralph
Fiennes.

Our Kind of Traitor (2010)

Le Carrés 22ste: Peregrine Makepiece, docent Engels in Oxford, verzeilt in een
Brits-Russisch wespennest rond de maffiose oligarch Dima. Spannend als
Hitchcock, vond The New York Times.

PAPIERVERSNIPPERAAR

De Amerikaanse uitgever van A Delicate Truth heeft de eerste oplage van
honderdduizend exemplaren moeten vernietigen. Tot zijn schrik had de schrijver
ontdekt dat zijn laatste redactionele correcties niet waren doorgevoerd. Zelfs
de opdracht ('for the incomparable VJC'- zijn echtgenote) stond er fout in. Zo'n
veertig ongecorrigeerde exemplaren zijn aan de papierversnipperaar ontsnapt. Dat
worden verzamelobjecten.

'Voor gezond verstand moeten we bij de vrouwen zijn, ons mannen heeft het
verlaten'

'Hoe zwakker de politici zijn en hoe verwarder de bevolking is, des te meer
macht spionnen zich toe-eigenen'

LOAD-DATE: 19 April 2013

LANGUAGE: DUTCH; NEDERLANDS

GRAPHIC: Foto Anton Corbijn

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              117 of 161 DOCUMENTS



                                 de Volkskrant

                            18 april 2013 donderdag

Geachte redactie

SECTION: Opinie en Debat; Blz. 31

LENGTH: 686 woorden


Belastingontwijking

De heer Jansen neemt belastingontwijking op de korrel (O&D, 16 april). Hij lijkt
daarbij te denken dat belasting ontwijken alleen iets van 'rijke' mensen is.
Maar niemand wil toch meer (belasting) betalen dan strikt noodzakelijk is?

Ga je speciaal de grens over om goedkoper te tanken of om sigaretten te halen?
Koop je nog snel iets vóór de btw omhoog gaat? Of wacht je juist even,
bijvoorbeeld als de btw voor verbouwingen omlaag gaat? Breng je je oldtimer naar
de sloop als je er houderschapsbelasting voor moet gaan betalen?

Allemaal dingen die je kunt doen om voordeliger uit te zijn - maar daarbij
ontwijk je dus ook belasting. En gelukkig mag dat gewoon.

Bas de Bruin,

Apeldoorn

Belastingontwijking (2)

Terwijl ik na de verkoop van het huis van onze vorig jaar overleden dochter
erfbelasting moet betalen over een niet bestaande waarde (de WOZ-waarde is
namelijk hoger dan de opbrengst van de verkoop), weten de Oranjes deze belasting
op slimme wijze via stichtingen en dergelijke in verre oorden te ontwijken (Ten
eerste, 15 april).

Zo eigenen zij zich gelden toe die volgens 'de aard van de wet' aan de staat, of
beter: het volk ten goede moeten komen. Wie zich dan de troonrede in herinnering
roept, over solidariteit en saamhorigheid, begrijpt dat sociale rechtvaardigheid
blijkbaar niet voor iedereen hetzelfde is.

Ze hebben daarbij dan wel 'de regel van de wet' aan hun zijde, maar voor velen
is het inmiddels duidelijk hoe moreel verwerpelijk deze legale constructies
zijn. Zelfs de president van de Europese Unie Van Rompuy merkte dat een paar
dagen geleden op.

Hoe mooi zou het zijn als juist in deze tijd onze koning de weg wijst naar een
rechtvaardiger en socialer toekomst. Kom op Willem-Alexander, stel een
koninklijke daad!

R. Schunselaar

, Zwolle

Vage invulling

'Ik weet het ook niet', zegt de Groningse wethouder Dig Istha (PvdA) met voor
het gezicht geslagen handen (Binnenland, 17 april). Er wordt in Groningen, om
het tochtgat dat Grote Markt heet aantrekkelijker te maken, een gebouw
neergepoot dat minstens 71 miljoen euro gaat kosten. Een gebouw met een vage
invulling, een gebouw dat de gewone man niet wil en dat er tóch komt.

Een gebouw dat er al wel staat, en dat de gewone man wél wil, is het IVAK, de
'cultuurfabriek' in Delfzijl. Al jaren verzorgen de leerkrachten van het IVAK op
scholen cultuurprojecten en in het gebouw muzieklessen, toneellessen,
schilderlessen en nog veel meer. Voor mij en mijn kinderen zijn deze
professionals een bron van inspiratie.

De kiem voor het Groningse Forum is gelegd door bibliotheekmedewerkster Jeanette
Straatemeier. 'Als we mensen willen bereiken aan die kant van de Grote Markt,
moeten we de bibliotheek daar neerzetten.' Geniaal plan. In Delfzijl wordt de
bibliotheek gewoon gesloten. Ook het IVAK staat op de nominatie voor sanering.

'Misschien gaat het in 2017 economisch weer beter dan nu', zegt Dig Istha,
verwijzend naar de opleverdatum van het Forum. Zal dat de reden zijn dat
Delfzijl de sluiting van de cultuurfabriek voor 2016 heeft gepland? Omdat tegen
die tijd alles vast is opgelost?

Gisteren bezochten gemeenteraadsleden de cultuurfabriek. Vrijwilligers en
leerkrachten probeerden hun duidelijk te maken dat een cultureel centrum echt
iets nuttigs is en niet enkel iets dat geld kost. Op 25 april wordt het
definitieve besluit genomen. In deze sombere tijden kan ik al raden wat het
wordt.

Een gebouw zonder duidelijke functie wordt gebouwd, een gebouw met duidelijke
functie wordt gesloopt. Exemplarisch voor de politiek in dit land.

Duco de Klonia,

Bierum

Reclamerotondes

Om afleiding te voorkomen, zijn er in Nederland rotondes zonder verkeersborden.
En nu zijn er ineens gemeenten die rotondes laten sponsoren door bedrijven
(Binnenland, 17 april). Gezien het aantal fouten dat nu al op rotondes wordt
gemaakt (vergeten richting aan te geven en fietsers geen voorrang geven), lijkt
me (aanvullende) afleiding in de vorm van reclameborden een slechte zaak. Wat
zeg je als je een fietser plat rijdt? 'Sorry, ik lette niet op, ik zat net naar
de reclame van de plaatselijke loodgieter te kijken.'

Albert Willem Knop,

Horn

LOAD-DATE: 17 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              118 of 161 DOCUMENTS



                                 de Volkskrant

                             17 april 2013 woensdag

Cultureel visitekaartje splijt stad Groningen

BYLINE: VAN ONZE VERSLAGGEEFSTER ANA VAN ES

SECTION: Binnenland

LENGTH: 1256 woorden


Reportage Groninger Forum


Groningen moet fors bezuinigen, maar bouwt toch een cultuurpaleis, waarvan niet
vaststaat wat er in moet gebeuren.

Net als in Groningen stuitte de recente bouw van cultuurpaleizen ook in Den Haag
en Utrecht op verzet. In Den Haag werd vorig jaar een verhit debat gevoerd over
de bouw van het Spuiforum. Dat gebouw moet vanaf 2018 onderdak bieden aan het
Nederlands Dans Theater, het Residentie Orkest en het Koninklijk Conservatorium.
Tegenstanders vinden het nog steeds een schande dat er wordt bezuinigd op
buurthuizen, kunst en cultuur, en anderzijds 181 miljoen euro wordt uitgetrokken
voor een 'prestigeproject'. De gemeenteraad stemde in november met het plan in.



In Utrecht moet in 2014 het nieuwe muziekpaleis TivoliVredenburg openen: kosten
140 miljoen, veel duurder dan aanvankelijk begroot. Het enorme gebouw van 45
meter hoog heeft vijf zalen voor onder meer klassiek, pop en jazz. Het
muziekcentrum Vredenburg is er grotendeels voor gesloopt, maar de oude grote
zaal is in het nieuwe gebouw opgenomen. Wat er met de huidige popzaal Tivoli
gaat gebeuren, is nog niet bekend.

Ook in andere steden verzet tegen cultuurpaleizen

In het centrum van Groningen, vlak onder de Martinitoren, verrijst de nieuwe
blikvanger van de stad: het Groninger Forum. De bouw is al begonnen, maar
ondertussen is nog steeds niet duidelijk waarvoor het complex van elf etages
straks precies gebruikt gaat worden. Hoe kan dat? Wethouder en PvdA-prominent
Dig Istha slaat zijn handen voor zijn gezicht. 'Ik weet het ook niet.'

De plannen voor het Forum lijken zo veelbelovend. Als het in glas en
zandkleurige steen uitgevoerde gebouw over vier jaar de deuren opent, moet de
noordelijke provinciestad een cultuurpaleis rijker zijn van internationale
allure. Een attractie, zo staat in een ambtelijke nota, die doet denken aan
Covent Garden in Londen, aan het Centre Pompidou in Parijs.

'Kijk naar het Guggenheim museum in Bilbao', zegt Rob Pronk, een van de
initiatiefnemers van het project. 'Dat heeft die hele stad veranderd.'

De verwachtingen kunnen niet mooier zijn. Maar dit moment is in Groningen alleen
dit zeker: de gemeente investeert 71 miljoen euro in een gebouw waarvan niet
vaststaat wat er binnen gaat gebeuren. In het Groninger Forum zijn etages
gereserveerd voor drie gemeentelijke instanties die nu elders in de stad al
bestaan: de openbare bibliotheek, een arthouse bioscoop en de stadsarchieven.
Ook het Groninger Museum zal er een klein deel van haar collectie exposeren.

Daarbij mag het beslist niet blijven, waarschuwt de nieuwe Forum-directeur Dirk
Nijdam, onlangs voor drie maanden aangesteld om het project nieuw elan te geven.
'We moeten geen bedrijfsverzamelgebouw worden.' De vraag die rond het Groninger
Forum spookt is: hoe moet het gebouw dan wel worden ingevuld?

Kwartiermaker Nijdam zou daarop graag een antwoord geven. Maar hoewel de
parkeergarage onder het gebouw al flink vordert, is het daarvoor nog te vroeg.
Hij is realistisch: een volledig antwoord formuleren in de drie maanden dat hij
hier zit, is misschien te veel gevraagd. 'Iets van een antwoord in stelling
zetten, dat moet lukken. Dit is niet iets om in de kroeg te beslissen boven een
biertje.'

Met zoveel onzekerheid wankelt het draagvlak voor het Forum tot in het Groningse
gemeentebestuur. Het Forum komt uit de koker van de PvdA, in de stad van oudsher
de grootste partij. Twee coalitiepartijen in het college van B en W, VVD en SP,
leggen zich slechts tandenknarsend neer bij de bouw. Op het stadhuis is het nog
onvoltooide gebouw al jaren een politieke splijtzwam.

'Wij blijven niet zeggen: we willen dit niet', zegt VVD-raadslid Max Blom. 'Het
Forum is een gepasseerd station. We hopen nu dat het een grote publiekstrekker
wordt. Maar wij zijn geen voorstander van zo'n cultuurpaleis.'

'Ik kan hier geen joepieverhaal over houden', zegt SP-fractievoorzitter Jimmy
Dijk. 'Politiek ligt het voor ons heel gevoelig.'

Ook onder de bevolking broeit verzet. De gemeente Groningen moet de komende
jaren 40 miljoen euro per jaar bezuinigen. Het traditionele nieuwjaarsfeest in
de stad, dat door inwoners altijd druk werd bezocht, is dit jaar onverwacht
geschrapt om de begroting op orde te krijgen. Tegelijkertijd is er wel geld om
tientallen miljoenen te investeren in een 45 meter hoog bouwwerk met een
onzekere bestemming.

'Het draagvlak is gering en zakt verder weg', zegt PvdA-wethouder Dig Istha, die
afgelopen herfst is benoemd, kort nadat de bouw officieel van start was gegaan.
'Niet alleen onder de gemiddelde Groninger, maar ook bij cultureel
geïnteresseerden.' Binnen zijn eigen partij keerde de afgelopen jaren een aantal
prominente leden in de stad zich tegen het Forum.

Istha, die een lange carrière als spindoctor achter de rug heeft, wil 'de wijken
in', om burgers terug te winnen voor het culturele visitekaartje achter de Grote
Markt. 'Ik bedoel niet echt: met een rode vlag langs huizen en aanbellen, maar
ik wil gewone burgers bij het Forum betrekken.' Door bijeenkomsten te beleggen
met cultuurkenners in de stad hoopt hij eindelijk duidelijk te krijgen wat het
Forum moet behelzen. 'Dat is nu onvoldoende uitgewerkt.'

Op de werkkamer van Istha staat een maquette van het Forum. Dat gebouw biedt
zoveel mogelijkheden, mijmert hij. Debatten, ad-hoctentoonstellingen, elke paar
weken iets nieuws. 'Dat hoeft echt niet zoveel te kosten. Misschien gaat het in
2017 economisch weer beter dan nu.'

Neem astronaut André Kuipers, die begin april in de stad was. 'Hang daar een
tentoonstelling over ruimtevaart aan op.'

'Vergelijk het met het Centre Pompidou', zegt de wethouder dan. 'Daar werd eerst
ook heel negatief over gepraat. Maar toen het er eenmaal was, kreeg dat een
enorme aantrekkingskracht.'

Op de Grote Markt, tegenover de Martinitoren, staat een blauw noodgebouw waar
inwoners informatie kunnen krijgen over het Forum. Op een doordeweekse middag
komen hier alleen toeristen, die de verkeerde deur nemen op zoek naar het
aangrenzende VVV.

Hoe komt Groningen eigenlijk aan het plan voor het Forum? Het is niet
voortgekomen uit een gebrek aan cultureel aanbod in het Noorden, maar is
begonnen met 'het probleem' van de oostwand van de Grote Markt. Een rij
naoorlogse panden ontsiert daar het historische stadshart. Een serie planologen
had de tanden al tevergeefs stukgebeten op een alternatief bouwwerk. Ten einde
raad bedacht het gemeentebestuur tien jaar geleden: we moeten burgers laten
meedenken.

Het winnende idee kwam van bibliotheekmedewerkster Jeannette Straatemeier,
actief bij de PvdA. 'Als we mensen willen bereiken aan die kant van de Grote
Markt, moeten we de bibliotheek daar neerzetten. Want die trekt al veel
bezoekers.' Het gemeentebestuur reageerde verbaasd, want de openbare bibliotheek
van Groningen zetelt al in een modern gebouw, pal in het centrum, ontworpen door
een Italiaanse architect. 'Er werd gelachen. Maar daarna gingen ze het idee
serieus uitwerken.'

Straatemeier, inmiddels ereburgeres van de stad, vreest soms dat het Forum te
groot is geworden voor Groningen. Die vergelijkingen met het Centre Pompidou,
met het Guggenheim, dat is te veel. 'Dat vraagt iets spectaculairs, en dat vormt
een enorme drempel. Ik heb altijd gezegd: die vergelijking met de hele wereld,
dat is natuurlijk onzin. Hou het klein. Voor de stad, de provincie en net iets
meer.'

Jimmy DijkSP-fractievoorzitter in de gemeenteraad

miljoen euro gaat de bouw van het complex in het centrum van de stad ten minste
kosten.

71

Ik kan hier geen joepieverhaal over houden. Politiek ligt het voor ons heel
gevoelig

LOAD-DATE: 16 April 2013

LANGUAGE: DUTCH; NEDERLANDS

GRAPHIC: De bouw van de nieuwe blikvanger van de stad, het Groninger Forum, is
reeds begonnen. Maar 'het draagvlak is gering en zakt verder weg', zegt
PvdA-wethouder Dig Istha.
Foto's Harry Cock / de Volkskrant
Maquette van het Groninger Forum met links de Martinitoren.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              119 of 161 DOCUMENTS



                                 de Volkskrant

                             12 april 2013 vrijdag

Razend mooi

BYLINE: DOORGIJSBERT KAMERFOTO DANIEL COHEN

SECTION: V Opening

LENGTH: 1772 woorden


Popmuziek interview Steve Earle


Singer-songwriter Steve Earle (58) is terug met een album vol prachtige liedjes
over wanhoop en crisis. De zorg voor zijn zoontje van 3 houdt hem op de been.

Elke dag als Steve Earle van zijn huis in het New Yorkse Greenwich Village naar
de sportschool wandelt en 6th Avenue oversteekt, ziet hij een rij mensen naast
een kerk staan. 'De rij wordt dagelijks groter, terwijl ik altijd dacht dat de
katholieke kerk het zo zwaar heeft nu.' Nadere beschouwing leerde echter dat die
mensen niet voor de kerk kwamen, maar voor de gaarkeuken ernaast. 'Dat was echt
even schrikken. Ik woon in een van de duurdere wijken van New York, maar ook
daar heeft de crisis flink toegeslagen. Het ergste is nog dat iedereen in mijn
buurt doet alsof er niks aan de hand is. Met strakke gezichten lopen ze langs de
mensen die hun buren waren, maar nu dakloos zijn of dat spoedig kunnen worden.'



De Amerikaanse singer-songwriter Steve Earle (58) - een van de grondleggers van
de huidige americana, van knauwende, basale rock 'n' roll met een snik - heeft
er een liedje over geschreven, zegt hij in het Amsterdamse Café Americain.
Invisible heet het en het staat op zijn nu verschenen vijftiende studio-album
The Low Highway. Het is niet het enige liedje waarin het verslechterde
sociaal-economische klimaat in zijn land centraal staat. The Low Highway is het
resultaat van 'jarenlang met een bus over de snelwegen van het ene dorp naar de
andere stad toeren. Wat ik daar gezien heb, stemt me zeer somber en maakt me
boos. Hoe kan het dat zo'n rijk land zo slecht voor zijn inwoners zorgt?'

Maar woede blijkt ook een stevige drijfveer voor zijn schrijverschap. Earle kwam
bovendrijven in de jaren tachtig, met de opkomst van neocountry in de VS. Een
grote man, die met een wat onhandige motoriek zijn gitaar bespeelde. Dwarser,
rauwer, rockender veelal dan andere neocountry-muzikanten uit die tijd als
Dwight Yoakam en Randy Travis. 'Ik kom uit een traditie van liedjesschrijvers
die songs maken over wat dicht bij hen staat. Wat ze op straat zien, wat er in
hun familie gebeurt en wat zo hun eigen demonen zijn.' De aartsvader van dit
genre is, vertelt Earle in rap tempo, haast docerend, de Amerikaanse folkzanger
Woody Guthrie. 'Bob Dylan, die een generatie voor mij zit, en ik hebben veel aan
Guthrie gehad. Ook wij maakten observerende liedjes over mensen die het moeilijk
hebben. Maar dat was toch uit de tweede hand. Echte armoede, waar Guthrie en
schrijvers als John Steinbeck over schreven, kwamen we natuurlijk niet tegen. We
deden een beetje alsof.'

Nu niet meer. De armoede en wanhoop van de gewone man - waar Guthrie en
countrylegende Hank Williams, een andere held van Earle, zo prangend over
schreven - komt Earle dagelijks tegen. Om de hoek. Of als hij in de toerbus zit.


'Het heeft iets dubbels. Daar zit ik dan in een peperdure luxebus, die meer kost
dan mijn huis, met notitieblokje de armoede te observeren. Maar ik hoop dat ik
iets voor al die mensen kan doen. Troost bieden wellicht. Al weet ik dat de 40
dollar die we vragen voor een optreden voor steeds meer mensen niet is op te
brengen.'

Niet voor de man in het liedje Burnin' It Down, een van de meest aangrijpende
liedjes op de nieuwe plaat. Een liedje dat een Britse recensent al verleidde tot
de omschrijving 'het beste liedje dat Bruce Springsteen nooit schreef'. Het gaat
over een man die in een uitzichtloze situatie van werkloze is terechtgekomen en
ten einde raad zijn woede richt op de vestiging van Walmart, de prijsvechtende
supermarktketen in zijn dorp die de complete middenstand heeft
kapotgeconcurreerd. 'Nothing's ever gonna be the same in this town/ I'm thinkin'
'bout burnin' the Walmart down.'

Earle kan zich goed inleven in die wanhoop. 'Ik boycot Walmart al tien jaar. Ze
zijn slecht voor hun personeel en vagen alles om zich heen weg met hun slechte
producten. Het maakt me razend dat al dit soort bedrijven ook nog eens geheel
wettelijk de belastingen kunnen ontduiken.'

Razernij omgezet in mooie liedjes die nu eens niet meteen over hemzelf gaan. Al
is de zelfkant van de maatschappij iets waarin Earle zelf ook
ervaringsdeskundige is. In de jaren tachtig raakte hij verslaafd aan harddrugs
en alcohol. En als er in zijn directe omgeving niet 'veel mensen waren geweest
die vreemd genoeg van me bleven houden', dan had hij er nu niet zo vitaal bij
gezeten.

Hij wijst naar Paradiso en vertelt: 'Ik weet nog dat ik voor het eerst naar
Europa ging, toen mijn debuutalbum Guitar Town uit was. Hier deed ik mijn eerste
show en ik raakte mijn paspoort kwijt zodat ik in de stad moest blijven. Ik zal
het nooit vergeten, zoals Amsterdam en dope ook lange tijd onlosmakelijk
verbonden waren. Maar dat was toen.'

Earle is, zo zegt hij, al jaren clean. En hij heeft al achttien jaar geen
druppel meer gedronken. Maar de angst voor een terugval is er nog steeds, zoals
hij op zijn nieuwe plaat beschrijft in het liedje Pocket Full Of Rain: 'But I'd
rather eat a pound of dirt than taste that taste again.'

Earle schreef het in een heel donkere periode, niet zo lang geleden. 'Ik hou het
hoe en waarom voor mezelf. Maar het was echt zo'n moment dat, als ik niet meer
in het afkickprogramma had gezeten en geen sponsor had gehad, ik weer was gaan
gebruiken. Je komt er nooit helemaal vanaf. Door hard te werken en door mijn
gezin red ik het.'

Earle heeft na jaren turbulentie in zijn privéleven en vijf mislukte huwelijken
eindelijk de rust gevonden bij zangeres Allison Moorer (de zus van Shelby
Lynne), met wie hij een 3-jarig zoontje heeft, John Henry.

'Mijn gezin, maar ook de keuze om in New York te gaan wonen, helpt me. Allison
haat het leven in die stad en was liever in Texas gaan wonen, waar ik ben
opgegroeid. Maar ik heb die drukte om me heen nodig. Ik doe er ook veel
inspiratie op. We hebben het er thuis wel eens over wat voor mij de beste
omgeving zou zijn. Eigenlijk aard ik overal wel, ik heb ook altijd veel
rondgezworven. Maar ik moet wel de taal goed kunnen spreken. Ik ben schrijver en
heb input van de mensen om me heen nodig. Dan valt de keuze al snel op Londen of
New York. Maar anders dan in Londen is in New York de metro wel vierentwintig
uur per dag open, dus kies ik voor New York.'

Hoewel Earle met zijn stevig in de Amerikaanse traditie van singer-songwriters,
rock 'n' roll en country gewortelde muziek een enorm oeuvre heeft opgebouwd,
noemt hij zich in de eerste plaats schrijver. 'De teksten van mijn liedjes zijn
het belangrijkst. Ik eis helderheid van mezelf en elk liedje moet ergens over
gaan. De laatste jaren krijg ik steeds meer rust om teksten met een wat langere
adem te schrijven en geniet ik ook van acteren.'

Earle speelde een rol in de HBO-tv serie The Wire en werd daarop door een van de
schrijvers ervan, David Simon gevraagd mee te doen aan de serie Treme, waarvan
in de Verenigde Staten inmiddels drie seizoenen vertoond zijn. De serie speelt
zich af in het New Orleans van vlak na orkaan Katrina. Earle speelt een wat
oudere straatmuzikant. 'Voor die rol waren ook nieuwe liedjes nodig, en zo is
langzaam het nieuwe album ontstaan. Voor de opnamen was ik soms negen maanden
achtereen van huis, en ik heb met een stijgend afgrijzen geconstateerd dat de
stad nog altijd in grote armoede verkeert. Veel mensen hebben de hoop al
opgegeven en grijpen iedere gelegenheid aan zich een stuk in de kraag te
drinken. Daar gaat het liedje After The Mardi Gras over: laat ons eerst maar
feesten, daarna gaan we wel orde op zaken stellen. Vergeet het maar, die mensen
hebben hulp van buiten nodig. Hier kom je zelf niet uit, zo weet ik.'

Los van de mensen die hij al reizend en acterend tegenkwam, is ook zijn
thuissituatie onderwerp in een van de liedjes op The Low Highway. Remember Me
gaat over een vader die zich realiseert dat hij al oud was toen zijn zoontje
werd geboren en bang is dat hij weinig van zijn opgroeiende kind zal meekrijgen.
'When you smile at me/I can hope that I do my best/With whatever time that we
got left.'

Earle: 'Ik ben 58 nu en John Henry is 3. Je hoeft geen groot wiskundige te zijn
om in te zien dat onze tijd samen beperkt is. Dat is moeilijk te accepteren. Ik
moet zorgen dat hij niks tekort komt.'

John Henry Earle is licht autistisch, zo is onlangs vastgesteld. 'Alles zal
goedkomen, maar hij heeft dure extra zorg nodig, en rijk ben ik niet.' Vandaar,
legt Earle uit, dat hij ingegaan is op een lucratief voorstel van zijn uitgever
(hij publiceerde eerder een verhalenbundel en een roman) om zijn memoires te
schrijven.

'Een gewone autobiografie wordt het niet. Meer een boek over mentorschap. In
mijn leven zijn mentoren, mensen tegen wie ik opkeek, erg belangrijk geweest.
Het eerste deel zal gaan over mijn belangrijkste leermeester, singer-songwriter
Townes Van Zandt. Het tweede deel over mensen die niemand kent, maar die me
hielpen toen ik op straat zwierf. En het derde gaat over mensen die me hielpen
in mijn afkickperiode. Zo heb ik het in mijn hoofd.'

Earle hoopt ermee de opvoeding van zijn zoontje te bekostigen. 'Van mijn
plaatverkoop zal dat niet lukken en optredens krijg ik ook steeds moeilijker
uitverkocht. Logisch, de mensen kunnen hun geld wel beter gebruiken.'

Door John Henry is hij, bekent Steve Earle, nog beter op zichzelf gaan passen en
gezonder gaan leven. 'Er zo lang mogelijk voor hem zijn, dat is waar ik het
meeste voor doe. En echt, ik kan niet wachten tot hij zo oud is dat ik hem Harry
Potter kan voorlezen. Dat is nu mijn doel in mijn leven. Gezond blijven totdat
ik alle Harry Potters aan mijn zoon heb voorgelezen.'

Steve Earle & The Dukes (& Duchesses): The Low Highway. New West Records/Sonic
Rendezvous.


Earle als acteur

Naast singer-songwriter en auteur is Steve Earle ook bekend als acteur.
Scenarioschrijver van The Wire David Simon wilde Earle's muziek destijds
gebruiken in zijn tv-serie voor HBO. Na een ontmoetting met Earle vermoedde
Simon dat deze eigenlijk ook wel camerageniek was. Earle kreeg een rolletje dat
goed uitpakte en dit leidde tot een hechte vriendschap tussen Simon en Earle. In
de serie Treme die Simon vervolgens voor HBO schreef over het New Orleans van na
orkaan Katrina, speelt Earle een wat oudere straatmuzikant die een groot
inspirator is voor jongere muzikanten in de stad. Deze Harley Wyatt ontpopt zich
als mentor voor zangeres-violiste Annie Tee, gespeeld door Lucia Micarelli, die
ook meeschreef aan enkele liedjes in de serie. Deze songs kwamen ook op Earle's
nieuwe album The Low Highway terecht.

'Ik boycot Walmart al tien jaar. Ze zijn slecht voor hun personeel en vagen
alles om zich heen weg met hun slechte producten. En ze kunnen ook nog wettelijk
de belastingen ontduiken'

LOAD-DATE: 11 April 2013

LANGUAGE: DUTCH; NEDERLANDS

GRAPHIC: Steve Earle: 'Als er in mijn directe omgeving niet zo veel mensen waren
geweest die vreemd genoeg van me bleven houden, had ik er niet zo bij gezeten.'
Daniel Cohen

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              120 of 161 DOCUMENTS



                                 de Volkskrant

                             6 april 2013 zaterdag

De koorddanskoning

BYLINE: TEKST JAN HOEDEMAN EN REMCO MEIJER

SECTION: Ten Eerste

LENGTH: 2176 woorden


Een 'jetset-koning' met een gebrekkige politieke antenne. Een premier die
opdoemende problemen soms niet ziet. En een parlement dat elke misstap aangrijpt
voor bijtende kritiek. Het is lang niet vanzelfsprekend dat Willem-Alexander een
rustig koningschap tegemoet gaat.


Zeggen dat een rapport van hoogleraar Michiel Baud over de wandaden van het
Argentijnse Videla-regime 'maar een mening' is. Verwijzen naar een brief van een
gewezen dictator in een poging je schoonvader uit de wind te houden. Met droge
ogen zeggen dat je je schoonvader gelooft als hij zegt dat hij niets van
verdwijningen wist omdat de drie gevallen die hij kende alle drie weer
terugkeerden.



Denken dat je in het platte Nederland meermalen per jaar in Mozambique tussen de
rijken der aarde kunt zitten met de bijbehorende beveiliging op tien uur reizen
van je koninkrijk. En dat ook nog verkopen als ontwikkelingssamenwerking.

Het zijn zulke dingen die Job Cohen, de man die Willem-Alexander in 2002 in de
echt verbond, tot een waarschuwing brengen over de valkuilen die klaar liggen
voor de aanstaande koning: 'De politieke antenne van Willem-Alexander? Ik vind
het moeilijk daar iets over te zeggen. Hij heeft een paar dingen gedaan waarvan
ik dacht: die politieke antenne staat niet ver uit.'

En het zijn ook precies die dingen die historicus Hermann von der Dunk onlangs
in de Volkskrant deden verzuchten dat het nog 'moeilijk' zal worden om
Willem-Alexander op het rechte pad te houden. 'Er zullen wrijvingen ontstaan.'

Minder dan een maand duurt het nog tot Willem-Alexander op de troon zit. Over de
publiciteit die hem daarbij begeleidt, zal hij niet ontevreden zijn. Lof is zijn
deel. Zijn opleiding is meer dan voltooid. Bestuurders die hem kennen, prijzen
zijn betrokkenheid en zijn intelligentie. Zijn keuze voor Máxima is alom
gewaardeerd als een meesterzet.

Zijn imago van politiek onhandige kroonprins, worstelend met het keurslijf dat
de functie hem opdringt, lijkt hij zowaar geheel achter zich te hebben gelaten.
Het is hem gegund de troon in alle rust te bestijgen. Zelfs de meest
republikeinse fracties in de Tweede Kamer, PVV en SP voorop, hebben nu even geen
zin om het feestje te verstoren. De koning moet dan wel weg, maar voorlopig
geldt: leve de koning.

Zorgen

Maar dat de oranjeroes alle scepsis nu even naar de achtergrond dringt, betekent
niet dat in politiek-bestuurlijke kringen helemaal geen zorgen meer bestaan over
het komende koningschap. Het is immers een slap koord waarop de koning moet
balanceren, leert de recente ervaring met de andere Europese koningshuizen. De
huwelijkscrisis van prins Charles en prinses Diana bracht de Engelse monarchie
aan het wankelen. In België zag koningin Fabiola pardoes haar toelage met een
half miljoen euro verlaagd nadat duidelijk was geworden dat zij successierechten
probeerde te ontlopen. De stroom aan onhandige optredens van kroonprins Filip
geven met name Vlaamse politici vrij spel om op het koningshuis te schieten.

In Spanje gaat het snel bergafwaarts met de populariteit van de ooit
onaantastbare koning Juan Carlos, nadat hij voor de camera zijn chauffeur had
geslagen, hij als erevoorzitter van het Spaanse Wereld Natuur Fonds op
olifantenjacht ging, een corrupte schoonzoon bleek te hebben én een vader met
geheime Zwitserse bankrekeningen. Het aantal Spanjaarden dat het wel gezien
heeft met de monarchie, groeit snel.

Het SP-Kamerlid Ronald van Raak haalt uit dit alles een wijze les die
Willem-Alexander wat hem betreft in zijn oren moet knopen: 'Het koningschap kan
veel verdragen, maar geen gedoe.'

Jetset-kringen

Twee karaktertrekken van de nieuwe koning bieden allerminst de garantie dat dat
gedoe er niet komt. Eén: Willem-Alexander heeft er in het verleden niet altijd
blijk van gegeven dat hij de politieke gevoeligheden in Nederland goed aanvoelt.
De affaires rond zijn schoonvader en het vakantiehuis in Mozambique zijn de
sprekendste voorbeelden.

Twee: de nieuwe koning begeeft zich in kringen waar normen gelden die hem
kwetsbaar kunnen maken. Die kringen laten zich het beste omschrijven als
'internationale jetset'. Willem-Alexander heeft al enkele tientallen jaren
dezelfde vrienden. Sommigen van hen geven geld uit, investeren in projecten.
Zelf vindt de aanstaande koning dat hij net als ieder ander van geld meer geld
moet kunnen maken. Zijn ondernemersgeest speelt al jaren op. Zo steunt hij zijn
zwager met een restaurant in Argentinië en kocht hij een lap grond als
investering. Op werk- en staatsbezoeken toont Willem-Alexander zich zeer
geïnteresseerd in hoe bedrijven winst maken.

In een glossy advertorial bij een internationaal woontijdschrift vertelde hij
enkele jaren geleden hoe hij het project in Mozambique werd ingezogen - het
vakantiehuis dat later een politiek blok aan zijn been werd. In 2006 kochten 'de
eerste Europeanen' grond in het project. Het groeide uit tot een gezelschap van
55 gefortuneerden: bankiers, vermogensbeheerders en hedgefondsmanagers. De
kroonprins betoonde zich een representant van 'leven in het nu': 'Ons werd
verteld dat we eenvoudigweg moesten komen kijken, anders zouden we een kans
missen en daar later spijt van hebben.' Hij zag er de schildpadden eieren
leggen. Speelse walvissen zag hij, vanaf zijn toekomstige bezit, in zee zwemmen
. Olifanten liepen er om de hoek. De mogelijke bezwaren van zo'n aankoop zag hij
niet meer. Hij was verkocht.

Geen gewone mensen

Die manier van denken is een risico, zegt Job Cohen in het boek
Willem-Alexander, van prins tot koning dat vandaag verschijnt. 'Er is een heel
andere kant van hem die ik in ieder geval niet ken. Dat is die internationale
jetset-kant. Met dat huis in Afrika, nu dat huis in Griekenland. En ongetwijfeld
van alles met vriendenkringen waar we niets van weten.'

De voormalige PvdA-leider typeert die kringen als een kwetsbare kant van het
koningschap. 'Aan die kant moeten niet te veel dingen misgaan. De manier waarop
zij in Nederland opereren, dat is heel goed. Dat is wat je wilt van een
koningshuis. Dat is ook het lastige van het geheel. Aan de ene kant moet het
dichtbij zijn, aan de andere kant moet je afstand houden. Het moeten gewone
mensen zijn en het mogen geen gewone mensen zijn.'

Michiel Zonnevylle, voorzitter van de Bond van Oranjeverenigingen, wees enkele
jaren geleden al op de kosmopolitische levenshouding van Máxima, die haaks staat
op het Hollandse huisje-boompje-beestjegevoel dat veel Nederlanders toch ook
graag terugzien in de koninklijke familie. De brede weerstand die de prinses in
2007 opriep met haar opmerking 'dé Nederlander bestaat niet', was in zijn ogen
een teken aan de wand. 'De prinses heeft blijkbaar nog onvoldoende inzicht in de
subtiele onderdelen van de samenleving.' De gewone man, die zag zij niet,
veronderstelde Zonnevylle. Wie dan wel? 'Te vaak speciaal geselecteerde
hoogopgeleide mensen en daardoor krijgt zij een eenzijdig intellectueel beeld
van de werkelijkheid voorgeschoteld.'

Het CDA-Kamerlid Madeleine van Toorenburg ziet hier een risico: 'Het enige waar
de koning op moet letten, is het jetsetbeeld. Máxima die even schoenen in Milaan
gaat kopen, de villa in Mozambique. Nederland is gewoon niet zo Argentijns en
flamboyant.'

Een losse minister-president

Een van de ijkpunten van een goed premierschap is de omgang met het Koninklijk
Huis. Joop den Uyl (1973-1977) redde de monarchie na de Lockheed-affaire en
verwierf daarmee faam. Dat gold ook voor Ruud Lubbers (1982-1994) en Wim Kok
(1994-2002), die koningin Beatrix begeleidden in haar eerste decennia als
staatshoofd en daarin een strakke regie voerden. Jan Peter Balkenende
(2002-2010) zat er minder bovenop en kreeg meteen het ene na het andere
pijnlijke incident voor zijn kiezen, onder meer rond de prinsessen Mabel en
Margarita.

Mark Rutte lijkt in dat opzicht veel meer op Balkenende dan op Lubbers en Kok.
Hij is een leeftijdgenoot van Willem-Alexander - ze studeerden beiden
geschiedenis in Leiden - en ze houden allebei van stoer doen, bluffen en tegen
elkaar opbieden. Verder delen ze een wat macho-achtige humor. Dat schept een
band.

Maar Rutte is ook de premier van de losse stijl. Zijn collega-ministers
beschrijven zijn manier van leiding geven als een prettige vorm van
laissez-faire: waarom moeilijk doen als het makkelijk kan? Hij is er vaak om
geprezen, maar hij heeft nu ook al meermalen ervaren hoe die houding als een
boemerang terug kan komen. In zijn eigen VVD geldt het inmiddels als een erkende
zwakte van de premier: Rutte heeft soms blinde vlekken waardoor hij opdoemende
problemen niet ziet. Zo zag hij in het najaar het oplaaiende volksoproer over de
inkomensafhankelijke zorgpremie niet aankomen en bagatelliseerde hij het
ontbreken van een meerderheid voor zijn nieuwe coalitie in de Eerste Kamer -
fouten die nu zwaar op hem drukken.

Is Mark Rutte wel de geknipte man om Willem-Alexander voor fouten te behoeden?
D66-leider Alexander Pechtold: 'Dat ze leeftijdgenoten zijn heeft een voordeel:
je begrijpt elkaar beter. Maar het kan ook een nadeel zijn: ze hebben daardoor
geen van beiden grote ervaring.'

Pechtold ziet wel dat Rutte zich bewust is van de risico's. 'In Kamerdebatten
merk je dat hij weet dat het glad ijs is. Hij is altijd goed voorbereid. Hoe
beter de relatie tussen de premier en de koning is, hoe welkomer het mij is. Dat
maakt de kans op gedoe kleiner. Het is niet makkelijk een staatshoofd goed te
adviseren. Het advies moet niet alleen goed zijn, het moet ook welkom zijn.'
Pechtold vindt dat Rutte keurig is begonnen met de voorbereiding van de
abdicatie en de beslissing dat vader Zorreguieta niet komt. 'Dat is goed
opgelost.'

Vechten om wat speelruimte

Misschien wel de grootste bedreiging voor het komende koningschap is het gevecht
om speelruimte dat Willem-Alexander bijna zeker zal gaan voeren. In interviews
heeft hij laten weten dat hij een inhoudelijk koningschap ambieert: alleen het
ceremoniële hoeft niet voor hem.

SP-Kamerlid Van Raak. 'Het is een risico dat de koning te eigenzinnig blijft en
de grenzen zoekt. Menselijk gezien kan ik me daar bij alles van voorstellen.
Maar Rutte moet de regie voeren en in contact blijven met de koning.'

En juist daarin vindt de monarchie een steeds vijandiger politieke hindermacht
tegenover zich. In de jaren tachtig en negentig was het voor een politieke
partij nog zelfmoord om kritiek te hebben op het koningshuis. Tegenwoordig valt
het electoraal goed. Elk vanzelfsprekend gezag voor de monarchie is verdampt: de
Oranjes moeten er voor knokken. PVV-leider Wilders zoekt voortdurend bewust de
confrontatie, maar daarin staat hij niet alleen: bij de minste aanleiding worden
in de Kamer bijtende vragen gesteld en debatten aangevraagd.

De inhoudelijke kant die Willem-Alexander graag op wil, staat daarbij lijnrecht
tegenover de stroming in het parlement: de inperking van de rol van het
staatshoofd in de kabinetsformatie is voor een gestaag groeiend deel van de
Tweede Kamer pas het begin van het afbouwen van elke politieke invloed. 'Als het
aan ons ligt, wordt hij de laatste koning', zegt GroenLinks-leider Bram van
Ojik. 'We gaan zien dat het steeds meer een ceremonieel koningschap wordt. Wat
mij betreft, is de deal: hoe ceremoniëler hij wordt, hoe meer ruimte hij krijgt.
Wij verlossen hem graag van de inhoudelijke kant. Maar de Oranjes hebben zelf
opvattingen over die afnemende inhoudelijke rol. Dat kan riskant worden.'

Partij voor de Dieren-aanvoerster Marianne Thieme schetst de opdracht van de
nieuwe koning als volgt: 'Hij is het symbool van Nederland. Ik ga hem beoordelen
op zijn bindende functie. Hij zal dus geen controversiële dingen moeten doen.
Hij kan niet meer jagen op dieren, daar is 97 procent van de bevolking op tegen.
Hij moet het persoonlijke belang aan de kant zetten voor het algemene belang.'

Maar volgens SP-Kamerlid Ronald van Raak is dat station al lang gepasseerd en is
de situatie nog ernstiger dan in Willem-Alexanders angstigste dromen.
'Willem-Alexander zit nog wel in de regering, maar zijn politieke rol is
uitgespeeld. Zijn rol ís ceremonieel. En de ruimte om die rol te vervullen moet
hij wel verdienen.'

D66-senator Thom de Graaf denkt dat de eerste jaren cruciaal zijn. 'Voor alles
geldt dat de nieuwe koning gezag moet krijgen. Het is een nieuwe rol, een
verdieping van wat hij nu doet. In de eerste fase zal het gaan over zijn
delicate optreden, dat dan weer afstandelijk en dan weer zichtbaar moet zijn. En
het zal gaan over de toon van wat de koning zegt.'

Is de politieke antenne inmiddels zo ontwikkeld dat Willem-Alexander ongelukken
weet te vermijden? De Graaf maakt zich vooralsnog geen grote zorgen: 'Juist door
de recente geschiedenis zit dat wel goed. Hij weet wat je wel en wat je niet
doet.'

De uitspraken van Job Cohen in dit artikel zijn ontleend aan het vandaag te
verschijnen boek Willem-Alexander, van prins tot koning van de auteurs van dit
stuk. Uitgeverij Atlas/Contact, EUR19,95.

Als het aan ons ligt, wordt hij de laatste koning. Wij verlossen hem graag van
de inhoudelijke kant.

Het enige waar de koning op moet letten, is het jetsetbeeld. Máxima die even
schoenen in Milaan gaat kopen.

LOAD-DATE: 5 April 2013

LANGUAGE: DUTCH; NEDERLANDS

GRAPHIC: Koninginnedag 2011.
Foto Koen van Weel / ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              121 of 161 DOCUMENTS



                                 de Volkskrant

                             3 april 2013 woensdag

Misleidt De Hond het klootjesvolk?

BYLINE: HANS SCHNITZLER

SECTION: Opinie en Debat; Blz. 31

LENGTH: 757 woorden


'Schnitzler misprijst 'klootjesvolk'.' Dat was in de zomer van 2012 de
aandachttrekkende kop boven een opiniestuk in de Volkskrant. Anders dan de kop
deed vermoeden, gaf het stukje weinig inzicht in de al dan niet misprijzende
denkbeelden van Schnitzler. Wel werd ons een blik gegund op de hersenspinsels
van de auteur van de ingezonden bijdrage: de opiniepeiler én opiniemaker Maurice
de Hond.



Deze geest, inclusief de voortbrengselen ervan, was het afgelopen weekeinde
onderwerp van een onderzoeksartikel in NRC Handelsblad getiteld 'Onderzoek van
Maurice de Hond: effectieve propaganda'. Over deze publicatie, waarin vier
wetenschappers hun licht lieten schijnen over de methode-De Hond, zo meer.
Vooralsnog krijgt u de chocoladeletterversie van mij cadeau: 'De Hond misleidt
klootjesvolk'.

Nee, dit wordt geen staaltje rancuneus columnisme. Sterker, destijds was ik blij
verrast met De Honds reactie op mijn opinieartikel 'Wantrouw statistieken,
negeer peilingen'. Als nieuwkomer in columnistenland kan het immers geen kwaad
wanneer een BN'er, en gezaghebbend opiniepeiler bovendien, je welkom heet door
een stukje aan jouw vermeende misprijzen te wijden.

Maar wat de repliek van De Hond op mijn stukje - evenals zijn reactie op de
NRC-publicatie - waardevol en onthullend maakt, is het felle anti-elite
sentiment. Ik, en met mij andere mensen op 'bepaalde plekken in politiek, media
en op universiteiten', zou me schuldig maken aan dedain voor het gewone volk.
Aldus trok 's lands belangrijkste peiler uit mijn inhoudelijke kritiek op
opiniepeilingen de conclusie: grachtengordel-elite. De combinatie van
verheerlijking van het gesundes Volksempfinden en doorleefde wrok tegen de
gevestigde orde: de rancune brandde bijkans een gat in de opiniepagina van die
dag.

Nu gun ik De Hond zijn gedachtengoed, en het staat hem vrij om een verstarde,
van het gezonde volksgevoel vervreemde elite als bron van alle kwaad aan te
wijzen. Vraag is echter of dit wereldbeeld zijn objectiviteit en die van zijn
enquêteresultaten beïnvloedt. Want, om Menno ter Braak maar eens af te stoffen:
'Het ressentiment zal zich desnoods misstanden scheppen om zich een
rechtvaardigend voorwendsel te kunnen verschaffen.'

Het NRC-artikel bevestigt de actualiteit van Ter Braaks woorden. De Hond schijnt
zich niet alleen vergaand gecompromitteerd te hebben met de politieke projecten
Leefbaar Hilversum, Leefbaar Nederland en 50Plus van zijn vriend Jan Nagel
(onbezoldigd onderzoek, nauwe betrokkenheid bij de strategiebepaling), maar
lijkt ook de peilingendynamiek ten gunste van zijn vriend een handje te hebben
geholpen. Want gunstige peilingen genereren publiciteit en brengen een opwaartse
spiraal op gang.

Dat bewerkstelligt de opiniepeiler door het stellen van tendentieuze vragen. Zo
wordt de onvrede in de richting van een substantiële virtuele zetelwinst gestuwd
die de partij - 50Plus in dit geval - het juiste momentum geeft. Men creëert
zogezegd een hype. Een van de wetenschappers die de werkwijze van De Hond voor
50Plus onderzocht, concludeert dan ook dat hier geen publieke opinie werd
gemeten, maar gemaakt. En de reflex van De Hond? U raadt het al: professoren en
NRC-journalisten minachten het gewone volk.

Zoals we sinds de affaire-Stapel weten, is de wens niet alleen de vader van de
gedachte, maar bepaalt hij ook en in voorkomende gevallen de uitslag van
wetenschappelijk onderzoek. Zeker als er statistieken in het spel zijn, ligt het
adagium 'lies, damned lies, and statistics' altijd op de loer. Zou De Hond de
sluimerende onvrede onder het electoraat, de veenbrand die hij zo graag
zichtbaar maakt, willens en wetens aanwakkeren om zo zijn eigen gelijk bevestigd
te krijgen? Is degene die de brand telkens als eerste ontdekt, hier tevens de
pyromaan?

Dat het onafgebroken meten en publiceren van politieke voorkeuren invloed
uitoefent op de opinievorming, heeft een aantal landen in Europa doen besluiten
peilingen rond verkiezingstijd te verbieden. Een land kan zich een depressie
laten aanmeten, maar evengoed laten meeslepen door de euforie over virtuele
winnaars. Dat feit nodigt op zichzelf al uit tot bezinning en debat. Maar de
suggestie dat de invloedrijkste opiniepeiler in Nederland de opinievorming heeft
gemanipuleerd, verdient nader en grondig onderzoek. Tot die tijd zouden de media
er verstandig aan doen de peilresultaten van De Hond te negeren.

Het klootjesvolk misprijzen is misschien niet comme il faut, het klootjesvolk
misleiden is evenwel een doodzonde.

Beïnvloedt het wereldbeeld van De Hond zijn enquêteresultaten?

LOAD-DATE: 2 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              122 of 161 DOCUMENTS



                                 de Volkskrant

                             30 maart 2013 zaterdag

Bitcoin kent geen inflatie

BYLINE: YVONNE HOFS

SECTION: Economie

LENGTH: 936 woorden


Geld drukkende banken ondermijnen het vertrouwen in euro, dollar, pond en yen.
De financiële wereld heeft de virtuele bitcoin al ontdekt. De gewone burger
volgt. Door


miljoen is het maximumhoeveelheid waaraan de bitcoin is gebonden.

Sinds de opheffing van de gouden standaard hangt de waarde van geld volledig af
van vertrouwen. Een biljet van 50 euro is 50 euro waard omdat bijna iedereen er
klakkeloos van uitgaat dat het dat waard is. Zonder dat geloof zijn
bankbiljetten niet meer dan waardeloze stukjes papier. De waarde van het metaal
waarvan munten zijn gemaakt, is ook veel lager dan de nominale waarde die op de
munt vermeld staat. Dat maakt moderne valuta, en daarmee het hele financiële
systeem, erg kwetsbaar voor vertrouwensverlies.



Nu centrale banken wereldwijd (in de Verenigde Staten, Groot-Brittannië, Japan
en in iets mindere mate de eurozone) de geldpers hebben aangezet, wordt dat
cruciale vertrouwen ondermijnd. Alleen als ze schaars zijn, of beperkt
voorradig, hebben goederen immers waarde. Iets dat onbeperkt, in grenzeloze
hoeveelheden geproduceerd wordt (en met één druk op een knop) daalt daarom in
waarde. Geldontwaarding (inflatie) zal volgens veel economen op termijn het
onvermijdelijke gevolg zijn van de op volle toeren draaiende gelddrukmachines in
Londen, New York en Tokio.

Goud wordt traditioneel als een goede verzekering tegen inflatie beschouwd. In
tegenstelling tot geld is edelmetaal schaars en beperkt voorradig. Bovendien
wordt goud in de hele wereld als kostbaar beschouwd, hoewel (of juist omdat) het
gele metaal weinig praktisch nut heeft. Beleggers die zich tegen inflatie willen
beschermen, zijn de laatste jaren op grote schaal goud en zilver gaan inslaan.
De goud- en zilverprijs is sinds 2008 dan ook flink gestegen.

Goud heeft als nadeel dat het geen liquide betaalmiddel is. In winkels kun je er
niet mee terecht. Goudstaven die je thuis bewaart, kunnen gestolen worden. Ze
opslaan in een bankkluis kost geld. Goud kopen heeft dus alleen zin voor mensen
die speculeren op verdere stijging van de goudprijs en die langere tijd een
groot bedrag opzij kunnen zetten.

Beleggers die inflatieprotectie zoeken, maar aanhikken tegen de nadelen van
goud, kunnen een investering in de virtuele munteenheid bitcoin overwegen. Deze
'internetvaluta' leidde sinds haar conceptie in 2009 een paar jaar een obscuur
bestaan in de hackersgemeenschap, maar is het laatste jaar steeds normaler
geworden. In de financiële wereld schijnt speculeren met bitcoins al helemaal te
zijn ingeburgerd. Ook voor gewone burgers wordt bitcoin steeds interessanter als
betaalmiddel, als belegging en als inflatieverzekering.

De bitcoin is een munteenheid die geheel buiten het reguliere financiële systeem
om wordt geproduceerd en verhandeld. Bitcoins zijn via internetbeurzen te koop
en kunnen via die beurzen ook worden teruggewisseld tegen welke valuta dan ook.
Je kunt er ook mee betalen; steeds meer (web)winkels accepteren bitcoins als
betaalmiddel. Voor de meeste Nederlanders is de bitcoin als betaalmiddel echter
nog niet zo interessant. Het is een Amerikaanse uitvinding en de meeste
webwinkels die bitcoins accepteren, zijn dan ook gericht op de Amerikaanse en
Aziatische markt. Op http://bitcoinspot.nl staat een kort lijstje van
Nederlandse bitcoin-winkels.

Als belegging kan de bitcoin wel interessant zijn. De koers ervan ten opzichte
van de euro en dollar is het laatste jaar zeer hard gestegen. In 2010 was de
internetmunt een paar cent waard. De huidige wisselkoers ligt rond 95 dollar en
79 euro.

De snelle prijsstijging is waarschijnlijk te danken aan speculatie, omdat de
munt het afgelopen jaar is 'ontdekt' door de financiële wereld. Wie in bitcoins
gaat beleggen, loopt (net als goudbeleggers) dus wel het risico op het
hoogtepunt van de hype in te stappen. Maar naarmate het inflatiegevaar toeneemt,
kan de koers ook nog wel veel verder stijgen.

De bitcoin is in principe immuun voor inflatie, omdat de hoeveelheid aan een
maximum van 21 miljoen is gebonden. Er is geen centrale instantie die kan
besluiten bitcoins bij te drukken. Bitcoins worden door middel van een
computerprogramma volgens een vast tempo gegenereerd op willekeurige computers
die zijn aangesloten op het bitcoinstelsel, totdat in het jaar 2140 het maximum
van 21 miljoen is bereikt. Schaarste zit dus ingebakken in het systeem.

Om een bitcoinrekening te openen, hoef je geen persoonsgegevens op te geven. Het
enige wat je moet doen, is bitcoinsoftware op je computer installeren, waaronder
een wallet, een portemonnee). In een wallet bewaar je je bitcoins. Maak altijd
meerdere backups van je wallet, want je kunt nergens verhaal halen als je hem
per ongeluk wist. Bitcoins kun je kopen via Ideal (op http://bitcoinspot.nl of
http://btckopen.nl) of een bitcoinbeurs als MtGox.com. Een Nederlandse
startershandleiding vind je op http://bitcoinspot.nl. Een iets uitgebreidere
uitleg in het Engels staat op weusecoins.org.

Uiteraard heeft ook de bitcoin nadelen. Het belangrijkste is het risico dat je
wallet door hackers wordt leeggeroofd. Dat is een aantal bitcoin-gebruikers al
overkomen.

De anonimiteit van de bitcoin en het feit dat de betalingen geheel buiten de
reguliere kanalen verlopen (de Belastingdienst en de politie kijken niet mee),
oefenen een grote aantrekkingskracht op criminelen uit. Drugs- en
wapenhandelaren maken veel gebruik van de bitcoin, net als goksites. Cyprioten
die het verbod op geldtransfers naar het buitenland willen omzeilen, kunnen dit
gemakkelijk doen via een bitcoinbeurs.

21

'Internetvaluta' leidde een paar jaar lang een obscuur bestaan in de gemeenschap
van hackers

LOAD-DATE: 29 March 2013

LANGUAGE: DUTCH; NEDERLANDS

GRAPHIC: Illustratie Peter van Hugten

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              123 of 161 DOCUMENTS



                                 de Volkskrant

                             30 maart 2013 zaterdag

Desintegratie Wrok in Noord en Zuid

SECTION: Vonk

LENGTH: 1939 woorden


Italië: we staan onder Duitse curatele

'Heb je die kont van Merkel gezien? Gi-gan-tisch', zegt de 37-jarige
Berlusconi-aanhanger Marco Esposito. Het is niet zo netjes om over het
achterwerk van een wereldleider te praten, maar volgens de Berlusconi-fan begon
Italiës ellende nu eenmaal met het achterste van de Duitse bondskanselier.
'Berlusconi noemde het een 'onneukbare dikke kont' en niet veel later dwong
Duitsland Berlusconi om af te treden. Ze was gewoon beledigd.'



Voor de Italianen ligt het politieke centrum van de Europese Unie allang niet
meer in Brussel. Duitsland is het nieuwe synoniem voor de strenge Europese
bezuinigingsideologie en bondskanselier Angela Merkel de personificatie van dat
Duitse kwaad. Met als bijnaam la Culona, de dikke kont.

Italië staat nog niet onder Europese curatele, maar het voelt wel zo. Duitse
curatele, om precies te zijn. Want of de bondskanselier Berlusconi nu wel of
niet ten val heeft gebracht, de meeste Italianen zijn het erover eens dat de
technocratische premier die zijn plek innam, niet veel minder is dan een
infiltrant van Merkel in de Italiaanse politiek.

Mario Monti houdt namelijk lachende onderonsjes met de bondskanselier, terwijl
de Italianen lijden onder zijn bittere bezuinigingspakket.

Toen het Italiaanse protest tegen Monti toenam, betuigde Merkel haar steun aan
zijn hervormingen. En tijdens zijn verkiezingscampagne benadrukte Monti nog maar
eens dat mevrouw Merkel niet blij zou zijn met een linkse Italiaanse regering.

En alsof die infiltrant niet genoeg is, hebben die Duitsers ook nog de hele tijd
commentaar. Duitse politici noemden Berlusconi een 'al eerder gemaakte fout',
Beppe Grillo een 'gevaarlijke populist' en ze zijn 'geschokt door de overwinning
van twee clowns.'

'Niet sinds de Italiaanse Sociale Republiek durfde Duitsland zich zo met Italië
te bemoeien als nu', schrijft de verontwaardigde hoofdredacteur Alessandro
Sallusti van de rechtse krant Il Giornale.

Hij herinnert zijn lezers nog eens aan de bevelen die Mussolini's minister en
generaals moesten opvolgen van Berlijn. 'Hoe dat afliep, weten we allemaal',
waarschuwt hij. Zijn krant is klaar om de strijd tegen Duitsland aan te gaan en
de Italianen die het hardst tegen Monti en Merkel vloekten, kregen de meeste
stemmen. Mogen de Italianen het even zelf bepalen?

Sarah Venema


Nederland: eigen broek ophouden graag

Zoals dat gaat nu wij de voorzitter van de eurogroep hebben, is het debat
verschoven van de toestand in Europa naar de prestaties van onze man. Jeroen
Dijsselbloem, koning of klungel. En terwijl hij deze week werd afgebrand in de
financiële pers van de City, was de overheersende stemming hier: handen af van
onze Jeroen.

Niet alleen domineesland spreekt hier. Dijsselbloem drukt uit wat in brede kring
wordt gevonden. Kijk maar in de brievenrubrieken of op Twitter. Volgens de
minister hoort de belastingbetaler pas in laatste instantie op te draaien voor
de risico's die particulieren en banken nemen.

Uit de peilingen blijkt dat ook bij de middenpartijen CDA en PvdA een grote
minderheid (en bij de VVD zelfs een meerderheid) vindt dat Cyprus helemaal niet
geholpen had moeten worden. Eigen broek ophouden, dat is het idee, van de Albert
Cuyp tot Wassenaar.

De verzuring over de euro schrijdt voort, merkbaar op straat, maar bedekter ook
in officieel Nederland. In Duitsland hebben ze er genoeg van Zahlmeister te zijn
en tegelijk voor nazi te worden uitgemaakt. In Nederland hebben we niet zo'n
geschiedenis, maar wel het gevoel op het verkeerde schaakbord te spelen. Altijd
voor het recht en tegen de macht, voor de internationale instellingen en voor de
eerlijke kleine landen. Dat leek eigenbelang, maar nu blijkt europartner Cyprus
een witwasparadijs en zegt Dijsselbloem doodgemoedereerd in de Kamer dat de
kleine Cypriotische spaarders en pensionado's die zo hard worden gepakt een
bescheiden minderheid zijn. De rest is penose en dat is een schok.

In de wandelgangen van de macht vraagt men zich af hoe het zo ver heeft kunnen
komen en niet alleen met Cyprus. Straks klopt Malta aan en dan Slovenië, terwijl
in Italië een komiek bezig is een kabinet te vormen. Ook bij Buitenlandse Zaken
en Financiën is de vraag hoe de ever closer union in de praktijk een
transferunie is geworden. Officieel is de gemeenschappelijke munt van wezenlijk
belang voor de Nederlandse economie en dus 'topprioriteit', zoals minister
Timmermans onlangs aan de Kamer schreef. Dat wij met de euro in een fuik zijn
beland, zal geen minister toegeven - de Financial Times luistert mee - maar de
twijfel is zeker gezaaid. Maar zonder Duitsland richt Nederland weinig uit. Het
wachten is op de herverkiezing van Angela Merkel in september.

Martin Sommer


Duitsland: profiteurs op dat 'Pleite-Insel'

'Waarom haten ze ons zo?' Het is een opmerking die geregeld in de Duitse media
valt te beluisteren. In talkshows kijken de gasten gelaten naar beelden van
demonstraties in Cyprus waarbij bondskanselier Angela Merkel wederom met een
hitlersnor is afgebeeld. Naar spandoeken met teksten als: 'Hitler, Merkel, The
Same Shit', en 'Hitler, Go Home', 'Merkel Kaput'.

Waarna de gasten zuchtend vertellen dat de woedende demonstranten zonder
Europese - lees: Duitse - hulp ten dode zouden zijn opgeschreven. Dat daar dan
een Spardiktat van mevrouw Merkel tegenover staat, is toch het goed recht van de
hulpverlener, die de afgelopen jaren al 220 miljard euro in Zuid-Europese
hulpprogramma's stak?

Laten we wel zijn, en dat hoor je ook aan de Stammtisch in de kroeg, jarenlang
hebben de Cyprioten het ervan genomen met rentes op hun kapitaal tot wel 7
procent. De brave Duitse spaarder zag nog geen procent op jaarbasis op zijn
spaarbankboekje bijgeschreven.

Met die zorgeloos levende en nu zo boze Zuid-Europeanen, met hun smakeloze
verwijzingen naar het Derde Rijk moeten wij solidair zijn? En: 'Wij werken tot
onze 67ste verjaardag, opdat die Fransen met 63 met pensioen mogen? Dacht het
niet.'

Nadat het weekblad Der Spiegel eind vorig jaar had onthuld dat veel Russische
belastingontduikers hun miljarden al dan niet gewitwast op Cyprus hebben
geparkeerd, was er voor Merkel en haar minister van Financiën Schäuble maar één
uitweg uit deze crisis.

Het 'verrotte' banksysteem op het eiland moest flink worden aangepakt. Geen
keurig verdiend Duits belastinggeld inzetten ter redding van obscure Russische
miljardairs. Dat valt, zeker in het belangrijke verkiezingsjaar 2013, niet uit
te leggen aan Otto Normalverbraucher, de Duitse jan modaal. Anders loopt die
over naar Alternative für Deutschland, de nieuwe anti-Europapartij.

Van solidariteit met de zuidelijke landen was al nauwelijks sprake toen de
crisis ontvlamde in Griekenland, Italië en Portugal. Met de Cyprioten bestaat al
helemaal geen mededogen. Profiteurs, daar op dat Pleite-Insel. Schande, die nare
beelden van mevrouw Merkel met haar zwarte snor. De bondskanselier is in
Duitsland nog steeds ongekend populair.

Daarnaast klinken er andere, prangende vragen: 'Kunnen we nog wel veilig op
Urlaub naar Cyprus?'

Rolf Bos


Spanje: Europa heeft zijn glans verloren

Ook leuk: de Spaanse premier Mariano Rajoy gefotoshopt tot een schoothondje dat
tegen het been van een vies kijkende Angela Merkel aanrijdt. Of Merkel als een
strenge meesteres die een naakte Rajoy de keuze geeft: een brandmerk van de euro
op zijn kont of met de zweep ervanlangs. Er is ook een variant met een
voorbinddildo. In de Spaanse sociale media doen nogal wat spotprenten de ronde
met dezelfde boodschap: Spanje wordt genaaid door Duitsland.

Cyprus werd nauwgezet gevolgd. Meer dan elders in Europa herinnert Spanje zich
hoe het Argentinië is vergaan met het bevriezen van de spaarsaldi. En juist de
afgelopen week betaalden aandeelhouders en bezitters van preferente
bankobligaties, onder wie veel kleine spaarders, miljarden mee aan de
afwikkeling van Spanjes failliete spaarbankboedel.

Politieke leiders struikelden dan ook over elkaar heen om te onderstrepen dat
'Cyprus' echt niets te maken heeft met Spanje. Premier Rajoy greep een bezoekje
aan zijn Franse ambtgenoot Hollande aan voor een gemeenschappelijke verklaring
dat de gewone spaarder niet de rekening gaat betalen. Jeroen Dijsselbloem werd -
in weerwil van zijn onuitspreekbare naam - beroemd in Spanje. Op diens net iets
te oprechte uitspraken zat men niet te wachten, zo was het commentaar.

Europa heeft onmiskenbaar zijn glans verloren en vooral Duitsland en Nederland,
als dienstbare vazal, hebben daaraan bijgedragen. Met een werkloosheid die nu al
op 27 procent ligt, voelt Spanje zich stuk bezuinigd op last van het Noorden. Er
is geen enkel vertrouwen in verbetering: juist deze week moest het
begrotingstekort opnieuw hoger worden bijgesteld.

Toch richt de frustratie en de woede zich veel meer op de eigen gezagsdragers
dan op de Europese kaste in Brussel of Berlijn. Dag in, dag uit staat de
corruptie van zo'n beetje alle politieke partijen en instituten in de
schijnwerpers. De murw gebeukte Spanjaarden hebben zo een diep besef ontwikkeld
dat de bezem door het land moet.

Welbeschouwd is Merkel zo een mal menor , het minste kwaad. En Duitsland biedt
nog altijd kans op werk. Het Duitse Goethe-Institut komt ruimte tekort voor
taallessen aan emigranten die gebruikmaken van het vrije Europese verkeer om
naar het Noorden te vertrekken.

Steven Adolf


Finland: het braafste jongetje van de klas

Ze staan er wat hulpeloos bij, de Finse premier en minister van Financiën. Tot
hun knieën in het water, in de armen een grote zak met geld, de blik op het
eiland Cyprus gericht. Daar is premier Anastasiades druk bezig een wasmachine
met geldbiljetten te vullen die de Russische president Poetin haastig aandraagt.


De cartoon van de populistische oppositiepartij Ware Finnen vat wat hen betreft
de hele reddingsoperatie van Cyprus samen: gekke henkie Finland springt bij,
zodat de Cypriotische witwasmachine kan blijven draaien. Met soortgelijke
kritiek op eerdere steunoperaties aan Spanje en Griekenland behaalde de
eurosceptische partij in 2011 20 procent van de stemmen bij de verkiezingen.

Finland was altijd een van de braafste jongetjes van de klas, maar met de
opkomst van de Ware Finnen en andere eurosceptische partijen ziet de regering
zich gedwongen een nieuwe positie te zoeken in Europa. Voor de leningen aan
Griekenland eiste Finland een onderpand en bij de laatste onderhandelingen met
Cyprus zou de Finse minister van Financiën Jutta Urpilainen nog onverbiddelijker
zijn geweest dan Angela Merkel.

Maar voor veel Finnen is dat nog niet genoeg. In een satirische recensie van de
laatste 'EU-sitcom' - de redding van Cyprus - wordt een scène besproken waar
'strenge' Jutta Urpilainen domino speelt met Angela Merkel en steeds uitkraamt
'JawohlmeinüberbesserwissendetanteführerAngela!' Met andere woorden: Finland
gedraagt zich te veel als Merkels schoothondje.

De reddingsoperaties raken bij veel Finnen een gevoelige snaar. Hun land
verkeerde in een diepe bankencrisis in de jaren negentig. Zij zijn daar met
pijnlijke bezuinigingen en hervormingen op eigen houtje uit gekomen. En nu
kunnen ze zich een van de weinige Europese landen met een AAA-rating noemen.
Medelijden met landen in crisis hebben ze daarom niet.

De regering moet balanceren, want terwijl de eurosceptici in haar nek hijgen,
zijn er ook critici die vinden dat Finland te lastig doet. Dat is slecht voor de
reputatie en onderhandelingspositie in de Europese Unie.

Die laatste blijken de Finnen gek genoeg een warm hart toe te dragen. De helft
van de bevolking is weliswaar tegen nieuwe bijdragen voor reddingsoperaties,
maar de steun voor de euro steeg tussen 2006 en 2012 van 57 naar 70 procent.

Irene de Pous

LOAD-DATE: 29 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              124 of 161 DOCUMENTS



                                 de Volkskrant

                             23 maart 2013 zaterdag

Inflexibel flexibel

BYLINE: SIMONE OLSTHOORN, SANDER HEIJNE

SECTION: Economie; Blz. 30

LENGTH: 609 woorden


Op = op


Problemen met bedrijven en overheidsdiensten? Op=op gaat elke zaterdag op zoek
naar antwoorden. Vandaag: een dure abonnementswisseling en nog veel duurdere
privékilometers.

Kafkaësk, dat is hoe Op=Op-lezer Hans zijn conflict met de belastingdienst
omschrijft. Hans is naar eigen zeggen al 37 jaar een hardwerkende Nederlander.
Nooit verzette hij zich tegen de belastingdienst.

Tot hij in 2011 met een busje van de zaak op een omleiding om de A2 stuitte. Het
was tijdens een van de sporadische privéritjes van Hans in het bestelbusje van
de baas; hij rijdt privé nooit meer dan 500 kilometer per jaar in de bus en
betaalt als leaserijder daarom geen bijtelling. Bij hogere privékilometrages
beschouwt de fiscus de leaseauto als 'loon in natura'.



Zonder de omleiding in de A2 was er niets aan de hand geweest voor Hans. Nu
bleef de privételler na het ritje over de A2 op 508 kilometer steken.

De Belastingdienst was onverbiddelijk. Hans ontving het jaar erop een aanslag
van 4.570 euro voor het privégebruik van de bus. Oftewel 571,25 euro per teveel
gereden kilometer. Alle bezwaarschriften die Hans sindsdien indiende, zijn
inmiddels afgewezen. Ook Op=Op kon niets voor Hans betekenen. De fiscus is voor
zijn winkelnering nu eenmaal niet afhankelijk van zijn reputatie onder klanten.


Voor Hans zit er niets anders op dan die 4.570 euro tot de laatste cent te
betalen. Leuker kan de Belastingdienst het niet maken.

571,25 euro per kilometer, leuker kan de Belastingdienst het niet maken

Een uitermate inflexibel flexibel telefoonabonnement, op dat probleem stuitte
lezer Han Heemskerk bij T-Mobile. Heemskerk is ruim elf jaar klant bij de
telecomaanbieder, maar op enige coulance voor zijn veranderde situatie hoeft hij
naar eigen zeggen niet te rekenen.

Heemskerk was een drukbezet ondernemer toen hij bij T-Mobile het Flex-abonnement
nam. Sinds hij en zijn vrouw zijn gestopt met werken, verbruiken ze aanzienlijk
minder mobiele minuten. Hun Flex 15-abonnement van 15 euro per maand maken ze
nooit op en inmiddels hebben ze voor bijna 500 euro aan niet-gebelde minuten.
Het leek dan ook verstandig het flexibele abonnement terug te schroeven. De
mogelijkheid om het abonnement elke maand aan de behoefte aan te passen, was
juist de reden om ervoor te kiezen.

De vriendelijke vrouw van de klantenservice bij T-Mobile verklaarde dat het
voordelige sim-only-tarief van 4 euro per maand meneer en mevrouw op het lijf
geschreven zou zijn. Helaas zou het opgespaarde beltegoed à raison van 493,53
euro dan verloren gaan. Heemskerk geloofde zijn oren niet. Heel vervelend, vond
ook de vrouw van de klantenservice, die hem adviseerde een officiële klacht in
te dienen bij het telecombedrijf.

Dat deed hij. De reactie was niet anders dan wat Heemskerk al van de
klantenservice had gehoord. Met het goedkope abonnement van 4 euro per maand kun
je geen beltegoed sparen. Bij een overstap naar een ander, goedkoper abonnement,
komt het beltegoed te vervallen. T-Mobile hoopte hiermee de vraag naar
tevredenheid te hebben beantwoord.

Niet dus. Hoewel de woede van Han Heemskerk inmiddels iets is weggeëbd, bleef er
toch een zekere boosheid over. Hij heeft het beltegoed toch gewoon betaald?

Op = Op vroeg T-Mobile waarom het flexibele abonnement zo inflexibel blijkt. En
kreeg van de woordvoerder dezelfde reactie die de heer Heemskerk al had
gekregen. 'Ik adviseer u om zoveel mogelijk beltegoed op te maken, voor u naar
een ander prijsplan overstapt.'

Nu wil het toeval dat naaste familie van Heemskerk naar Amerika verhuist.
Wellicht bieden de belminuten een uitgelezen kans om in contact te blijven.

Ook veel duurder uit dan gedacht? Mail naar op=op@volkskrant.nl

LOAD-DATE: 22 March 2013

LANGUAGE: DUTCH; NEDERLANDS

GRAPHIC: Minder bellen bij T-Mobile? Opgespaarde minuten kwijt.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              125 of 161 DOCUMENTS



                                 de Volkskrant

                             20 maart 2013 woensdag

'Nederlanders zijn hier nog niet klaar'

BYLINE: DOOR NATALIE RIGHTON

SECTION: Ten Eerste

LENGTH: 2423 woorden


Kabinet en Tweede Kamer evalueren donderdag de missie in Kunduz. Op 1 juli
blazen we de aftocht. Agenten, vrouwenactivisten en journalisten maken zich met
de dag meer zorgen.


Buitenlandse journalisten die een maand of drie niet in de Afghaanse provincie
Kunduz zijn geweest, krijgen eerst een kop thee aangeboden. Het volgende dat ze
krijgen, is het lijstje van mensen die de afgelopen tijd zijn omgekomen bij
aanslagen. 'Ja, Qayoom ook', zegt de vertaler. We zouden nog een keer lunchen.



Politiechef Abdul Qayoom Ibrahimi, baas van zo'n 150 agenten, was wel gewend dat
er mensen waren die hem wilden doden. Daarom liep hij meestal rond met een stuk
of tien bodyguards. Ook in zijn vrije tijd. Vorige week woensdagmiddag ging hij
met zijn neef, vader en een paar kleine jongens uit de familie kijken naar een
potje bushkashi - een Afghaanse paardensport. Vooral mannen gaan hier naartoe;
cola en een portie verse kebab op schoot.

Tegen half zes 's middags was Qayoom dood. Zijn neef, vader en de kleine jongens
uit de familie ook. Een zelfmoordterrorist blies zichzelf op terwijl Qayoom per
auto wilde vertrekken van het bushkashi-terrein: een groot grasveld met
daaromheen heuvels die dienen als tribune. Ooggetuige Naziq Mir Akbari stond
zo'n 150 meter verderop toen de bom afging. 'Eerst hoorde ik de knal, toen zag
ik de zwarte rook en daarna lichaamsdelen die in het rond vlogen.'

De aanslag in het district Emam-Saheb, zo'n anderhalf uur rijden buiten Kunduz
Stad, is volgens vele inwoners van Kunduz een voorbode van het extra geweld dat
de provincie staat te wachten nu Nederlanders en andere westerse militairen
hebben besloten om daar te vertrekken. Premier Mark Rutte maakte anderhalve week
geleden bekend dat ons land per 1 juli stopt met de politietrainingsmissie in
Kunduz, een jaar eerder dan gepland, omdat 'Afghanen er al klaar voor zijn om
zelf verantwoordelijkheid te nemen voor het trainen van politieagenten'. De
provincie zou een stuk stabieler zijn dan toen Nederlanders er in 2011 begonnen.


Is dat waar? Inwoners in Kunduz vinden van niet. Van lokale politiechef tot
vrouwenactivist tot ex-Talibanstrijder. Allemaal zeggen ze: het gaat hier
waarschijnlijk niet de goede kant op, een burgeroorlog wordt gevreesd, het zou
misschien verstandig zijn als Nederlanders langer blijven om politie te trainen.
Burgers zijn zich een stuk onveiliger gaan voelen dan toen de trainingsmissie
begon, blijkt ook uit door Nederland gefinancierd onderzoek van de organisatie
CPAU. Eind 2012 had 65 procent van de bevolking van Kunduz het gevoel dat extra
politieagenten nodig zijn om de veiligheid te waarborgen, ten opzichte van 46
procent een jaar eerder.

Vooral hoogopgeleide en mondige vrouwen zijn bezorgd over de toekomst. De
bekendste vrouwenactivist uit de provincie, Nadereh Geyah (42), krijgt sinds
twee maanden extra bedreigingen van jihadisten binnen. 'Je gaat er binnenkort
aan', roepen ze door de telefoon. Radiojournaliste Nadihay Godayar (33): 'We
hebben slechte herinneringen aan de periode na het vertrek van de Russen, begin
jaren negentig: toen brak een burgeroorlog uit. We zijn bang dat dit nu weer
gaat gebeuren. Ons leger en onze politie zijn niet sterk genoeg om voor
veiligheid zorgen', zegt ze in een vurig betoog in haar radiostation.

We lopen en rijden verder door Kunduz Stad, zonder bescherming van het
Nederlandse leger. Zoals altijd kijken we veel om ons heen, beducht voor gevaar,
informanten worden gebeld. 'Pas op, het is hier gevaarlijker geworden',
waarschuwen diverse Afghanen. Op de centrale rotonde, waar de spanning voelbaar
is, zegt een agent: 'Niet te lang rondhangen hier, dit is de favoriete plek van
zelfmoordenaars.' Op het platteland kopen burgers massaal wapens in om zich voor
te bereiden op wat komen gaat, zo vertellen lokale journalisten.

De provinciale politiechef, Abdul Khalil Andarabi, balanceert op het koord om
ons enerzijds te waarschuwen voor het gevaar in zijn provincie en anderzijds de
officiële woordvoeringslijn vol te houden dat het beter gaat onder zijn bewind.
'De trainingen van de Nederlanders aan onze agenten zijn heel nuttig geweest',
begint hij zijn betoog. 'Maar de Nederlanders zijn hier nog niet klaar. Jullie
missie is nog niet af.'

Over de aanslag op zijn ondergeschikte Abdul Qayoom, zegt hij dat die zou zijn
uitgevoerd door Afghanen tegen Afghanen. Niet zozeer vanwege het feit dat Qayoom
politieman was, maar vanwege zijn etnische afkomst. Qayoom behoort tot een
machtige Oezbeekse familie, zijn broer is hoofd van het Afghaanse parlement. 'De
Taliban hebben het samen met Al Qaida gemunt op leiders van de Oezbeken, omdat
zij in deze streek vijanden van elkaar zijn', zegt de politiechef.

Tegelijk is het volgens politiechef Andarabi 'propaganda van bepaalde media' om
te zeggen dat er een burgeroorlog of machtsstrijd gaande is in Kunduz en dat dit
mogelijk gaat verergeren na het vertrek van westerse militairen. 'We hebben een
paar slechte jaren gehad, maar ik hoop nu echt dat we een paar goede jaren
tegemoet gaan.'

Ooggetuige Akbari schudt zijn hoofd in de woonkamer met rode tapijten op de
grond en theeglazen tussen ons in. Hij vindt het verdacht dat de
zelfmoordterrorist zo dichtbij Qayoom kon komen, met al die bodyguards om hem
heen. Hij stelt voor dat de bodyguards goed ondervraagd worden, omdat hij
vermoedt dat een van die 'Afghaanse broeders' misschien iets te maken heeft met
de aanslag, 'een inside job', dus. Over de toekomst zegt hij: 'Niemand kan ons
nog beschermen, behalve God.'

Ploumen: 'Ik laat Afghaanse vrouwen niet in de steek'

De vrouwen in Afghanistan kunnen rekenen op 'meerjarige steun vanuit Nederland'.
Die belofte deed minister Ploumen van Buitenlandse Handel en
Ontwikkelingssamenwerking begin deze week na een tweedaags bezoek aan het land.
'Vrouwen zijn onmisbaar bij de wederopbouw en voor het scheppen van duurzame
vrede', aldus Ploumen.

Veel Afghaanse vrouwen vrezen door het vertrek van Nederland uit Kunduz dat
vrouwenrechten geen prioriteit meer krijgen, merkte de minister tijdens haar
bezoek. Ploumen weerspreekt die angst: 'Ik laat de vrouwen van Afghanistan niet
in de steek.'

Voor ontwikkelingswerk is in totaal 22,5 miljoen euro gereserveerd, waarvan tot
eind 2012 ongeveer 7,6 miljoen euro is uitgegeven. Het werk gaat nog door.
Nederland financiert bijvoorbeeld radioprogramma's die Afghaanse vrouwen wijzen
op hun rechten. Ook ondersteunt Ploumen een juridische faculteit, zodat meer
vrouwen in functies in de justiti-ele sector terecht kunnen komen. Ook wordt
gewerkt aan de verbetering van de rechtsbijstand voor vrouwen en wordt de
slagkracht van vrouwenorganisaties vergroot.

'Hoewel de positie van vrouwen in Afghanistan de afgelopen jaren zeker is
verbeterd, moet er nog heel veel gebeuren', aldus Ploumen. 'Volgens de grondwet
is er gelijkheid, maar de praktijk is anders. Vrouwen worden seksueel misbruikt,
worden op basis van 'morele misdaden' als overspel en seks voor het huwelijk
zonder proces gevangen gezet en durven geen aangifte bij de politie te doen.

'Bovendien vormt straffeloosheid een probleem; daders van geweld tegen vrouwen
zijn vaak bekend, maar worden vaak niet vervolgd. In 2012 werden er 4.000
gevallen van geweld tegen vrouwen gemeld, maar slechts 163 zaken werden
opgepakt.'

In Kunduz opende de minister afgelopen weekeinde een door Nederland gefinancierd
kantoor voor bemiddeling (mediation), dat op een laagdrempelige manier bijdraagt
aan het oplossen van conflicten op dorpsniveau.

'Ik blijf dit werk toch doen'

Nadiyah Godayar (33)

Radiojournalist

Etnische groep: Hazara

Getrouwd, 2 kinderen

'Voor ons radioprogamma hebben we met veel burgers gesproken over het vertrek
van westerse militairen. Voor-al vrouwen zijn bezorgd', vertelt de directrice
van radiostation Zohra. De vier radiostations in Kunduz worden geleid door
vrouwen.

Vrouwen lopen niet alleen gevaar in de stad, vooral daarbuiten, zegt Godayar. Op
het platteland komen gedwongen huwelijken veel voor. 'Meisjes van onder de 18
jaar moeten dan trouwen met een krijgsheer van boven de 60.' Vooral waar
gewapende groepen actief zijn, is er volgens haar veel geweld tegen vrouwen. Ook
nu al, terwijl buitenlandse troepen er nog zijn. 'Het wordt erger als zij
vertrekken', zegt de journaliste. 'Het Afghaanse leger en de politie zijn nog
niet sterk genoeg om voor veiligheid te zorgen.'

Godayar wordt al sinds 2009 bedreigd door de Taliban. Haar radiostation maakt
programma's waarnaar vooral vrouwen luisteren: over gezondheidszorg,
vrouwenrechten. 'Ik heb de naam van mijn Taliban-bedreiger vier jaar geleden aan
de gouverneur, geheime dienst en politie gegeven. Pas toen een bevriende
mannelijke journalist namens mij ging klagen, kreeg ik een tijdje
politiebewaking. Ik kreeg daarna weer een telefoontje: geef ons 100.000 dollar
en stop met het radiostation, anders branden we de boel plat en doden we jou. Ik
werd weer niet geloofd. De Taliban zijn naar het radiostation gekomen. Ik ben
toen een tijdje ondergedoken. Daarna kwam ik terug naar Kunduz en ben ik
verhuisd.'

Sinds een jaar is er een opleving van geweld tegen vrouwen. Een vrouwelijke arts
is beschoten bij haar kliniek. 'Ik blijf dit werk toch doen. Ik vind dat we
belangrijke informatie hebben te delen. Laat ons niet in de steek.'

'Geen vertrouwen in de politie'

Naderah Geyah (42)

Vrouwenactivist

Etnische groep: Tadzjieken

Getrouwd, 9 kinderen

'Je geeft de islam een slechte naam. Je moedigt vrouwen aan om buitenshuis te
werken en je werkt samen met buiten- landers. Je bent ons doelwit. Jij zult

binnenkort sterven.' Dat hoorde de bekendste vrouwenactivist van Kunduz, Naderah
Geyah, half januari per telefoon van een Talibanstrijder. Ze is al vier jaar
directeur van het lokale ministerie voor vrouwenzaken, komt op voor vrouwen in
nood en wijst hen op hun rechten.

De activiste schudt haar hoofd als we vragen wat er gaat gebeuren als westerse
militairen uit Kunduz vertrekken. Ze is 'zeer bezorgd' over de
veiligheidssituatie in het algemeen en die van vrouwen in het bijzonder.
Vertrouwen dat de politie haar kan beschermen, heeft ze niet. 'Als ze het hoofd
van de antiterreureenheid niet eens kunnen beschermen (die werd onlangs
opgeblazen, red.), dan geloof ik niet dat ze mijn veiligheid kunnen garanderen.'


Toch gaat Geyah niet weg uit Kunduz. Waar moet ze naartoe met haar man en negen
kinderen? Ze heeft niet zoals de meeste mannelijke gezagsdragers in Kunduz geld
of macht om haar familie naar het buitenland te verplaatsen. 'De familie van de
gouverneur woont in Londen, familie van het hoofd van de geheime dienst woont in
India. Hoe moeten wij geloven dat het wel goed zit met de veiligheid als ze zelf
alleen maar in compounds wonen en hun gezinnen niet in Kunduz durven laten
wonen?'

'Ik ben bang, maar wat kan ik doen?', zegt Geyah. Ze is ook bezorgd over andere
hoogopgeleide vrouwen in Kunduz. 'We hebben zes advocates, velen werken in de
politiek, het onderwijs, de journalistiek. Al die vrouwen lopen gevaar.'

'Eigenlijk is er niets veranderd'

Saleh Mohammad (45)

Politiechef district 2 Kunduz Stad

Etnische groep: Turkmenen

Getrouwd met 3 vrouwen, 13 kinderen

'Na het vertrek van Nederlandse en andere buitenlandse militairen verwacht ik
dat we als politie extra problemen krijgen. We dragen natuurlijk zelf
verantwoordelijkheid om ons land te beschermen, dat weet ik. We hebben training
gehad en dat was goed. Maar als je te weinig man hebt en niet de juiste wapens
en tanks, begin je weinig tegen de vijand.'

Politiechef Saleh, baas van 63 agenten, vreest dat hij nog te weinig weerstand
kan bieden tegen gewapende groepen. 'Ik zou graag nog langer steun willen van
westerse militairen. Als zij weggaan, dan breekt misschien een burgeroorlog uit.
Dat vrezen velen in Kunduz.' Over zijn persoonlijk toekomst maakt de goedlachse
Saleh zich echter niet al te druk. 'Ik ben niet bang, dat heeft geen zin. Ik
blijf agent. Ik zal mijzelf en mijn familie zo onderhouden. Ik heb ook geen
andere optie. Ik heb dertien kinderen te voeden.' Als hij genoeg geld had, zou
hij zijn gezin wel naar het buitenland sturen. Niet zozeer vanwege de
onveiligheid, maar vooral omdat 'de economische perspectieven daar beter zijn'.


'Eigenlijk ben ik beter af dan gewone burgers', zegt Saleh optimistisch. 'Als er
een vijand is die naar ons toe komt, kun je maar beter een uniform en een
officieel wapen hebben zoals ik.' Dan kun je tenminste behoorlijk terugvechten.
Saleh ziet het zo: toen de Taliban nog heersten in Afghanistan, vocht hij hevig
tegen ze in Kunduz. Toen westerse militairen kwamen, werden de Taliban
grotendeels verjaagd en vocht hij nog maar een beetje tegen ze in Kunduz. Als de
westerlingen straks weer weggaan, komen de Taliban terug en gaat hij weer hevig
tegen ze vechten. 'Eigenlijk is er niets veranderd.'

'Spijt dat ik overgelopen ben'

Biro (36)

Krijgsheer en ex-Taliban

Etnische groep: Pathanen

Getrouwd, 5 kinderen

Biro rijdt rond in een Toyota Hilux, de favoriete auto van de Taliban. Maar hij
is sinds twee jaar geen Talibanstrijder meer. Hij is overgelopen naar de
overheid. Op de zwarte pick-up staat het politielogo.

Biro legde vier jaar lang 'honderden bermbommen' neer in Kunduz en heeft naar
eigen zeggen een 'aantal buitenlandse militairen gedood'. Hij stuurde zo'n
honderd man aan. Op een dag kwam er een man van de vredescommissie met een Koran
in de hand om hem over te halen zijn wapens neer te leggen. Biro had zich niet
gerealiseerd dat overheidsambtenaren ook moslims waren. Medemoslims wilde hij
niet doden. Vermoedelijk was hij ook het vechten beu.

Biro heeft spijt van zijn overstap. 'De overheid beloofde werk, eten en
wederopbouwprojecten voor mijn dorp, maar we kregen niks. Ik en mijn mensen
hebben onze schapen en spullen moeten verkopen om te overleven.' Hetzelfde
overkwam enkele commandanten die door Biro zijn overgehaald ook hun wapens neer
te leggen. Zij willen hem nu vermoorden. Net zoals zijn ex-Talibanvrienden. Biro
rijdt daarom rond met tien gewapende bodyguards.

Nadat westerse militairen zijn vertrokken uit Kunduz, gaan de Taliban hoe dan
ook onderdeel uitmaken van een nieuwe regering, denkt Biro. 'Als ze de
alleenmacht grijpen, dan word ik vermoord', zegt Biro. 'Maar als ze een
vredesakkoord sluiten en onderdeel worden van een nieuwe regering, blijf ik
misschien leven.'

Biro's dagelijkse werk is nu dat hij als krijgsheer zijn dorp beschermt met een
wapen. Hij zou graag een officiële lokale politieagent zijn, maar krijgt geen
loon en geen uniform. Hij heeft alleen de auto met het politielogo erop.

Ons leger en onze politie zijn niet sterk genoeg om voor veiligheid te zorgen

LOAD-DATE: 19 March 2013

LANGUAGE: DUTCH; NEDERLANDS

GRAPHIC: Straatbeeld in het centrum van Kunduz Stad. Volgens veel inwoners is
het er de afgelopen tijd gevaarlijker geworden.
Foto Ton Koene
Biro
Foto Ton Koene
Naderah Geyah
Nadiyah Godayar
Foto Ton Koene
Saleh Mohammad
Foto Ton Koene

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              126 of 161 DOCUMENTS



                                 de Volkskrant

                             18 maart 2013 maandag

'Dit toont aan dat tegoeden niet meer zo veilig zijn als ze waren'

BYLINE: SANDER HEIJNE

SECTION: Ten Eerste

LENGTH: 467 woorden


Peiling Spaardersheffing

Voor het eerst sinds het uitbreken van de Europese schuldencrisis moeten
spaarders meebetalen aan de redding van hun land. Is dat verstandig?

Rick van der Ploeg, hoogleraar economie aan de universiteit van Oxford:

'Het is niet zo raar om de spaarder mee te laten betalen. Als het je niet lukt
landen via hun overheden financieel in het gareel te krijgen, dan zal je het via
de markt moeten doen.'

Andreas Moyseos, gepensioneerd elektricien in Nicosia:

'Dit is een ordinaire bankroof. Dit tast niet alleen onze spaartegoeden aan,
maar ook de groeikansen voor de Cypriotische economie. De EU verspeelt zijn
geloofwaardigheid met zulke maatregelen.'

Jacob Kirkegaard, Europaspecialist voor het Peterson Institute for International
Economics in Washington:

'Het verbaast mij niet dat Cyprioten massaal proberen hun geld van de bank te
halen. Ze worden zaterdag wakker en horen op de radio dat hun geld niet meer
veilig is op de bank. Het reddingsplan toont aan dat tegoeden op banken in de
eurozone niet meer zo veilig zijn als ze eens waren. We leven in een nieuwe
wereld.'

Nikos Anastiasades, president van Cyprus:

'Dit is pijnlijk, maar de maatregel zal de geschiedenis ingaan als de redding
van onze economie. Een eenmalige spaardersheffing is bovendien beter te
verdragen dan pensioenverlagingen en belastingverhogingen.'

Anatoly Aksakov, voorzitter van de Russische Vereniging van Regionale Banken:

'De spaardersheffing zal het vertrouwen in Cyprus als veilige haven om vermogen
te stallen ondermijnen. Een deel van het geld dat Russen op het eiland hebben
gestald, zal terugvloeien naar Rusland.'

Joachim Fels, hoofdeconoom Joachim Fels van Morgan Stanley in Londen:

'Dit reddingsplan schept een zorgwekkend precedent dat mogelijk systeemrisico's
met zich meebrengt als spaarders in andere zwakke eurolanden vrezen voor een
soortgelijke behandeling in de toekomst.'

Sharon Bowles, voorzitter van de commissie voor economische en monetaire zaken
van het Europarlement:

'We hebben juist een depositogarantiestelsel ingevoerd om te voorkomen dat
consumenten hun geld van land naar land blijven doorsluizen om bankruns in
zwakke eurolanden te voorkomen. Die regeling is door de Cypriotische
spaardersheffing aan puin geschoten.'

Van der Ploeg:

'Cyprus is geen systeemland en het is zo corrupt als de pest. Bovendien zit het
er vol rijke Russen die het eiland gebruiken om belasting te ontwijken. De
Europese leiders voelen zich ongemakkelijk bij het redden van zo'n land. Je kunt
dus zeggen dat de Cyprioten deze maatregel een beetje over zichzelf hebben
afgeroepen. Je kunt je wel afvragen wie er met deze maatregel worden geraakt. Ik
vermoed dat alle rijken hun geld allang hebben weggehaald van de Cypriotische
banken. En zo wordt de redding van Cyprus toch weer opgebracht door jan met de
pet.'

LOAD-DATE: 17 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              127 of 161 DOCUMENTS



                                 de Volkskrant

                             16 maart 2013 zaterdag

Biografie: een handleiding bij een journalistieke legende

BYLINE: NELL WESTERLAKEN

SECTION: Boeken; Blz. 9

LENGTH: 1006 woorden


De grote journalist Ryszard Kapuscinski schiep zijn eigen literaire universum -
niet altijd naar waarheid.


Artur Domoslawski: Kapuscinski: Non-fictie

Vertaald uit het Pools door Greet Pauwelijn
De Geus; 524 pagina's; EUR 34,95.

Hij wist het, Ryszard Kapuscinski. Het vrat aan hem in de jaren voor zijn dood
in 2007. Zijn zorgvuldig opgebouwde imago, de formidabele status van zijn
literair-journalistieke werk en zijn wereldfaam zouden niet ongeschonden de
eeuwigheid halen. Er lagen nog wat skeletten in de kast. Er zou iemand opstaan
om zijn biografie te schrijven, en daarin zou die kastdeur onherroepelijk verder
worden geopend. En hij wist het.



De necrologieën spraken zes jaar geleden nog over een van de grootste
verslaggevers van de vorige eeuw. Op sublieme wijze had Kapuscinski (1932-2007)
revoluties, bevrijdingsopstanden, oorlogen en de scheppende krachten daarachter
inzichtelijk gemaakt voor een groot publiek. In nog altijd verkrijgbare boeken
als De Keizer (over Haile Selassi in Ethiopië), De Sjah aller Sjahs (over de
Iraanse revolutie) en Imperium (over de neergang van het Sovjetrijk) ontrafelt
hij op magistrale wijze de mechanismen van totalitaire en imperialistische
regimes.

Tijdens de koudste jaren van de Koude Oorlog volgde hij voor diverse Poolse
media het proces van dekolonisatie in tal van derdewereldlanden. Hij beschreef
de grote slagen van de geschiedenis vaak vanuit het perspectief van de gewone
man - arbeider, soldaat, boer. En hij verwierf er een miljoenenpubliek mee.

Grootheden als Gabriel García Márquez en John Updike plaatsten de
sterverslaggever op een voetstuk vanwege zijn literair-journalistieke
verdiensten. Maar al bij zijn leven werden vraagtekens geplaatst bij de
feitelijke juistheid van sommige passages in zijn werk. Enkele maanden na
Kapuscinski's dood laaide bovendien een al langer smeulend vuur op dat hem
tijdens zijn nadagen moet hebben gekweld. Onderzoek in het inmiddels
postsocialistische Polen wees uit dat de journalist in het buitenland hand- en
spandiensten had verleend aan de Poolse geheime dienst.

Wellicht werden zijn laatste, wat tragische jaren nog verder vertroebeld door de
wetenschap dat het iemand uit zijn directe omgeving zou zijn die na zijn dood
een biografie zou schrijven. Een kennis, wellicht zelfs een vriend? Het werd
vriend en leerling Artur Domoslawski (1967) die de biografie schreef. Het boek
kreeg de omineuze titel: Kapuscinski: non-fictie.

Tijdens tientallen diepgaande gesprekken met zijn mentor 'heb ik een kleiner
stukje van meneer Ryszard (...) leren kennen dan ik dacht', schrijft
Domoslawski, journalist bij de krant Gazeta Wyborcza, die het in de biografie
geregeld heeft over 'mijn maestro'. Het hanteren van het fileermes moet daarom
af en toe hebben gevoeld als het plegen van een vadermoord. Nergens nam hij
genoegen met eendimensionale antwoorden of verklaringen. Domoslawski's
gedetailleerde zoektocht naar de harde feiten wordt er des te
bewonderenswaardiger door.

De biograaf maakt aannemelijk dat Kapuscinksi's onbarmhartige jeugd in het door
oorlogspartijen gemangelde Oost-Polen beslissend is geweest voor veel keuzes in
diens leven. Niet alleen is Kapuscinski's empathie voor de gewone man - vaak het
eerste slachtoffer van de geschiedenis - hieruit deels te verklaren, ook lag de
ellende van de Tweede Wereldoorlog ten grondslag aan zijn enthousiasme voor het
communisme.

Nu was dat niet ongewoon in die dagen; het communisme markeerde immers een nieuw
begin na een decennium van verschrikkingen. Maar zelfs toen de partij in de
jaren vijftig een steeds grimmiger gezicht liet zien, bleef Kapuscinski een
loyaal aanhanger. Pas in de jaren tachtig keerde hij zijn kameraden de rug toe,
waarna hij de rest van zijn leven in alle talen bleef zwijgen over zijn rode
antecedenten.

Waarom liet de journalist die autoritaire regimes de maat nam de mogelijkheid
lopen om schoon schip te maken met zijn ideologische verleden? Hij had die kans
in zijn boek Imperium uit 1993, stelt Domos-lawski terecht, over het
ontbindingsproces van de Sovjet-Unie. Een deel van het antwoord luidt dat
Kapuscinski zijn lange buitenlandse reizen wel had kunnen vergeten zonder zijn
beschermheren in de partij. Even belangrijk is echter dat de rol van de trouwe
kameraad niet paste in het romantische beeld dat de journalist van zichzelf
wilde achterlaten: de lone wolf die op eigen kracht opklom tot de
literair-journalistieke wereldtop.

In dat laatste beeld past een moedige vader die in de oorlog ontsnapte aan de
Russen. Geen woord van waar, zegt Kapuscinski's zus tegen de biograaf. In dat
beeld past ook de suggestie dat de journalist op goede voet stond met de
revolutionair Che Guevara en de Congolese leider Patrice Lumumba. Kapuscinski
liet zijn lezers in die waan. Om de wreedheid van de Afrikaanse dictator en
moordenaar Idi Amin te illustreren liet Kapuscinski dikke, weldoorvoede vissen
zwemmen in het Victoriameer. Mooi bedacht, maar volstrekt onwaarschijnlijk. Ook
niet waar: dat het hondje van keizer Haile Selassi de gewoonte had op de
schoenen van de hovelingen te plassen.

De literaire verdichting was nooit ver weg bij Kapuscinski, maar hij verzuimde
dit erbij te vermelden. Professionele ijdelheid verklaart echter nog niet waarom
de journalist bepaalde feiten te dik in de verf zette en sommige gebeurtenissen
en beelden verzon. Domoslawski heeft er een verklaring voor: naast de
uitstekende journalist Kapuscinksi bestond het personage Kapuscinski, stelt hij,
een product van literaire zelfcreatie.

Een mooie en slimme vondst van de biograaf. Door het aanbrengen van een
dergelijke splitsing kan hij zijn bewondering voor zijn leermeester intact
laten. Er staat hem echter niets in de weg om een minutieus onderzoek in te
stellen naar de grens tussen non-fictie, faction en fictie in Kapuscinski's
oeuvre. Daarmee werd een nieuwe paradox geschapen. Dat de maes-tro van zijn
voetstuk werd gehaald was onvermijdelijk, maar de uitstekend vertaalde biografie
nodigt tegelijk uit om zijn oeuvre te herlezen. Maar nu met een handleiding.

LOAD-DATE: 15 March 2013

LANGUAGE: DUTCH; NEDERLANDS

GRAPHIC: Ryszard Kapuscinski bij een door de Poolse vakbond Solidarnosc
georganiseerde protestactie in 1981.
Foto Getty Images
Artur Domoslawski: Kapuscinski: Non-fictie

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              128 of 161 DOCUMENTS



                                 de Volkskrant

                             16 maart 2013 zaterdag

Tv-tips

BYLINE: JESSE HEIJNIS

SECTION: V Weekend; Blz. 6

LENGTH: 438 woorden


AAF


Zaterdag, RTL4, 20.00 uur

Na Nederlandse bewerkingen van de Amerikaanse comedy'sEverybody Love's Raymond
(Iedereen is gek op Jack) en Golden Girls, brengt RTL4 de komende twaalf weken
Aaf, een remake van Roseanne, de sitcom van, met en over Roseanne Barr en haar
disfunctionele familie uit de Amerikaanse working-class.



Voor hen die de serie in de jaren negentig dagelijks voorbij zagen komen (en
daarna al tien jaar niet of nauwelijks meer), biedt de remake - met een perfect
gecaste Annet Malherbe in de titelrol - vooral een nostalgisch weerzien. Want
daar zijn opeens weer die veel te grote houthakkershemden, het gekibbel aan de
keukentafel, de belangrijke gesprekken in het net iets te kleine bed en o ja,
dat eeuwige gehang op de bank.

Op scriptniveau werd er onder meer gesleuteld aan de setting, zo vertelt Frank
Houtappels ('t Schaep), die evenals Joan Nederlof (Hertenkamp) zes van de twaalf
scenario's bewerkte. 'De serie is dertig jaar oud, er waren geen iPhones of
computers. En alles is heel Amerikaans. Coupons knippen bijvoorbeeld, dat doen
wij niet. Daar moet je dan een equivalent voor verzinnen. Wat je overhoudt, is
de plot. Dat hoef je niet meer te bedenken. Die voorsprong heb je.'

Houtappels herkeek de eerste 24 afleveringen en pikte er samen met Nederlof de
twaalf beste uit: 'Roseanne onderscheidt zich door niet alleen maar van grap
naar grap naar grap te rollen. Ook bij Aaf zijn er afleveringen waar er echt wel
serieuze dingen aan de hand zijn: opvoedkundige situaties, familieruzies. En ze
moeten ieder dubbeltje omdraaien. Niet weer zo'n half-Gooisch
middenklassengezin. Dat vond ik ook de charme van het origineel.'

De eerste aflevering (geschreven door Nederlof) speelt nog rondom een onschuldig
misverstand tussen Aaf en echtgenoot Ton (Bas Keijzer). De kinderen puberen
ondertussen over huiswerk en dancefeesten. Typisch sitcommateriaal. Of het heel
anders is dan schrijven voor 't Schaep of Gooische Vrouwen? Houtappels: 'Het is
een vrij bizar genre. Bijna toneel voor televisie. Aan één kant gaat de camera
langs de sets en daarachter zit op tribunes het publiek. Bij 't Schaep verzin je
nog wel eens iets met een auto. Dan zit je in de studio en schuif je een boompje
voorbij. Dat is meer poppenkast.'

Danni Lowinski

Woensdag, SBS6, 20.30 uur

Ook SBS6 is aan het remaken geslagen. Een (onbekende) Duitse serie ditmaal:
Danni Lowinski, een komische dramaserie over een jan-met-de-pet-advocate
(gespeeld door Marlijn Weerdenburg) die nergens aan de bak komt en uit pure
frustratie een eigen praktijk begint midden op een winkelplein. Haar aanbod:
juridische bijstand voor één euro per minuut.

LOAD-DATE: 15 March 2013

LANGUAGE: DUTCH; NEDERLANDS

GRAPHIC: Aaf

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              129 of 161 DOCUMENTS



                                 de Volkskrant

                             12 maart 2013 dinsdag

Over de Muur

BYLINE: DOOR ARNO HAIJTEMA FOTO'S LEO ERKEN

SECTION: V Opening

LENGTH: 2329 woorden


Fotografie Interview Leo Erken


De geur van geweld en bloed, puin, wodka, bruinkool en terige tabak stijgt op
uit het fotoboek Ulitza van Leo Erken. Het Oostblok zoals het was.

Fotograaf Leo Erken heeft ze allemaal ontmoet, of van nabij voor zijn camera
gehad: Gorbatsjov, Jeltsin, Poetin, de Tsjetsjeense terroristenleider Basajev,
de brute Tsjetsjeense leider Akhmat Kadirov. Verdwenen communistische leiders
als de Poolse generaal Jaruzelski en zijn legendarische opponent, vakbondsleider
Lech Walesa. Verzetsstrijders, weeskinderen in Moskou, mismaakte baby's in
Siberië, danseressen van het Kremlinballet, dronkelappen in de cel. De
potentaten en de onderdrukten van het communisme, ze zijn allemaal terug te
vinden in het archief in het atelier van Erken in de Amsterdamse Jordaan.



De geur van geweld en bloed, puin, wodka, bruinkool, zware parfum en terige
tabak stijgt op uit het fotoboek Ulitza ('Straat') dat Erken volgende week
presenteert. Het is de grandioze weerslag van zo'n tien jaar reizen en
fotograferen door de landen van ooit de Sovjet-Unie en het Oostblok. Vooral in
de jaren negentig, waarin het communistische systeem verkruimelde, vertoefde
Erken vaak maandenlang aaneen in het oosten. 'Alles wat Jeltsin deed, was
nieuws, dus dat volgde ik. De belangstelling in het Westen voor Rusland was in
de eerste, hectische helft van de jaren negentig enorm. Ik publiceerde per maand
soms honderden foto's in kranten. Niet alleen van de politieke leiders, maar ook
van het alledaagse Russische leven, of van de Moskouse metro.'

De tijd is rijp voor een fotoboek over de grote omwenteling van eind 20ste eeuw.
Erken merkte het toen hij met een proefversie op de Leipziger Buchmesse was, in
2012. 'Alle vier dagen ging het boek van hand tot hand. Steeds zat er iemand in
te bladeren. Duitsers hebben een grote belangstelling voor geschiedenis. Ik
merkte dat mijn boek helpt om generaties met elkaar aan de praat te krijgen over
het communistische verleden. Dat jongeren die het communisme niet meer hebben
meegemaakt hunkeren naar informatie van de ouderen die die ervaring wel hebben.'


Met het boek richt Erken zich nadrukkelijk op de voormalige Oostbloklanden: het
verschijnt in een Russisch/Engelse en een Russisch/ Duitse versie.

Ook voor Nederlanders met oplierende belangstelling voor het Oosten - het
25-jarig jubileum van de val van de Muur in 1989 komt in zicht - is het
verplichte kost. Met enige overdrijving kan worden gezegd dat zij nu eindelijk
goed kunnen zien wat het gebrekkige analoge beeldtransport (via telefoonlijnen)
van kranten destijds voor hen verborgen hielden.

Erken: 'Ik heb een foto gemaakt van de net gekozen, eerste niet-communistische
president van Polen, Mazowiecki, van een afstandje genomen in de donkere
omgeving van het parlement. De volgende ochtend stond hij op de voorpagina, waar
ook nog een foto van een meteoriet was afgedrukt. Het verschil tussen de twee
was nauwelijks te zien.'

De negatieven van de foto's die destijds werden ontsierd door grove rasters en
grauwsluiers zijn nu ingescand en opnieuw bewerkt, de kleurenfoto's die toen nog
niet konden worden afgedrukt in kranten hebben een voorname plek gekregen - het
analoge verleden komt met digitale techniek glorieus tot leven. Met nuanceringen
en detaillering die ongekend waren. Zodat bijvoorbeeld de ontroerende en
historische, maar licht bewogen en destijds daarom afgekeurde foto alsnog kan
worden bewonderd van Vaclav Havel en Alexander Dubcek, die elkaar in Praag in de
armen vallen als met de regering de dictatuur in Tsjecho-Slowakije valt.

Van 1983 tot 1988 was Erken student op de kunstacademie in Enschede. Toen
bezocht hij voor het eerst Berlijn, dat nog was opgedeeld in Oost en West. Hij
kwam in 1987 in de Joegoslavische hoofdstad Belgrado, waar toen al de spanningen
voelbaar waren die zouden leiden tot de burgeroorlog die in 1991 losbarstte. Hij
zag voor zijn ogen de immens groeiende invloed van de Poolse vakbond
Solidarnosc, was getuige van het bezoek van de (van oorsprong Poolse) paus
Johannes Paulus II, dat de oppositie tegen de communistische dictatuur
aanwakkerde.

'Met mijn oude Leica zonder belichtingsmeter kwam ik als student overal. Later
ging ik professioneel aan de slag als fotograaf voor vooral de Volkskrant. Toen
werd het 1989 en was ik daar de enige fotograaf met Oostblokervaring. Ik wist:
als je een visum voor die landen wilt krijgen, moet je aardig zijn tegen degene
aan de andere kant van het glas van de balie. Zelf langsgaan bij de ambassade.
Niet denken dat een secretaresse van de krant het voor je kan regelen.'

Eigenzinnigheid kon Erken in die jaren al niet worden ontzegd. Toen hij met een
verslaggever op reportage was in Auschwitz, drong het nieuws door dat in
Warschau de eerste niet-communistische president door het parlement ging worden
gekozen. Tot woede van de verslaggever en de fotoredactie in Amsterdam, liet
Erken Auschwitz voor wat het was en spoedde zich naar de hoofdstad. Het leverde
hem prachtige, exclusieve foto's op, en vormde ook het begin van het einde van
de vaste samenwerking met de Volkskrant. Hij leverde de krant nog veel foto's
uit Praag - weer als enige fotograaf van de krant in bezit van een visum en dus
tijdig ter plekke - om de onrust aldaar vast te leggen. Hij richtte zich
vervolgens op andere dagbladen (zoals Het Parool, dat hem voor Rusland hielp aan
een correspondentenvisum, dat ongekende privileges verleende aan de eigenaar in
de bureaucratie en bij het reizen) en bediende de internationale pers via
fotoagentschappen als Panos, Laif en Hollandse Hoogte.

'Ik heb er altijd moeite mee gehad in opdracht te werken. Fotoredacties willen
graag dat je van een reportage terugkomt met het verhaal dat je hebt beloofd.
Maar ik kwam nooit met wat ik had beloofd, de werkelijkheid was altijd anders.
Ik heb altijd zo gewerkt dat ik wil kijken wat de grote politiek betekent voor
het dagelijks leven. Altijd de dingen onderzoeken, in plaats van je verhaal al
klaar hebben liggen en daar illustraties bij zoeken.' Kwam hij met foto's van de
bittere armoede in de post-communistische jaren, toen het Westen juist bovenal
wilde horen hoe geweldig de val van de Muur en de opbloei van de vrije markt
waren. 'En ik had ook nooit sympathie voor de Tsjetsjenen. Theoretisch moesten
dat vrijheidsstrijders zijn, ja, zo zag het Westen hen. Maar ik vond ze net
zulke grote schurken als de Russen.' De complexiteit van conflicten laat zich
niet eenvoudig duiden, is Erkens ervaring. 'Ik heb altijd de nuance voorop
willen zetten. Wat overigens niet betekent dat ik geen harde beelden toon.'

Hij bladert door het boek, dat zich laat lezen als een reisverslag dat begint
bij de Muur in Berlijn, omzwervingen maakt door de DDR en andere Oost-Europese
'satellietstaten' van de Sovjet-Unie, door, Rusland, Wit-Rusland, Kazachstan,
Nakorno-Karabach, Georgië, Abchazië, Tsjetsjenië - veel in bloed gedrenkte namen
van landen met onafhankelijkheidsoorlogen in het recente verleden. 'Als ik zo
terugkijk', zegt Erken, 'moet ik vaststellen dat het met veel mensen die ik heb
gefotografeerd beroerd is afgelopen. Velen zijn een heel nare dood gestorven.'

Hij wijst op de Tsjetsjeense krijgsheer, later door de Russen gesteunde
machthebber, Kadirov: opgeblazen. Diens voorganger Maschadov: gruwelijk om het
leven gebracht. De onafhankelijke journaliste Politkovskaja: in haar Moskouse
appartement door kogels vermoord. Zo kan hij nog lang doorgaan met opsommen.
Huiveringwekkend door hun gelijkenis met Dresden na de bombardementen in de
Tweede Wereldoorlog zijn de foto's van Grozny, waarmee Erken in 1995 de Zilveren
Camera won. Over een hard beeld gesproken: de foto van een door honden
afgekloven lijk, aangetroffen door Erken in de straten van de Tsjetsjeense
hoofdstad.

Op andere foto's toont Rusland zich van een minder gewelddadige, soms poëtische
of tragikomische kant. Boris Jeltsin ontspannen te midden van gewone burgers,
binnen handbereik van Erken, geen veiligheidspersoneel te zien. Dronken mannen,
gedrieën op een brits in een cel waar ze ter ontnuchtering zijn opgesloten.
'Heel makkelijk systeem heeft Siberië daarvoor. Als je van je dronken man
afwilt, bel je de politie. Die pakt de dronkaard op en bergt hem voor veertien
dagen op. Zonder enige vorm van proces.'

De fameuze Ziguli (in het Westen bekend als Lada, de Russische variant op de
Volkswagen Kever) kachelen door de straten langs de heiligenbeelden van het
communisme: Lenin op zijn sokkel, Stalin in zijn (Georgische) geboorteplaats
Gori - huizenhoog, op het plein waar in 2008 de Nederlandse cameraman Stan
Storimans zou omkomen door een Russische granaat. Tijdloze foto's van het
platteland, waar een pope over een voetpad wandelt naar (of terugkomt van) het
kerkhof voor een teraardebestelling, waar Erken de graanoogst meemaakte en
idyllische beelden maakte die naadloos passen in de traditie van de vroegere
Sovjet-propaganda. Vrouwen met hoofddoeken, tevreden, trotse boeren, een
kolchoz-paradijs op aarde.

Hoewel de nieuwe, steenrijke Russen Erken 'nooit erg hebben geïnteresseerd',
ontbreken ze niet. Flanerend op de Tverskaja, de Moskouse P.C. Hooftstraat,
poserend bij een kuuroord te midden van kapitalistische symboliek:
dollarbiljetten en etalages vol klatergoud. De nachtelijke foto van de
protserige Christus Verlosserskerk aan de oevers van de Moskva maakt een mooie
verbinding met het heden: het is de plek waar Pussy Riot haar fameuze protest
tegen Poetin hield. 'Het ging me eigenlijk om dit gebouw op de voorgrond. Dat is
het beruchte Huis op de Kade, waar onder Stalin eenderde van de bewoners is
weggezuiverd. Werden allemaal afgeluisterd.' Ook de laatste foto in het boek
hint naar het heden: koningin Beatrix, in 2001 op staatsbezoek, hand in hand in
een pronkzaal met Poetin, toen, en nu weer, president.

Enkele foto's uit een grote reportage die Erken maakte over een kindertehuis in
Moskou staan in het boek. 'Eigenlijk waren ze bestemd voor Volkskrant Magazine,
maar toen ik klaar was, had er een koerswijziging plaatsgevonden: het blad ging
zich vrijwel exclusief op Nederland richten, er was geen belangstelling meer
voor grote buitenlandreportages.' Erken zegt het zonder bitterheid: de
koerswijziging kwam op het moment dat de westerse honger naar informatie over
het nieuwe Rusland was gestild. 'De belangstelling voor foto's uit Rusland
doofde eind jaren negentig als een nachtkaars.'

Erken begon nog een grote reportage over het door honger en armoede geteisterde
Siberië. Hij kwam in een stad waar de mensen met onverklaarbaar opgezwollen
keelklieren rondliepen en andere ziekteverschijnselen vertoonden die op
vergiftiging wezen. Erken fotografeerde in een verdachte fabriek maar wist niet
te achterhalen of daar bij de productie het noodlottige gif vrijkwam.
'Greenpeace, plaatselijke groeperingen, niemand kon me helpen het verhaal rond
te krijgen. Dat was een vrij eenzame ervaring.' Lachend: 'Rusland barst van de
gifschandalen. Maar ik had net het verkeerde tot onderwerp gekozen.'

Met de afnemende belangstelling voor zijn foto's, veranderde Erkens visie op
zijn beroep. 'Ik merkte dat mijn foto's eigenlijk niet meer zo interessant
waren. Dat ik beter in staat was in een reeks beelden een verhaal te vertellen.
Op een bepaalde manier was ik al bezig de overstap te maken naar het filmen.'
Aan het einde van de vorige eeuw maakte Erken de overstap en werd filmer. Hij
maakte een portret van de beroemde fotografe Eva Besnyö, produceert
bedrijfsfilms, geeft les op de Koninklijke Academie in Den Haag.

Verlangt hij nu en dan terug naar Rusland, naar het van wodka, tradities en
melancholie doordrenkte leven? 'Ah, de fameuze Russische ziel! Ik ben eerlijk
gezegd altijd een beetje bang voor die ziel geweest. Die belet goed zelfstandig
nadenken. Het is een gedachtengoed beheerst door spookbeelden en wanen, zelfs
schijnbaar weldenkende mensen kunnen soms op een onbewaakt ogenblik met
vooroordelen op de proppen komen of onversneden racisme. Er zijn echt maar een
handjevol Russen die het opnemen voor Pussy Riot. Bijna iedereen zegt: 'Dat zijn
moeders, die hebben zich te gedragen.' Dezelfde benepenheid is er ten aanzien
van homo's. We kunnen vanuit het Westen bij het Kremlin wel protest aantekenen
tegen hun onderdrukking. Maar protest werkt daar alleen maar averechts. Om die
Russische ziel kan ik echt niet lachen.'

Ulitza, Eastern Europe and the former Soviet Union 1987-2003 van Leo Erken.
Weiw, tot 24/3 EUR29,50 daarna EUR34,50. Te bestellen via http://nl12books.nl.



CV Leo Erken (1964, Bemmel, GLD)

1988Afgestudeerd aan AKI, Academie voor Beeldende Kunst, Enschede

1988-1991Fotograaf in opdracht van de Volkskrant, Trouw, Het Parool

1992Eervolle vermelding in categorie People in the News bij World Press Photo
met foto van Lech Walesa

1993-hedenAangesloten bij agentschappen Laif en Panos

1994 Door stichting Zilveren Camera uitgeroepen tot Fotojournalist van het Jaar


1996 Winnaar Zilveren camera met fotoreportage uit Grozny

2001 Regie van filmdocumentaire Eva Besnyö - de keurcollectie

2005 Regie documentaire Tulpengoud

2007-heden Docent fotojournalistiek Koninklijke Academie van Beeldende Kunst,
Den Haag



Pelmeni-gesprekken

Het boek Ulitza krijgt op 23 maart een Nederlandse presentatie in FOAM,
Amsterdam. De presentatie wordt begeleid door Pelmenestrojka - een groep jonge,
in Nederland woonachtige Russen, Oekraïners, Hongaren, Polen, Serviërs,
Tsjechen, Bulgaren en Nederlanders, onder leiding van Ola Lanko. Zij brengen een
performance die bestaat uit een lange tafel met daaraan een 'productielijn van
handen'. Ter plekke wordt pelmeni gemaakt, een traditioneel Russisch gerecht dat
bij elke Rus of Oost-Europeaan herinneringen oproept, terwijl het in West-Europa
onbekend is. Onderwijl praten zij over het heden en het verleden, over Oost en
West. De uitvoerenden laten het publiek de pelmeni proeven en delen daarmee hun
geschiedenis.

de Muur

'Met veel mensen die ik heb gefotografeerd, is het beroerd afgelopen. Velen zijn
een heel nare dood gestorven'

LOAD-DATE: 11 March 2013

LANGUAGE: DUTCH; NEDERLANDS

GRAPHIC: Praag, 24 november 1989: Vaclav Havel (rechts) omhelst Alexander
Dubcek, nadat bekend is geworden dat de communistische regering van Milos Jakes
opstapt. Het is een beslissend moment in de Fluwelen Revolutie.
Leo Erken
Moskou, 2000: een vrouw rookt bij het Graf van de Onbekende Soldaat in het
Alexanderpark bij het Kremlin een sigaret. Een soldaat maant haar te gaan staan.
Bij het graf staan altijd drie wachten, die ieder uur worden afgelost. Het
monument is gewijd aan de Russische slachtoffers van de Tweede Wereldoorlog.
Leo Erken
Sander Veeneman / sanset - 2013
Nabij Ljubljana (Slovenië), juli 1991: een konvooi van de Joegoslavische
federatie valt in handen van Sloveense militairen. Enkele dagen eerder had
Slovenië, tegen de zin in van Belgrado, de onafhankelijkheid uitgeroepen.
Leo Erken

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              130 of 161 DOCUMENTS



                                 de Volkskrant

                             7 maart 2013 donderdag

Europa snapt de wetten van de City niet

BYLINE: VAN ONZE CORRESPONDENT PATRICK VAN IJZENDOORN

SECTION: Economie

LENGTH: 1014 woorden


Reportage Bonusplafond voor bankiers


Ook de City of London moet eraan geloven: er komt een bonusplafond voor
bankiers. 'De grote jongens weten de sluiproutes wel te vinden.'

'Een bonusplafond? Ik mocht willen dat ik zo veel verdiende dat ik daarvoor in
aanmerking kwam', zegt John Watson, staand op het verwarmde terras van een bar
onder het hoofdkantoor van Lloyd's in Londen. De bankier neemt een slok rode
wijn, tikt de as van zijn sigaar en overpeinst de bonusbeperking. 'De maatregel
is bedoeld voor de grote jongens, maar die weten de sluiproutes wel te vinden.
Zul je zien dat de rest van ons op een of andere manier de rekening
gepresenteerd krijgt.'



Na maandenlange onderhandelingen met tegenstribbelende Britten heeft 'Brussel'
bepaald dat bonussen vanaf volgend jaar beperkt blijven tot één jaarsalaris, en
alleen als de aandeelhouders het op prijs stellen, mogen de grote geesten
eventueel het dubbele incasseren. Eurosceptici waren er snel bij om er
verongelijkt op te wijzen dat het Verenigd Koninkrijk verantwoordelijk is voor
36 procent van de financiële groothandel in Europa en voor 61 procent van de
netto-export van financiële diensten, maar slechts één op de tien zetels in het
Europees Parlement bekleedt.

Het offensief tegen de Fred Goodwin-achtigen (Goodwins rampzalige gulzigheid als
CEO van Royal Bank of Scotland kostte hem zijn 'sir'-titel) viel fraai samen met
de beslissing van de deels genationaliseerde banken RBS en Lloyd's om ondanks
slechte jaarcijfers flinke bonussen uit te delen. Gewone burgers, moe van alle
bezuinigingen, lijken dan ook weinig moeite hebben met het inperken van de
bonussen in de melaatsenkolonie waar de City de afgelopen jaren op is gaan
lijken. Het dreigement dat hierdoor talent zal vluchten, kan rekenen op hoon.
'Welk talent dan? Als de bankiers zo getalenteerd waren, zou Europa financieel
niet zo in de penarie zitten', schreef een lezer in The Daily Telegraph.

Immoreel

In The Guardian sprak Giles Fraser, de ex-priester van St Paul's Cathedral die
het Occupy-protest steunde, voor velen toen hij beweerde dat het immoreel is om
uitkeringen te beperken en de bonussen met rust te laten. 'De bankiers waren
verantwoordelijk voor de rotzooi, maar zodra er wordt gesproken over het
inperken van de bonuscultuur die mensen ertoe verleidt om onaanvaardbare
risico's te nemen, kiest de regering de kant van de rijken. Londen wordt op zo'n
manier het verhaal van twee steden - de armen worden gekort, de rijken
beschermd.'

Die tweedeling bestaat ook binnen de City zelf. Voor de meeste werknemers heeft
de bonusbeperking geen directe gevolgen. 'Het concept bonus bestaat bij ons
niet, omdat wij geen omzet creëren', zegt een man die achter de schermen van een
Amerikaanse bank werkt. 'Wij zijn een kostenpost en elk jaar vliegen mensen de
deur uit. Ik heb nog nooit een bonus gehad. De meeste mensen op onze afdeling
voelen zich ver verwijderd van de onderdelen waar de grote bonussen worden
geïncasseerd. Er is absoluut geen contact tussen beide werelden.'

Headhunter Mark Cameron van Astbury Marsden wijst erop dat die werelden dichter
bij elkaar liggen dan menigeen denkt. 'De maatregel betreft inderdaad de top, de
rainmakers, en dat zijn precies de mensen die het gemakkelijkst van locatie
veranderen. Vergeet niet dat als zij vertrekken het ook gevolgen heeft voor
andere mensen binnen de onderneming. De maatregel schaadt bovendien de
concurrentiepositie van Europese banken op plekken waar geen bonusplafonds
bestaan, zoals Singapore en Hongkong.'

Volgens Geraint Anderson, ex-broker en auteur van het boek Cityboy, is de kans
op het vertrek van talent nu groter dan ooit. 'Zorgen over talent flight deed ik
altijd af als paniekzaaierij, maar voor topbankiers kan dit de druppel zijn, na
de bonusbelasting, de verhoging van de inkomstenbelasting en de scheiding tussen
de 'casino-activiteiten' en consumentenbanken. Europese banken met grote
investeringspoten zullen lijden. Voor een big swinging dick op Wall Street wordt
het verleidelijk van Deutsche Bank naar Goldman Sachs te verkassen.'

Iets lager in de voedselketen van de City krijgen met name handelaren en
verkopers te maken met de beperking omdat zij de hoogste bonussen incasseren in
verhouding tot hun vaste salaris. James Bennett, directeur van de populaire
carrièresite eFinancialCareers, verwacht hier geen grote exodus. 'Mensen hebben
sterke banden met hun leefomgeving en in Amerika en Azië worden de
carrièrekansen beperkt door immigratiepolitiek, taalbarrières en kennis van de
plaatselijke markten.'

Wel voorspelt hij dat er van de bonusbeperking weinig zal overblijven, door de
Britse aanleg voor het vinden van ingenieuze oplossingen. Om dit proces te
vergemakkelijken heeft eFinancialCareers tien praktische tips opgesteld. Zo
kunnen bedrijven gaan werken met vorstelijke jaarcontracten, op de proppen komen
met tijdelijke salarisverhogingen of vergoedingen voor de (torenhoge)
woonkosten. 'Ik voorzie eerder dat succesvolle handelaren naar hedgefondsen
gaan. Die vallen buiten de nieuwe maatregelen.'

Prestatiedruk

Het bonusplafond zal zeker leiden tot verhoging van de vaste salarissen, waar
geen maximum aan kleeft. 'Banken zullen de prestaties van dure werknemers nog
nauwgezetter in de gaten houden', voorziet Bennett. 'Wie niet presteert, wordt
meteen het gat van de deur gewezen. Tegelijkertijd zullen bedrijven minder snel
mensen aannemen en zijn ze minder flexibel in zware tijden.' Voor een bank als
HSBC kunnen deze onbedoelde gevolgen aanleiding zijn eindelijk daad bij te woord
te voegen en naar Hongkong te verhuizen.

Terwijl City-juristen onderzoeken of het plafond strijdig is met Europese
wetgeving (of de Duitse grondwet) en makelaars in chique wijken treuren over het
einde van de bonuscultuur, staan Britse politici in Brussel moederziel alleen.
Na invoering van een bonusplafond komt nu ook een begrenzing van de vaste
salarissen in zicht. Dit zal volgens City-boy Anderson het heersende vermoeden
bevestigen over de motieven van Europese politici. 'In de City ziet men dit
alles simpelweg als politieke daad om Londen te straffen.'

LOAD-DATE: 6 March 2013

LANGUAGE: DUTCH; NEDERLANDS

GRAPHIC: Een kantoor in de Londense City, het financieel-economische centrum van
de Britse hoofdstad.
Foto Matt Dunham / AP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              131 of 161 DOCUMENTS



                                 de Volkskrant

                             7 maart 2013 donderdag

'Koninkrijk der Nederlanden niet houdbaar'

BYLINE: VAN ONZE VERSLAGGEVER REMCO MEIJER

SECTION: Binnenland; Blz. 12

LENGTH: 715 woorden


Interview Hermin Wiels


Curaçao wil niets liever dan onafhankelijk worden, maar wel in zijn eigen tempo,
zegt de machtigste politicus van het eiland. 'We moeten ons huiswerk doen.'

Het is niet de vraag of maar wanneer Curaçao uit het Koninkrijk der Nederlanden
stapt. 'Laat de termijn aan ons.' Dat zegt Helmin Wiels, de machtigste politicus
van het Caribische eiland, deze week op bezoek in Den Haag. De situatie is in
zijn ogen onhoudbaar en kan alleen maar leiden tot onafhankelijkheid. 'In het
Koninkrijksstatuut wordt wel van gelijkwaardigheid gesproken, maar nergens van
gelijkheid. Wij hebben een onderdanige, tweederangs positie.'



De in 2010 ingevoerde constructie van vier landen (Nederland, Curaçao, Aruba en
St. Maarten) in één koninkrijk is niet levensvatbaar, stelt Wiels, omdat
Nederland altijd aan het langste eind trekt. Wiels won vorig najaar de
verkiezingen in zijn land. Hij strijdt tegen corruptie en wanbestuur. En hij is
vastbesloten. 'We moeten ons huiswerk doen, dan kunnen we eruit. De Verenigde
Naties stellen regels voor onafhankelijkheid. De economie en het onderwijs
moeten op peil zijn. De democratische instellingen moeten worden versterkt:
onafhankelijke rechtspraak, centrale bank, algemene rekenkamer, begrotingskamer
en parlement.'

Wiels is met zijn collega-parlementariërs in Nederland voor het periodieke
Interparlementair Koninkrijksoverleg (IPKO). Ook vanuit de Tweede Kamer klinkt
steeds luider de roep om de band met Curaçao te beëindigen. Maar als voormalige
kolonisator kan Nederland het eiland niet tot onafhankelijkheid dwingen. Curaçao
kan wel zelf de weg naar een soevereine staat inslaan. Dat is wat Wiels wil. Het
is volgens hem nu eerst zaak af te komen van de aanwijzing die de
Rijksministerraad vorige zomer aan Curaçao gaf. De onderhandelingen met het
College Financieel Toezicht (CFT) moeten leiden tot een sanering van de schuld
van het land. Wiels hoopt dat er in april een plan ligt.

Net als Geert Wilders is Wiels een politicus die claimt de stem van de gewone
man te vertolken. Niet voor niets worden de twee vaak met elkaar vergeleken.
Maar uitgerekend de PVV van Wilders wilde de komst van Wiels naar Den Haag
verijdelen. Zijn taal afgelopen najaar in de verkiezingscampagne op Curaçao zou
te anti-Nederlands zijn geweest. Voor 'makamba's' (Nederlanders) zouden bodybags
klaar liggen. Wiels zegt dat zijn woorden verkeerd uit het Papiaments zijn
vertaald. Hij heeft gezegd dat Nederlanders die op Curaçao de lakens willen
uitdelen 'de zak kunnen krijgen'.

Opmerkelijk genoeg wordt Wiels door minister Ronald Plasterk (Binnenlandse Zaken
en Koninkrijksrelaties) juist geprezen om zijn houding. Plasterk in januari in
de Volkskrant: 'Wiels streeft naar een grotere onafhankelijkheid van Curaçao,
inclusief een financiële. Hij koerst niet aan op nieuwe steun vanuit Nederland.
En dat komt mooi uit, want die waren we toch al niet van plan te geven.'

Verkiezingswinnaar Wiels koos op Curaçao de Diederik Samsom-variant: hij leidt
zijn jonge partij Pueblo Soberano vanuit het parlement. Hij steunt het
takenkabinet van premier Daniel Hodge, dat oudejaarsdag aantrad en snel orde op
zaken wil stellen op Curaçao. 'Er is nu eindelijk rust in de tent', zegt Wiels.
'De vragen rond de integriteit van de ministers hebben de hele regeringsperiode
van de vorige premier Gerrit Schotte ondermijnd.'

Op de route naar onafhankelijkheid streeft Wiels naar een goede relatie met
Nederland. 'We hebben een periode van wederzijdse irritaties achter de rug. In
de politiek moet je kritiek hebben op individuele bestuurders, niet op een heel
volk. Als je mijn volk een roversbende noemt of een piratennest, dan zeg ik op
mijn beurt dat de eerste piraat Johan van Walbeeck was die Curaçao als
uitvalsbasis voor de kaapvaart heeft gebruikt. Dan zeg ik: in Nederland hebben
ze meer respect voor dieren dan voor mijn volk. Van lieden als Hero Brinkman en
Eric Lucassen zijn we gelukkig af. Nu hebben we Sietse Fritsma die allerlei
dingen over mij roept. Elk jaar een nieuwe opkomende PVV-ster. Maar ik trek me
daar niets van aan en de delegatie ook niet. Ik haat Nederlanders niet, maar
alleen respect leidt tot een vruchtbare verhouding met minder spanning.'

In het Koninkrijksstatuut wordt wel gesproken van gelijkwaardigheid, maar
nergens van gelijkheid.

LOAD-DATE: 6 March 2013

LANGUAGE: DUTCH; NEDERLANDS

GRAPHIC: Hermin Wiels (links) woensdag op het Binnenhof.
Foto Martijn Beekman / ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              132 of 161 DOCUMENTS



                                 de Volkskrant

                              4 maart 2013 maandag

Reizigers weten dat trein veilig genoeg is

BYLINE: IRA HELSLOOT IS HOOGLERAAR BESTUREN VAN VEILIGHEID AAN DE RU NIJMEGEN.

SECTION: Opinie en Debat; Blz. 22

LENGTH: 433 woorden


Sinds het treinongeval in Amsterdam vorig jaar februari buitelen de Tweede Kamer
en de top van ProRail en de NS over elkaar heen in hun ijver om snelle invoering
van het treinbeveiligingssysteem ATB-vv te bepleiten. Afgelopen zaterdag liet
topvrouw Marion Gout van ProRail in het AD nog optekenen dat zij 'hamert' op
uitbreiding van het honderd miljoen kostende ATB-vv.



Van enige afstand beschouwd moet al deze ijver toch verbazen. Het vervoer per
trein is per kilometer veel veiliger dan vervoer per auto, fiets of zelfs lopend
op de stoep. De investering in ATB-vv is daarmee disproportioneel: met dat geld
kunnen elders veel meer mensenlevens worden gered.

Natuurlijk kent de spoortop deze feiten, al was het alleen maar omdat ze in
januari in een door de Volkskrant georganiseerd debat in de Rode Hoed aan hen
voorgelegd zijn.

De visie van ProRail en NS op hun verantwoordelijkheid is echter 'we moeten
alles doen voor de treinreiziger'. Een veel te simpele houding. Want wat is er
makkelijker dan stoer doen met andermans geld? Het is immers extra belastinggeld
dat ze willen investeren.

De betrokken Kamerleden geven een heel andere reden. Volgens hen zou het de wens
zijn van een angstige maatschappij (die volgens hen geen redelijke inschatting
kan maken van de kleine restrisico's die gepaard gaan met treinreizen) om
waanzinnig veel geld uit te geven om die laatste risico's te doen verdwijnen.

Die stelling is onjuist. Eerder wetenschappelijk onderzoek heeft telkens laten
zien dat gewone burgers veel rationeler naar risico's kijken dan politici durven
denken. Zou dat ook gelden voor treinreizigers?

Om dat te weten te komen hebben masterstudenten 'Besturen van Veiligheid' van de
Radboud Universiteit Nijmegen anderhalve week geleden 383 treinreizigers op
Utrecht Centraal bevraagd.

De resultaten zijn overduidelijk: slechts 11 procent van de geïnterviewden denkt
dat treinreizen onveiliger is dan autorijden, vliegen, fietsen en lopen. Dat
slechts 22 procent van de respondenten bereid zou zijn een hogere toegangsprijs
te betalen voor meer treinveiligheid is alleen al daarom te verwachten.

De slimheid van de reiziger blijkt echter vooral uit het antwoord op de vraag
waar ze als minister honderd miljoen euro aan extra geld voor veiligheid in zou
investeren. Liefst 89 procent van de geïnterviewden gaf aan andere bestemmingen
te prefereren boven meer treinveiligheid.

Laten we hopen dat de Tweede Kamer en de spoortop begrijpen dat de gewone
treinreiziger een verstandiger keuze zou maken dan zijzelf. En dat ze daar in
hun uiteindelijke besluitvormingsproces rekening mee houden.

LOAD-DATE: 3 March 2013

LANGUAGE: DUTCH; NEDERLANDS

GRAPHIC: Gelukkige treinreizigers.
Foto Erik van 't Woud / ANP

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              133 of 161 DOCUMENTS



                                 de Volkskrant

                             2 maart 2013 zaterdag

Ga crisis te lijf met meer investeringen

BYLINE: HENK KROL IS FRACTIELEIDER VAN 50PLUS IN DE TWEEDE KAMER.NORBERT KLEIN
IS LID VAN DE 50PLUS-FRACTIE IN DE TWEEDE KAMER.

SECTION: Opinie en Debat; Blz. 35

LENGTH: 882 woorden


Crisis


Starters op de woningmarkt moeten een ruimere toegang tot hypotheken krijgen.
Hierbij moeten pensioenfondsen ook een rol gaan spelen.

Met een economisch groeicijfer van -0,9 procent vorig jaar heeft Nederland
duidelijk slechter gepresteerd dan ons direct omringende EU-lidstaten. Nederland
scoort onder het EU-gemiddelde.

Waarom gaat het ons de laatste tijd slechter dan die andere landen, wat doen wij
verkeerd? Het antwoord is vooral te vinden in de wijze waarop het huidige
kabinet tot stand is gekomen, de improviserende wijze waarop het sindsdien
regeert en de manier waarop het de economische crisis aanpakt.



Rutte II is vorig jaar veelbelovend en met vliegende start begonnen. Het
regeerakkoord werd in een moordend tempo, maar weinig zorgvuldig in elkaar
gedraaid. Inmiddels heeft het kabinet in korte tijd behoorlijke averij opgelopen
en is veel van zijn krediet bij burgers en bedrijven verspeeld, vooral doordat
onvoldoende doordachte kabinetsplannen in de aanloop naar uitvoering weer
aangepast moeten worden. Denk aan de inkomensafhankelijke zorgpremie en heel
recent nog het onvoldragen 'woonakkoord', het derde woonakkoord in driekwart
jaar tijd.

Te vrezen valt dat het met de uitvoering van de kabinetsplannen rond zorg en
arbeid niet veel anders zal gaan. Vooral de plannen rond de zorg - een
fundamentele stelselherziening die zijn weerga niet kent en die de gehele
maatschappij zal raken - lijken matig doordacht, (financieel) bedenkelijk
onderbouwd en niet tot stand gekomen na grondige consultatie en met voldoende
maatschappelijk draagvlak.

Geen wonder dat burgers en bedrijven zo hun vertrouwen in het kabinet verliezen.
De stijl van regeren biedt mensen te weinig houvast en zekerheid. Daar komt bij
dat het kabinet met de aanpak van de economische crisis niet op de goede koers
zit.

Rutte II houdt te sterk vast aan de retoriek van het 'huishoudboekje', dat voor
de staat, net als voor de gewone burger, altijd zou moeten 'kloppen'. Die starre
houding vertaalt zich in onevenredige en in wezen deels onnodige
lastenverzwaringen voor burgers en bedrijven. Ze is er de oorzaak van dat nieuwe
broodnodige investeringen in de economie worden uitgesteld, geschrapt of
onvoldoende bevorderd.

50Plus vindt dat de eenzijdige focus van het kabinet op het kloppend houden van
het 'staatshuishoudboekje' en op bezuinigen leidt tot ondermijning van het
herstelvermogen van de economie.

Alleen met een groeiende economie is het mogelijk de staatsschuld succesvol en
duurzaam te beheersen. Met dit kabinetsbeleid komen wij juist in een neerwaartse
spiraal terecht van afnemend vertrouwen van consumenten en bedrijven, afnemende
economische groei, met als gevolg weer dalende overheidsinkomsten.

Het antwoord van het kabinet daarop is steeds weer: nog meer bezuinigen.
Eenzijdige bezuinigingen zijn echter niet de oplossing, maar juist het probleem.


50Plus wil nadrukkelijk niet pleiten voor het structureel laten vieren van de
teugels van de staatsfinanciën. Waar wij wel naartoe moeten, is een
betekenisvolle en positieve accentverschuiving naar meer investeren. En dat
onder gelijktijdig terugdringen van puur consumptieve bestedingen van de
overheid. Noem deze benadering maar 'Keynes-light'.

Daarbij verdient de woningmarkt, dé motor van de economie, absolute prioriteit.
Starters moeten een ruimere toegang tot hypotheken krijgen, zodat zij de
woningmarkt kunnen helpen aanzwengelen. Wij pleiten ervoor dat pensioenfondsen
hierbij een rol krijgen. Wij moeten af van de zware verhuurdersheffing van 1,7
miljard euro, die nieuwbouw en renovatie nagenoeg onmogelijk maakt.

Ook pleiten wij voor investeringen in de infrastructuur, innovatie (Nederland
internetland!) en onderwijs; dat geldt ook voor grootschalige investeringen in
duurzame energieprojecten.

Het zou heel verstandig zijn ook investeringen in de infrastructuur niet te
beperken, maar juist goed op peil te houden. Investeringen die behoren tot het
Deltaprogramma (looptijd tot 2050), dat Nederland moet beschermen tegen hoog
water en dat de zoetwatervoorziening op orde moet houden, moeten wat ons betreft
naar voren gehaald worden.

Beter ten halve gekeerd, dan ten hele gedwaald! Dat is de boodschap van 50Plus.
Wij doen een dringende oproep aan het kabinet: neem het voortouw om, ook op het
Europese toneel, de geesten rijp te maken voor een echte investeringsslag.

De 3-procentnorm voor het begrotingstekort - zeker belangrijk als globaal
richtsnoer - mag niet een verstikkende strop gaan worden voor Europese
economieën in crisistijd. De OESO, het IMF en het CBS zien inmiddels in dat
investeringen in deze economisch barre tijden harder nodig zijn dan ooit. Met
alleen bezuinigingen komen wij er echt niet.

Zorg er waar mogelijk voor dat investeringen niet weglekken naar het buitenland:
dus hard werken aan een goed investeringsklimaat! Heroverweeg weinig zinvolle
geldverslindende investeringsprojecten, zoals de JSF.

En, juist nu, de lasten niet verhogen, maar overheidsuitgaven verkleinen. Een
compactere rijksoverheid met 6 procent minder ambtenaren. Een eenvoudigere en
doelmatigere bestuursstructuur voor medeoverheden (op termijn afschaffing van de
provincies). Bevorder verder dat pensioenfondsen weer meer gaan investeren in
Nederland.

Zorgplannen

zijn niet tot

stand gekomen na grondige consultatie

LOAD-DATE: 1 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              134 of 161 DOCUMENTS



                                 de Volkskrant

                             2 maart 2013 zaterdag

Berlijner wil nu dat Muur blijft

BYLINE: VAN ONZE CORRESPONDENT ROLF BOS

SECTION: Ten Eerste; Blz. 6

LENGTH: 915 woorden


Reportage Laatste stukjes bedreigd door bouwplannen


Het laatste deel van de ooit zo gehate Berlijnse Muur wordt nu gekoesterd. Laat
dat net de plek zijn waar projectontwikkelaars willen bouwen.

'Muur weer dichtmaken!' Nog geen uur nadat arbeiders een stukje van de Berlijnse
Muur hebben weggetakeld, dringen honderden activisten naar voren. De arbeiders
wijken, ook de politie doet niets. Met gemak dragen de demonstranten hun eigen
stukje Muur het gat in. Het piepschuimen segment met het opschrift 'Mauer Wieder
Zu', past keurig in het gat.



Aan de oevers van de Spree, de rivier die dwars door Berlijn stroomt, speelt
zich vrijdagochtend een bizar spel af. Politiemannen die de Muur trachten te
openen, activisten die dat pogen te verhinderen. Nog niet zo lang geleden
schoten DDR-grenswachten op deze plek Oost-Duitse vluchtelingen dood en droomden
de burgers van de stad van een totale onttakeling van de zo gehate
'Antifascistischer Schutzwall'.

Nu zijn het juist de burgers van de stad die de Muur in stand willen houden.
Althans, het deel van de voormalige afzetting dat sinds jaar en dag bekendstaat
als de East Side Gallery. Het enige stuk Muur, ruim een kilometer lang, dat in
de Duitse hoofdstad nog op de originele plaats staat. Aan de oevers van de Spree
in de wijk Kreuzberg-Friedrichshain. Een officieel monument.

Het is een bij toeristen geliefde omgeving, misschien wel de bekendste plek na
de Brandenburger Tor. De door meer dan honderd kunstenaars geschilderde
afbeeldingen op de muurdelen trekken duizenden toeristen. Eromheen staan talloze
geliefde clubs, waar het de hele nacht bal is.

Maar er is ook nog steeds, op die grens van oost en west, veel 'leeg' gebied.
Ooit bewust onbebouwd, deze 'Todesstreifen', voor de bewaking van de Muur. Op
dat lege land aan de Spree hebben projectontwikkelaars al langer een oogje.
Jaren geleden kochten ze hele stukken grond aan. Inmiddels hebben ze
bouwvergunningen, voor luxeappartementen bijvoorbeeld. Maar bouwen kan slechts
als delen van de East Side Gallery sneuvelen.

Dat tijdstip lijkt aangebroken. Juist nu de gemeente wil beginnen met de herbouw
van een in 1945 weggebombardeerde brug, wordt bekend dat aan de oevers ook een
duur nieuwbouwproject verrijst: Living Levels, 63 meter hoog, 14 verdiepingen
vol dure appartementen die de bewoners een 'uniek uitzicht' over de stad bieden.


Het is de druppel. Omwonenden, clubeigenaars en kunstenaars slaan de handen
ineen. Blijf van onze Muur af, het is een monument, klinkt het. Op internet
worden in korte tijd tienduizenden handtekeningen verzameld.

'We willen niet dat een stuk geschiedenis uit Berlijn verdwijnt', zegt
kunstenaar Kani Alavi. 'We doen wat we kunnen tegen de afbraak', zegt Sascha
Disselkamp van de nabijgelegen Sage-Klub. 'Wat hier gebeurt is een schandaal.
Een symbool van de Koude Oorlog wordt gewist en vernietigd.'

De autoriteiten beginnen vrijdagochtend vroeg met het wegnemen van enkele
Muurdelen. Maar dankzij sociale media - 'de East Side Gallery wordt nu gesloopt,
meteen komen!' - staan binnen een uur honderden activisten nabij het nieuw
geslagen gat. 'Berlin verkauft sich und seine Geschichte', valt op een spanddoek
te lezen.

Even wordt de situatie grimmig. Demonstranten rukken op, plaatsen een stuk
piepschuimen Muur in het gat. Daarna komt de politie, nu ook met mobiele
eenheid. Aan de andere kant groeit het aantal activisten. Een heuse veldslag
ligt in het verschiet.

Maar even over elven trekt de politie zich onverwachts terug. Ook de arbeiders
met hun kranen verdwijnen. De activisten juichen. Een politiewoordvoerster
verklaart dat het 'onverantwoord is deze mensenmassa onder dwang te
verwijderen'. Rond twaalf uur wordt de Muur weer 'vrijgegeven'.

Blijdschap, maar ook argwaan bij de activisten. Uitstel van executie, bromt een
oudere demonstrant. 'Maandag komen ze terug.' Lokale politici, die schijnbaar en
masse sliepen toen de grond werd verkocht aan speculanten, roeren zich
ondertussen in de media. Ze eisen een bouwstop, en wijzen beschuldigend naar
burgemeester Klaus Wowereit, toch al een geplaagd man vanwege het
vliegvelddebacle.

Het lijkt uitstel van executie. De vergunningen van de grondeigenaren zijn
immers legaal. Die nieuwbouw komt er gewoon, zegt een cynische activist. 'Overal
hetzelfde liedje. Kijk naar de Docklands in Londen. De gewone man heeft daar
niks meer te zoeken.'

's Werelds langste openluchtgalerie

De East Side Gallery is het langste stuk 'Muur' dat nog op de originele plek in
Berlijn staat. Tot 1989 verdeelde het de stadswijken Kreuz-berg en
Friedrichshain. Op deze plek stierven meerdere mensen bij vluchtpogingen. Ook
verdronken in het verleden kinderen in de Spree, de rivier die buiten de Muur
lag, maar wel tot het grondgebied van de DDR behoorde. Potentiële redders uit
het westelijke deel van de stad konden niet bij de kinderen komen. In het
voorjaar van 1990, nadat de Muur was opengezet, kregen kunstenaars toestemming
schilderingen aan te brengen op de Muur. Meer dan honderd artiesten uit 24
landen gaven hieraan gevolg. Het stuk geldt nu als 's werelds 'langste galerie
in de open lucht'. In 2009 werden delen van de Muur en de beschilderingen
gesaneerd en van een weerbestendige bovenlaag voorzien. Er is overigens al
eerder een deel van de East Side Gallery weggehaald. Toen vijf jaar geleden
sport- en muziekcentrum 02 World werd gebouwd, kwam er vanaf dat overdekte
stadion een directe verbinding met de oevers van de Spree. Vijftig meter van de
Muurgalerie werd toen verplaatst.

LOAD-DATE: 1 March 2013

LANGUAGE: DUTCH; NEDERLANDS

GRAPHIC: Demonstranten proberen vrijdag een schuimplastic stuk nepmuur aan te
brengen in het gat dat is ontstaan in de East Side Gallery.
Foto Daniel Rosenthal / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              135 of 161 DOCUMENTS



                                 de Volkskrant

                            26 februari 2013 dinsdag

Idealisme met een Q

BYLINE: JOHAN FRETZ

SECTION: Opinie en Debat; Blz. 29

LENGTH: 684 woorden


Column


'Die grap over de Marqt moet je niet maken buiten Amsterdam, niemand kent die
keten!', zei mijn theaterbroeder Marcel venijnig toen we na de voorstelling van
het podium afkwamen in Meppel.

Hij had het al een paar keer eerder gezegd, maar ik bleef het telkens stug
proberen. In een conference over de Partij voor de Dieren maak ik een opmerking
over de duurzame eetwinkel die Markt heet, maar dan met een Q. Dat zoiets in
mijn ogen geen lekker eigenzinnige manier van spellen is, maar gewoon incorrect
Nederlands. Echter, inderdaad: wie buiten Amsterdam kent Marqt?



Prompt twee dagen later vroeg mijn vriendin of ik voor het avondeten verse
pasta, spinazie en zalm wilde kopen. Bij de Markt, met een Q. Nou nee, was mijn
antwoord. Daar had ik niet zo'n zin in. Waarom dan niet, wilde zij weten.

Ik begon nu mijn tirade weer af te steken: dat het eten van de Markt met een Q
ongetwijfeld heerlijk zou smaken, maar dat ik met een supermarkt die het woord
Markt met een Q schrijft domweg niks te maken wil hebben. Dat ik mezelf niet als
een vleesgeworden parodie op een Amsterdamse snob tussen de bakfietsmoeders en
yogavaders terug wil vinden in een winkel waar je voor een rol duurzaam
pleepapier al meer kwijt bent dan in de Appie voor een complete rijsttafel voor
tien personen.

Wel, nu moet u weten: mijn vriendin is iemand die graag steekhoudende argumenten
hoort en mij dus niet laat wegkomen met mijn ongefundeerde cabareteske tirades.
Ik was maar aan het schoppen om het schoppen, vond zij. Ze haalde nu ook opeens
de grap uit mijn conference erbij.

'Best een leuke grap hoor, maar wel een beetje makkelijk', zei ze.

Ze vroeg me of ik kon uitleggen wat ik nu eigenlijk precies tegen een
kleinschalige supermarkt had die duurzaam voedsel verkoopt. Of ik kon uitleggen
waarom ik liever een rijsttafel vol plofkippen en smaakversterkers bij elkaar
koop, dan eens na te denken over de vraag waarom dat in gewone supermarkten zo
spotgoedkoop kan zijn. Of ik kon uitleggen wat er eigenlijk mis is met nadenken
over wat voor eten je in je mond stopt.

Dat kon ik niet uitleggen. Helaas. Nadat ik schoorvoetend moest toegeven dat ik
behalve mijn gevoelsmatige weerstand tegen de Markt met een Q geen inhoudelijke
argumenten had, was er opeens geen ontkomen meer aan.

Daar stond ik dan, moederziel alleen en gekweld op de Overtoom, voor de ingang
van de Marqt. Als een communist die een Mac Store binnenglipt, bang om betrapt
te worden, stapte ik over de drempel, schichtig om me heen kijkend.

Och, als ik nu maar niemand tegenkwam die mijn voorstelling had gezien, iemand
die meteen zou denken: ik wist het wel, die Fretz is helemaal geen gewone burger
die zijn plofkip bij de Albert Heijn koopt, het is net zo'n elitaire
grachtengordel-weldoener als wij.

Op de muren stond nog maar eens nadrukkelijk beschreven hoe eerlijk en echt
alles in de winkel was, maar tot mijn grote verbazing maakte mijn weerstand
binnen enkele minuten plaats voor pure adoratie. Als een kind in de snoepwinkel
begon ik watertandend om me heen te kijken, om me heen te graaien, producten in
mijn mandje te proppen die er toch echt een stuk smakelijker uitzagen dan de
troep die ik doorgaans kocht.

Toen later die avond de echte pasta met eerlijke spinazie en pure zalm op tafel
werd gezet, moest ik met pijn in mijn hart ruiterlijk toegeven dat het heerlijk
smaakte, ja: veel beter zelfs.

Alsof het allemaal nog niet erg genoeg was, las ik dit weekend een interview met
de oprichter van Marqt in NRC Handelsblad: Quirijn Bolle. Quirijn, met een Q.
Daar kwam die naam dus vandaan. Bleek het ook nog eens een mooi, oprecht
interview te zijn over de efficiëntiefixatie van onze samenleving, de
winstobsessie in de voedselindustrie.

Ja, ik was het gewoon helemaal met die man eens. Toen ontdekte ik dat de reden
voor mijn weerstand tegen Marqt eigenlijk heel simpel was: ik herkende in de
boodschap van de keten mijn eigen, soms naïeve idealisme, het tegen beter weten
in willen strijden tegen onverschilligheid en cynisme. Ik had me al die tijd dus
in feite geërgerd aan mezelf.

Bang om betrapt te worden, stapte ik over de drempel

LOAD-DATE: 25 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              136 of 161 DOCUMENTS



                                 de Volkskrant

                            25 februari 2013 maandag

Iedereen benijdt ons om onze Franse slag

BYLINE: FRANÇOIS LENFANT AMSTERDAM

SECTION: Opinie en Debat; Blz. 22

LENGTH: 402 woorden


In Frankrijk is commotie ontstaan na de publicatie van een brief, door een
Amerikaanse bandenfabrikant geschreven, waarin staat dat Fransen te veel
kletsen, niet hard genoeg werken, lange lunchpauzes nemen, en veel rode wijn
drinken. Een accurate observatie, kortom.



Waarom zouden de Fransen razend zijn op een cowboy, symbool van het
ongebreidelde kapitalisme? Waarom is Frankrijk zo boos op zijn grappige - want
karikaturale - opmerkingen over het Franse arbeids- ethos? Misschien omdat ze,
zoals alle karikaturen, een kern van waarheid bevatten.

Ja, Fransen houden van lange lunchpauzes. Ja, Fransen houden van rode wijn. Ja,
Fransen werken steeds minder en genieten van steeds langere vakanties. Dat is
meer een teken van beschaving dan van achteruitgang. De Verenigde Staten, met
hun fixatie op werken, lijken mij geen voorbeeld. Iedereen voelt het als plicht
om zo hard mogelijk te werken. Men werkt niet alleen op de werkvloer maar ook in
de sportzaal, en zelfs in de liefde moet men hard werken om een relatie te
redden. Wat een armoede!

Geef mij maar het Franse model met zijn nadruk op joie de vivre en zijn mission
civilisatrice. Wat heb je aan 'hard werken'? Fransen 'werken hard' aan hun
vakantie, aan het genieten van hun rode wijn, en aan hun recht op staken. Dat is
geen decadentie, dat is pas beschaving.

Ieder land heeft zijn eigen arbeidsethos die op de cultuur gebaseerd is. Zo
wordt de denigrerende uitdrukking 'met de Franse slag' (slordig of half werk
leveren) hier bijvoorbeeld vaak gebruikt. Als Fransman die al jaren in Nederland
woont en (niet hard) werkt, ben ik niet onder de indruk van de 'hardwerkende
Nederlander' waar politici de mond van vol hebben. Al vijftien jaar zoek ik hem
of haar, maar heb hem of haar nog niet gevonden. Lopend door Nederlandse
kantoren na 17.00 uur is als in een woestijn wandelen. Het enige verschil is de
temperatuur.

Toch heb ik mij nooit geërgerd aan het bovenmatig gebruik van de uitdrukking
'met de Franse slag' door collega's. Ze is meer een teken van jaloezie dan van
minachting. Waar gaan Nederlanders op vakantie naar toe? Waar hebben zij vaak
een tweede huis? De Franse slag lijkt mij meer het symbool van efficiëntie en
van hoge productiviteit, dan van lanterfanten. Niet hard werkende Fransman, niet
hard werkende Franse vrouw: wees trots op wie jij bent, wees trots op je
arbeidsethos, en laat jij niet gek maken door een idiote Amerikaan .

LOAD-DATE: 24 February 2013

LANGUAGE: DUTCH; NEDERLANDS

GRAPHIC: De karikatuur van Frankrijk zoals niet-Fransen die koesteren.
mechel000

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              137 of 161 DOCUMENTS



                                 de Volkskrant

                           23 februari 2013 zaterdag

'Nul plusjes betekent een behoorlijk spraakgebrek'

BYLINE: LOES REIJMER

SECTION: V Weekend; Blz. 12

LENGTH: 703 woorden


Media volgens de makers: Jurgen van den Berg (48) van http://Stand.nl

Jurgen van den Berg presenteert het radiopro-gramma http://Stand.nl. Wie mag
inbellen wordt goed voorbereid. 'Luisteraars snappen niet altijd dat ik de
advocaat van de duivel speel.'

'Er is vaak kritiek op programma's waar mensen inbellen, maar ik neem het altijd
op voor de luisteraars. De hele ochtend zijn deskundigen op de radio geweest,
dit is het eerste moment waarop mensen zelf hun mening kunnen geven.

'Voordat ik presentator werd van http://Stand.nl, werkte ik bij NOS-radio.
Sommige collega's daar - maar ook elders in Hilversum - vonden programma's
waarin de gewone man aan het woord komt onzin. Wat zegt zo'n mening nou, luidde
het commentaar.

'Ik merk juist dat luisteraars geïnformeerd zijn; ze volgen het nieuws goed.
Bovendien zijn Nederlanders de afgelopen jaren steeds beter geworden in het
geven van hun mening. In de VS verbaast het me altijd dat willekeurige mensen op
straat meteen een quote hebben met een goede grap en een krachtig statement.
Alsof ze zijn getraind om hun oordeel te geven. Dat zie ik in Nederland ook
steeds meer. De reageerder is professioneel geworden.

'We vergaderen 's ochtends om half negen over het onderwerp. Vaak is dat het
gesprek van de dag. Uitzondering daarop was bijvoorbeeld de scheiding van Rafael
en Sylvie van der Vaart: onmiskenbaar het gesprek van de dag, maar niet voor
ons. Je moet er wel een half uur over kunnen praten met een deskundige en
luisteraars.

'Vanaf half twaalf zit ons tweekoppige team klaar om de bellers, zo'n dertig, te
screenen. Er bellen weleens schreeuwers die alleen kunnen schelden. Dat heeft
bijna nooit met het onderwerp te maken, ze moeten hun agressie blijkbaar kwijt.
'Meneer, er wachten nog meer luisteraars', zeggen onze telefonistes dan.
'Vriendelijke groet.'

'Uit de goede telefoontjes selecteren we mensen die mogelijk aan het woord komen
in de uitzending. Het team plaatst plusjes bij deze bellers: bij drie plusjes is
het iemand die een standpunt perfect kan verwoorden, nul betekent een behoorlijk
spraakgebrek.

'Er is ook ruimte voor de zogenoemde 'wilde bellers'. Dat zijn mensen die
tijdens het programma bellen, weer zo'n dertig, waarvan sommigen meteen door mij
in de uitzending worden gehaald. Dat doen we om het minder voorspelbaar te
maken. Vaak zijn het mensen die binding hebben met het onderwerp, zoals truckers
die bellen over de snelheid op de wegen. Dat maakt de kwaliteit van de reacties
hoog.

'Hoewel we de wilde bellers niet van tevoren screenen, komt het maar zelden voor
dat iemand roept dat politici allemaal zakkenvullers zijn. Bij het onderwerp
dijkverzwaring schreeuwde een man een keer: 'Er moet meer geneukt worden in
Nederland!' Het had niet veel met het thema te maken, maar ik was het wel met
hem eens.

'In de gesprekken probeer ik de mild kritische advocaat van de duivel te spelen.
Dat begrijpen luisteraars niet altijd, getuige de mailtjes die ik krijg: de ene
keer ben ik PvdA'er, de andere keer PVV'er. Terwijl ik het gesprek gewoon
probeer te leiden; het gaat niet om mijn mening.

'Er zijn ook luisteraars die elke dag bellen, ongeacht het onderwerp. Zo meldt
meneer Vlier zich zelfs twee keer: 'Zeg lieve meid, wat is de stelling?', vraagt
hij de eerste keer aan onze telefonistes. Daarna belt hij nog een keer terug om
zijn mening over het onderwerp te geven.

'Ik weet best veel van de vaste bellers, zoals hun politieke voorkeur, maar niet
hoe ze eruit zien. Toen http://Stand.nl in 2011 tien jaar bestond, hebben we
portretjes gemaakt van een aantal van hen. Een vaste beller bleek het type
professor te zijn; hij zit de hele dag in zijn studeerkamer tussen de boeken en
rapporten. Als hij nu belt, zie ik hem helemaal zitten in dat kamertje.'

MENINGEN, MENINGEN...

Stand.nl is niet het enige programma op Radio 1 waar luisteraars dagelijks
inbellen over een actuele kwestie. Sinds 2,5 jaar zendt WNL elke dag tussen
17.30 en 18.00 uur Avondspits uit. Aanvankelijk was dit een journalistiek
programma. Sinds oud-parlementariër Joost Eerdmans Avondspits presenteert, is
het een opiniërend radioprogramma. Hij laat luisteraars reageren op zijn
persoonlijke mening. Daarin is Avondspits tegengesteld aan http://Stand.nl.

LOAD-DATE: 22 February 2013

LANGUAGE: DUTCH; NEDERLANDS

GRAPHIC: Jurgen van den Berg: 'Over dijkverzwaring schreeuwde een man eens: 'Er
moet meer geneukt worden in Nederland!' Het had niets met het thema te maken,
maar ik was het wel met hem eens.'
Foto Judith Jockel

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              138 of 161 DOCUMENTS



                                 de Volkskrant

                           23 februari 2013 zaterdag

Wordt de 'nationale trots' ooit nog winstgevend?

BYLINE: DOOR SANDER HEIJNE

SECTION: Economie; Blz. 27

LENGTH: 700 woorden


Als oud-minister van Verkeer Camiel Eurlings op 1 juli aantreedt als topman van
Air France-KLM, wacht hem een zware taak. De luchtvaartmaatschappij lijdt
miljardenverliezen. Zal dat ooit veranderen?


JA

1
Vliegen is de afgelopen decennia zo goedkoop geworden dat zelfs de trein en de
auto de concurrentie nauwelijks meer kunnen bijbenen. Jan Modaal kan drie keer
per jaar met het vliegtuig op vakantie. KLM kan de prijzenslag bijbenen.
Prijsvechters mogen de naam hebben goedkoop te zijn, KLM is de grootste
aanbieder van goedkope vluchten in Nederland. De luchtvaartmaatschappij biedt
retourtickets aan voor 99 euro naar 31 Europese bestemmingen. KLM is daarmee
nauwelijks duurder dan prijsvechters als RyanAir of EasyJet. Maar bij KLM krijg
je voor dat geld nog wel een hapje, een drankje, een verse krant en een
gereserveerde stoel. Naarmate de prijsverschillen met de prijsvechters kleiner
worden, zullen meer reizigers kiezen voor kwaliteit.



2
Slechts weinig bedrijven zijn historisch zo flexibel gebleken als KLM. In 1920
kostte een retourtje Amsterdam - Londen 250 gulden. Een klein kapitaal in een
tijd waarin een maandsalaris van 10 gulden eerder regel dan uitzondering was. De
prijs van vrijwel ieder product is de afgelopen eeuw, in absolute bedragen,
hoger geworden. Behalve vliegen. KLM biedt nu zelfs goedkopere tickets naar
Londen aan dan 93 jaar geleden. KLM is de oudste nog bestaande
luchtvaartmaatschappij ter wereld. Het bedrijf liep voorop bij het sluiten van
samenwerkingsverbanden met andere maatschappijen en was de eerste die geen
thuismarkt nodig had om zich te ontwikkelen tot wereldspeler. KLM is een
overlevingskunstenaar, het is deze karaktertrek die het bedrijf er ook nu
bovenop gaat helpen.

NEE

1
Reizigers hebben altijd een goedkoper alternatief dan Air France-KLM. De
luchtvaartmaatschappij dankt zijn bestaansrecht aan het internationaal
verknoopte netwerk. Amerikanen vliegen via Amsterdam naar China, Afrikanen via
Parijs naar de Amerika's. Om dat intercontinentale netwerk te voeden, moet Air
France-KLM wijdvertakte lokale netwerken onderhouden. Een Noor die naar Tokio
wil, zal alleen voor KLM kiezen wanneer zijn reis vanaf Bergen of Oslo niet
langer dan enige uren wordt onderbroken door een overstap in Amsterdam. Om al
die verbindingen op elkaar te laten aansluiten, staan vliegtuigen geregeld op de
grond op elkaar te wachten.

Prijsvechters hebben dit probleem niet. Ze zijn deels zo goedkoop omdat ze hun
kostbare vliegtuigen vrijwel non-stop laten pendelen tussen Europese steden. Met
de opkomst van intercontinentaal opererende prijsstunters als Emirates en
Turkish Airlines kan KLM de verliezen op het Europese netwerk ook niet meer
zomaar compenseren door de intercontinentale ticketprijzen te verhogen.

2
Met een luchtvaartmaatschappij valt nu eenmaal geen geld te verdienen. Wie de
jaarcijfers van alle Amerikaanse luchtvaartmaatschappijen ooit bij elkaar
optelt, ziet dat de sector als geheel nog nooit een dollar heeft verdient. De
gezamenlijke winstmarge van de Europese luchtvaartindustrie in 2012 was 0,5
procent. Oftewel: in een volgepakt toestel met vierhonderd stoelen zijn er
gemiddeld twee passagiers die bijdragen aan de winst. De rest gaat op aan
kosten.

Het zal gezonde, gevestigde maatschappijen nooit lukken de concurrentie met een
effectieve prijzenoorlog knock-out te slaan. Er is geen vorm van openbaar
vervoer waarin een nieuwkomer op de markt zo makkelijk kan instappen als de
luchtvaart. Alles is te huren, van toestellen en piloten tot bagageafhandeling
en marketing. Zodra een maatschappij failliet gaat, worden de toestellen
overgeschilderd en staat de volgende avonturier klaar om het opnieuw te
proberen. De concurrentie wordt verhevigd door noodlijdende maatschappijen die
met staatssteun in de lucht worden gehouden.

Of zoals Richard Branson, de oprichter van luchtvaarmaatschappij Virgin, het
eens verwoordde: De enige manier waarop je als eigenaar van een
luchtvaartmaatschappij als miljonair kan eindigen, is als je als miljardair
begint.

Met medewerking van Hans Heerkens, luchtvaarteconoom aan de Universiteit Twente

In een vol vliegtuig met vierhonderd stoelen zijn er gemiddeld twee passagiers
die bijdragen aan de winst

LOAD-DATE: 22 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              139 of 161 DOCUMENTS



                                 de Volkskrant

                           20 februari 2013 woensdag

De Gelder wacht megaproces

BYLINE: VAN ONZE CORRESPONDENTE LEEN VERVAEKE

SECTION: Ten Eerste; Blz. 9

LENGTH: 875 woorden


Reportage Hof van Assisen


Alleen al de selectie van de jury is een tijdrovende kwestie. De rechtszaak
tegen de verdachte van de dodelijke steekpartij op een kinderverblijf in
Dendermonde moet dan nog beginnen.

'Dames en heren, ik wil u feliciteren', zegt de rechter. 'U bent door het lot
aangewezen om recht te spreken in deze zaak.' Voor hem zitten acht mannen en
vier vrouwen, overgebleven na een afvalrace van 7 uur. Zij zullen de jury vormen
in het proces tegen de Belgische seriemoordenaar Kim De Gelder, een van de
grootste rechtszaken uit de Belgische geschiedenis.



De 24-jarige De Gelder is aangeklaagd voor de moord op vier personen, onder wie
twee baby's, en voor poging tot moord op 25 personen. Op 23 januari 2009 liep
hij de kinderopvang Fabeltjesland in Sint-Gillis-Dendermonde binnen en stak in
het wilde weg baby's en kinderverzorgsters neer. Een bloedbad dat heel België
shockeerde.

Nu zit hij vooraan in de rechtszaal. In zwart pak met wit hemd en met
kortgeknipt haar en baard lijkt hij op geen enkele manier op de foto's die na
zijn arrestatie verschenen. Hij kijkt apathisch voor zich uit en spreekt
abnormaal traag. Geveinsd of niet, dat wordt de vraag van dit proces. De Gelder
pleit ontoerekeningsvatbaarheid.

De zaak-De Gelder wordt een megaproces, dat naar schatting vier weken zal duren
terwijl andere zaken voor het Hof van Assisen - waar in België de zwaarste
misdaden worden berecht - in één week worden afgewerkt. Er zijn 82 burgerlijke
partijen bij betrokken, 28 advocaten en 174 getuigen, onder wie 10 psychiaters
en psychologen.

De beginprocedure is ook megagroot: voor de selectie van de twaalf juryleden en
hun zes plaatsvervangers zijn dinsdag 180 kandidaten opgeroepen. Twee keer zo
veel als gebruikelijk en vergelijkbaar met het proces tegen kinderlokker
Dutroux.

De afvalrace begint om 9 uur, met de vaststelling dat er van de 180 kandidaten
45 niet zijn komen opdagen. Ze hebben een bewijs opgestuurd dat ze in het
buitenland zijn, of ze hebben een medisch attest van hun arts. Wie zijn
burgerplicht zonder geldige reden ontduikt, kan een boete krijgen.

Van de 135 aanwezigen vragen er nog eens 65 om een vrijstelling wegens werk,
gebrek aan kinderopvang of gevoelige zenuwen. 'Ik ben mama van drie kinderen, ik
wil hier niet mee geconfronteerd worden', zegt Sofie (38). Nancy (45) kan zich
als zaakvoerder van een bedrijf onmogelijk vier weken vrijmaken. 'Mijn
burgerplicht? Ik geef werk aan vijftien man.'

Opvallend: vooral ondernemers en hoger opgeleiden vragen een vrijstelling.
Overwegend gepensioneerden, werklozen en ambtenaren blijven over. Dit haalt het
argument onderuit dat de jury een dwarsdoorsnede van de maatschappij is die meer
gezag heeft dan de rechter in zijn ivoren toren.

De juryrechtspraak is in België niet onomstreden. Bijna elke grote zaak leidt
tot een debat. Volgens sommigen zijn burgers niet in staat te oordelen over
ingewikkelde concepten als toerekeningsvatbaarheid. Volgens anderen is de
inspraak juist goed voor het aanzien van justitie.

'Ik zeg niet dat een gewone burger niet in staat is om te oordelen over schuld
of onschuld, maar juryrechtspraak is gewoon niet meer nodig', zegt Philip
Traest, advocaat en hoogleraar strafrecht aan de Universiteit van Gent. 'De
juryrechtspraak is vóór de Franse revolutie ingevoerd, omdat men toen de
beroepsrechter wantrouwde als de verpersoonlijking van de staat. Maar die reden
geldt niet meer. Het klopt dat het systeem het aanzien van justitie verbetert,
maar moet je het daarvoor in stand houden? Zijn daar geen betere manieren voor
te bedenken?'

Traest werkte in 2009 als lid van de Hoge Raad voor Justitie mee aan een advies
om het Hof van Assisen af te schaffen. Maar omdat het Hof ontzettend populair is
onder de gewone bevolking, durfde geen politicus het aan. Uiteindelijk bleef het
bij een hervorming, waardoor minder misdaden naar het Assisenhof worden
verwezen.

'Maar je ziet dat de zaken die niet meer bij het Assisenhof terechtkomen,
afgeraffeld worden', zegt Jef Vermassen, een bekend strafpleiter die ook
betrokken is bij het proces-De Gelder. 'Bij een beroepsrechter moet het allemaal
snel, maar bij een jury wordt een zaak tot in de puntjes gereconstrueerd.'

'Snel' is inderdaad niet een woord dat opkomt bij de juryselectie. Om kwart over
drie, als er nog zeventig kandidaten over zijn, begint de finale loting. Een
voor een worden de juryleden uitgeloot, maar zowel de advocaat van De Gelder als
het Openbaar Ministerie mag nog negen kandidaten wraken.

De Gelders advocaat maakt daar volop gebruik van. Hij hoeft geen reden op te
geven. Misschien wil hij geen moeders in de jury, omdat die te gevoelig zijn? Of
geen inwoners van Dendermonde, omdat die met de slachtoffers meeleven? Of
misschien heeft hij belastende uitspraken van kandidaten gelezen op Facebook of
Google?

De twaalf uiteindelijke juryleden staat een heftige ervaring te wachten. Ze
zullen gruwelijke getuigenissen horen, die ze mogelijk lang zullen bijblijven.
Jef Vermassen: 'Het kan hard zijn, maar ik heb al van veel juryleden na een
proces gehoord: ik zou het geen tweede keer willen doen, maar ik ben blij dat ik
het heb gedaan.'

Bij een jury wordt een zaak tot in de puntjes gereconstrueerd (Philip
Traestadvocaat en hoogleraar strafrecht in Gent)

LOAD-DATE: 19 February 2013

LANGUAGE: DUTCH; NEDERLANDS

GRAPHIC: Herdenkingsbijeenkomst op 26 januari 2009 bij kinderopvang
Fabeltjesland in Dendermonde waar Kim De Gelder op 23 februari dat jaar twee
baby's en een begeleidster doodde. Een maand ervoor vermoordde hij een vrouw in
Beveren.
Foto Benoit Doppagne / Belga
Kim De Gelder
Foto HH

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              140 of 161 DOCUMENTS



                                 de Volkskrant

                            19 februari 2013 dinsdag

Is Nederland een schurkenstaat?

BYLINE: PETER DE WAARD

SECTION: Economie

LENGTH: 483 woorden


De kwestie


Een van de slogans van de jaren zestig was 'Johnson moordenaar'. Hiermee werd
gedoeld op de Amerikaanse president Johnson die op bloedige wijze de opstand in
Vietnam probeerde te onderdrukken. Toen justitie verklaarde dat de uitroep
'strafbaar was vanwege de belediging van een bevriend staatshoofd' besloten
demonstranten 'Johnson molenaar' te roepen. Het klonk anders, maar het werd
begrepen als hetzelfde.



Vorige week nam de Tweede Kamer een motie aan waarin de betiteling 'Nederland
belastingparadijs' onaanvaardbaar werd genoemd, ondanks het feit dat hier 23
duizend houdster- en brievenbusmaatschappijen zijn gevestigd waar jaarlijks om
fiscale redenen 10 biljoen dollar (7,5 biljoen euro) doorheen wordt gesluisd.

Opvallend was dat deze motie was ingediend door een kamerlid van de PVV - toch
de partij voor de gewone man die zich bijzonder moet ergeren aan het feit dat
hij wel, en de multinationals dankzij fiscale constructies geen of nauwelijks
belasting betalen. Soms is de PVV echter de partij voor opportunisten, want de
man die de motie had ingediend, kamerlid Roland van Vliet, was zelf ooit
belastingadviseur van Ernst & Young en zal in die functie ongetwijfeld mooie
fiscale constructies voor bedrijven hebben opgetuigd.

Nog opvallender was dat de motie behalve door de VVD, ook werd gesteund door
CDA, 50Plus PvdA en D66. Als gevolg hiervan heeft de regering nu de taak
iedereen aan te spreken die de kwalificatie 'belastingparadijs' gebruikt. Een
SP-kamerlid twitterde van een 'inperking van de vrijheid van meningsuiting',
want de RVD moet zogezegd deze krant een briefje sturen als in een artikel
gerept wordt van een belastingparadijs. 'Belastingpaladijs' mag wel, kan worden
vermoed.

Wat een moordenaar is, weet iedereen zo ongeveer wel: iemand die opzettelijk een
ander heeft doodgemaakt. Maar voor een belastingparadijs bestaat geen definitie.
Een motie van de SP om de regering op te roepen die in internationaal verband
aan te scherpen, haalde juist geen meerderheid. Staatssecretaris Frans Weekers
van Financiën kan daardoor ook probleemloos blijven zeggen dat hij de
terminologie 'belastingparadijzerij' ver van zich afwerpt. President Obama somde
Nederland ooit op in een rijtje belastingparadijzen. Diplomaten maakten overuren
om Obama duidelijk te maken dat in Zandvoort geen kokospalmen groeien en de zon
niet 250 dagen per jaar schijnt.

De Tweede Kamer steekt de kop in het zand. Als de term niet mag worden gebruikt,
vindt het kwaad niet plaats. Toch is Nederland hoe dan ook een spil in een
internationaal netwerk dat bedrijven de mogelijkheid geeft geen of zo weinig
mogelijk belasting te betalen.

Misschien moet Nederland een doorsluisparadijs worden genoemd. Of een
schurkenstaat. De Hoge Raad bepaalde ten slotte toentertijd dat 'Johnson
oorlogsmisdadiger' wel mocht.

Reageren?

p.dewaard@volkskrant.nl

Belastingpaladijs, doorsluisparadijs of schurkenstaat

LOAD-DATE: 18 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              141 of 161 DOCUMENTS



                                 de Volkskrant

                           16 februari 2013 zaterdag

De stress van alledag

BYLINE: HANS WANSINK

SECTION: Boeken; Blz. 5

LENGTH: 1348 woorden


Tijdsdocument: Project van PvdA-denktank


Uit gesprekken met 57 gewone Nederlanders doemt een beeld op van een
maatschappij vol vertwijfeling, vervreemding en berusting. 'Ik hou het voortaan
klein voor mezelf, want ik wil gelukkig zijn.'

In de strijd om het bestaan krijg je hulp van familie en van vrienden, en
ondervind je hinder van je baas en van de staat. Dat is de eerste indruk die
opdoemt uit Vooruit, een bundel van 57 gesprekken met leraren, verplegers,
agenten, ondernemers, migrantenvrouwen, schoonmakers, buschauffeurs, fotografen
en andere gewone Nederlanders, samengesteld door Monika Sie Dhian Ho en Menno
Hurenkamp van de Wiardi Beckman Stichting (WBS).



Anderhalf jaar gingen medewerkers van de WBS, het wetenschappelijk bureau van de
PvdA, kriskras door het land met een serie open vragen. Wie hielp je en wie
werkte er tegen? Waar was je boos over en waar werd je blij van? Wat versta je
onder vooruitgang?

Het leverde een tijdsdocument op van een stressmaatschappij waarin vertrouwen en
engagement hebben plaatsgemaakt voor vertwijfeling en berusting. Bij gebrek aan
greep op het werk trekken mensen zich terug in de beslotenheid van hun eigen
kring. Hobby's, vrijetijdsbesteding en gezin staan voorop in het nadenken over
de toekomst. Zoals ergotherapeute Suzanne Zeggelaar het verwoordt: 'Ik hou het
voortaan klein voor mezelf, want ik wil gelukkig zijn.'

Mensen ontlenen hun eigenwaarde voor een groot deel aan hun werk. Wanneer de
geïnterviewden gekwetst zijn, dan is het meestal doordat ze op het werk hun
dromen niet weten te verwezenlijken. En die onmacht wordt versterkt door de
confrontatie met falende instituties: ziekenhuizen, kinderopvang, scholen,
maatschappelijk werk. In de gevechten met de baas en de instanties verwachten
mensen geen steun van de politiek. Iedereen zoekt zijn eigen oplossing.

Maar niet alleen in de sfeer van de arbeid dienen zich problemen aan. Zo ziet
bestuurskundige Malia Boucetta uit Zwolle met lede ogen aan hoe haar puberende
kinderen 'zichzelf opvoeden in de Marokkaanse cultuur'. Haar zoon en dochter
hebben steeds minder contact met Nederlandse kinderen, die ze als vijandig
ervaren. Boucetta: 'Die zeggen: jullie zijn islam. Ik probeer het wel te sussen
en zeg dan tegen mijn kinderen dat ze het niet zo bedoelen. Maar als ik er dan
over nadenk, denk ik: wat slecht eigenlijk, dat ze uitgescholden worden. Ik
begrijp dat Marokkaanse jongeren zich nu zo opstellen. Ik keur het niet goed,
maar ik begrijp het.'

De bundel Vooruit maakt deel uit van het project 'Van waarde' van de Wiardi
Beckman Stichting. Het is een bezinning op vier sociaal-democratische
kernwaarden: bestaanszekerheid, goed werk, verheffing en binding. Het gevoel dat
'niemand regeert', dat er geen collectief aangrijpingspunt is om de steven te
wenden, dat er geen arena is waar verantwoording wordt afgelegd voor de gevolgde
koers, leidt tot dubbele vervreemding, schrijven de samenstellers. De politiek
is vervreemd van de ervaringswereld van de mensen. En de mensen zijn hun
vertrouwen kwijt dat 'de politiek ertoe doet'.

Geduldig luisteren naar wat de mensen zelf te zeggen hebben, is dan een logische
eerste stap naar het formuleren van een nieuwe missie voor de
sociaal-democratie.

Menno Hurenkamp en Monika Sie Dhian Ho (red.): Vooruit.

Van Gennep; 304 pagina's; EUR 22,50.

JORIS SCHUURMAN HESS (1992), ROC-SCHOLIER, GOES

Een klacht moet langs tien mensen

'We hadden op donderdag een blokuur Nederlands. Daarin kregen we een
schrijfopdracht. Toen zei die leraar na 10 minuten tot onze enorme verbazing:
dit en dit moet je doen, en weg was ie. Die hebben we de rest van het blokuur
niet meer gezien. Moet ik het hem persoonlijk verwijten? Gek is het natuurlijk
wel. Heel gek eigenlijk.

'Op de administratieve afdeling van mijn school zijn alleen al tweehonderd
mensen in dienst. Het is gewoon een enorm log apparaat, dat eigenlijk niet te
verslaan is. Ik wilde eens een klacht indienen. Toen heb ik eens gekeken langs
hoeveel mensen ik moest om de klacht in te dienen. Dat bleken tien verschillende
mensen te zijn.

'Ik vind het niet gek dat iedereen stopt. De demotivatie is zo groot. Veel
studenten komen op een punt waarop ze denken: bekijk het maar. Er is zoveel
onduidelijkheid. En niemand die je kan vertellen waarom. Er zijn echt goeie
leraren, goeie mensen, maar ik heb het gevoel dat ze allemaal op een eigen
eiland zitten.'

DORIEN RAHMAN-SPIES (1984), INVALKRACHT THUISZORG, LEEUWARDEN

Onze kinderen heten Spies

'Ik bel een week van tevoren op, vraag wat voor diensten ze open hebben staan,
geef m'n niveau aan en dan komen ze met wat mogelijkheden. Meestal kan ik
kiezen, maar ik neem eigenlijk alles aan. Dus of het nou in een verzorgingshuis,
bij een verpleeghuis of een afdeling dementie is, dat maakt me eigenlijk niet
zoveel uit. Soms is het wel onhandig dat ik pas een week van tevoren weet
wanneer ik aan de slag kan. Maar goed, daar heb ik naar leren leven.

'Als je me vijftien jaar geleden gezegd had dat ik met een man uit Bangladesh
zou trouwen, had ik je voor gek versleten. Officieel zijn mijn kinderen ook
allochtoon, van dat stempel komen ze nooit meer af. Daarom hebben we ook
besloten onze kinderen Spies als achternaam te geven. Ik vind het geen
supernaam, maar het is nog altijd beter dan Rahman. Al zijn we tot nu toe alleen
in de kerk geweest, er komt zeker een tijd dat we ook een moskee gaan bezoeken.
Mijn zoontje gaat binnenkort besneden worden, zielig, maar qua hygiëne is het
echt beter.'

ZIMRI KRAMER (1979), KLEDINGONTWERPER BIJ MEXX, DEN HAAG

24 uur per dag beschikbaar zijn

'Al om zes uur van kantoor weg is sowieso not done. Bovendien is rekening houden
met het vaderschap bij ons echt een zeldzaamheid. Je moet 24 uur beschikbaar
zijn voor de zaak, voor je klanten. Ik ben wel heel dankbaar voor de kansen die
ik heb gekregen in die tien jaar bij Mexx. Het is natuurlijk geen
liefdadigheidsinstelling. Je moet er zelf alle energie in steken, maar dan heb
je ook echt iets.

'Momenteel doe ik de verkoop aan Oost-Europa, het Midden-Oosten en zo'n beetje
alles wat buiten West-Europa ligt. Als ik met klanten in Oekraïne of Polen
spreek, besef ik ineens hoe goed we het hier hebben. Crisis is als je hypotheek
en je auto zijn vastgesteld in Zwitserse franken, maar je je salaris ontvangt in
Poolse zloty's en dat diezelfde zloty vanuit het niets veertig procent minder
waard wordt. Dat mensen uit wanhoop hun auto op de stoep van de dealer zetten en
hun sleutels naar binnen gooien, omdat ze hun auto niet meer kunnen betalen. Ja,
dat heb ik in Nederland tot nu toe niet gezien.'

BRIGITTE DE WAAL (1962), SCHOONMAAKSTER, GRONINGEN

Anderhalve minuut voor een lokaal

'Anderhalve minuut is wat je van ze krijgt om een lokaal schoon te krijgen.
Resultaatgericht werken noemen ze dat dan. Ja, maak dat de kat wijs. Kinderen
tussen de vier en twaalf, vertel mij wat, ik heb er vijf gehad. Snot overal en
met een beetje pech plakken ze hun kauwgom erbij.

'Ze weten het wel, hoor. Dat het niet kan, maar het interesseert ze gewoon geen
ene moer. Ik heb het ze weleens recht in de bek gezegd, hoor. Tegen zo'n
managementtroela in zo'n mantelpakje met een decolleté van hier tot aan haar
navel heb ik gezegd: als je het zo goed weet allemaal, laat maar zien. Verdommen
ze gewoon.

'Kwart over vijf gaat de wekker, kwart voor zes beginnen. Tussen de middag de
honden uitlaten en dan 's middags tot kwart over zes lokalen schoonmaken.
Laatste keer dat ik op vakantie kon? Geen idee, lang geleden in ieder geval.'


De interviews komen uit het besproken boek.

LEVE DE GEMEENSCHAPSZIN

Monika Sie Dhian Ho, directeur van PvdA-denktank WBS, publiceert vandaag
tegelijk met de bundel Vooruit het essay Van Waarde, waarin ze voorstellen doet
voor een terugkeer naar de sociaal-democratische kernwaarden. Ze keert zich
tegen 'calculisme' en 'schijnidealisme' en is voor een 'sociale
investeringsagenda' op nationaal én Europees niveau. Sie pleit voor
belastingvrijstelling voor werkende armen en tegen flexibilisering van
arbeidscontracten. Marktwerking en schaalvergroting zijn te ver doorgeschoten.
Het essay is digitaal beschikbaar op http://wbs.nl.

LOAD-DATE: 15 February 2013

LANGUAGE: DUTCH; NEDERLANDS

GRAPHIC: Joris Schuurman Hess (1992), roc-scholier, Goes
Foto Werry Crone
Dorien Rahman-Spies (1984), invalkracht thuiszorg, Leeuwarden
Foto Werry Crone
Zimri Kramer (1979), kledingontwerper bij Mexx, Den Haag
Foto Werry Crone
Brigitte de Waal (1962), schoonmaakster, Groningen
Foto Werry Crone

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              142 of 161 DOCUMENTS



                                 de Volkskrant

                           16 februari 2013 zaterdag

Les 1: Verdien er geld mee

BYLINE: EVA HOEKE

SECTION: V Weekend

LENGTH: 1730 woorden


Twitter: vier lessen van (aanzienlijk meer dan) 140 tekens

Twitter is definitief gewoon geworden. Al is het maar omdat het per maart 7 jaar
bestaat - in huwelijken tenslotte ook traditioneel de fase dat de eerste
spanning eraf is en je elkaar als vanzelfsprekend aanneemt. Bovendien zijn er in
Nederland naar schatting 1,3 miljoen twitteraars, niet echt een
undergroundgetal. En als klap op de vuurpijl ging twee weken geleden het gerucht
dat Twitter hét volgende it-bedrijf (bedoeld als in it-girl, niet als
informatietechnologie) is dat naar de beurs gaat dit jaar. Marktanalisten wisten
het zeker. Collega's van die marktanalisten daarop overigens ook dat dat zeker
níet zou gebeuren, maar dat doet er niet toe - dat de gedachte alleen al serieus
postvatte gaf aan dat Twitter op de drempel staat van cool naar corporate en
gewoontjes.
De vraag is dus: hoe houden we het leuk? Twitter & u, in vier lessen.

Acteur Dirk Zeelenberg (43) koppelt twitteraars (niet alleen bekende!) en merken
aan elkaar met zijn Spreadthebrand.com. Hij verwacht er nogal veel van.

Hoe krijgen we Mark Rutte zover dat hij aardig gaat twitteren over V?

'Is dit een vraag voor het interview? Of is dit het doel van het interview?'

Een vraag.

'Ja, maar zo werkt het niet. Wij doen aan matchmaking: we koppelen mensen met
een Twitteraccount aan een merk. Stel: jij bent geïnteresseerd. Dan ga je naar
Spread the Brand punt com, daar log je in met je Twitteraccount. Dan vink je
alle categorieën aan waarin je interesse hebt, ik zeg maar wat, entertainment,
film, sport en lifestyle. Vervolgens kijken we naar jouw tweets en naar jouw
volgers, en zo krijgen wij een duidelijk beeld van wie jij bent én wie jouw
volgers zijn. En dat is weer interessant voor merken die via jou een boodschap
willen verspreiden.'

Zoals?

'Nou, stel: RTL wil laten weten dat vanavond de finale van The Voice of Holland
is. Dan rolt er mogelijk uit de computer dat jij daar interesse in hebt, omdat
jouw profiel aansluit en je een bepaald aantal volgers hebt die daar allemaal in
geïnteresseerd zijn. En als het platform meent dat jij een influential bent,
krijg jij een bericht op je mobiele telefoon: 'Hee Eva, vanavond is de grote
finale van The Voice. Doe je mee? #tvoh'. Daar staat ook het bedrag bij dat je
ermee kunt verdienen. Als jij dan je op 'ja' klikt, opent jouw Twittervenster
met die tekst en op het moment dat je die tweet verstuurt staat het geld meteen,
pats boem, op je rekening.'

Dat worden dan saaie berichten.

'Nee, want het is juist de bedoeling dat je die tweets aanpast aan je eigen
stijl. Dan zeg je bijvoorbeeld: 'Lekker, vanavond met een zak chips The Voice
kijken.'

Het zijn dus niet altijd producten?

'Juist niet. Een campagne van 50 procent korting op een of ander product, daar
is niets aan. Wij willen een boost creëren, een hype. Vannacht om 12 uur gaat er
een club open in Amsterdam, dát werk. Als je zo'n bericht door vijftig hippe
Amsterdammers laat tweeten, kan er iets heel spannends ontstaan.'

Maar als ik nou wil dat Mark Rutte iets aardigs over deze krant twittert?

'Je kunt geen BN'er bestellen. Hij zal zich eerst zelf aan moeten melden.
Overigens zou dit best interessant voor hem kunnen zijn. Via ons zou hij een
enorm bereik halen.'

Loopt het?

'Als een tierelier. En we zijn pas twee weken bezig.'

Hoeveel aanmeldingen hebben jullie?

'Echt heel veel. Over de drieduizend.'

Ook BN'ers?

'Ja, maar ik zeg niet wie. Het maakt namelijk geen bal uit: stel, je wilt een
medisch product promoten. Dan kan het maar zo zijn dat een fysiotherapeut in
Rotterdam met vijfhonderd volgers - allemaal medisch geïnteresseerd -
interessanter is voor dat merk dan een BN'er met honderdduizend volgers.'

Carice van Houten doet toch mee? Net als Jeroen Koningsbrugge en Peter
Heerschop?

'Nee, die hebben alleen meegedaan aan een try-out.'

Er is ook een afbreukrisico.

'Hoezo?'

Omdat je een boodschap minder snel gelooft als je weet dat iemand er voor
betaald krijgt.

'En als het nou iets is wat ze uit zichzelf ook hadden getweet? Luister, en dat
is echt essentieel in dit verhaal, de computer selecteert een aanbod van
twitteraars op basis van wat diegenen zélf hebben aangegeven als interessant.
Als je mij vraagt reclame te maken voor een sportschool gelooft geen hond dat.
Dus dan word ik ook niet benaderd. Het moet altijd iets zijn dat binnen je
interessesfeer ligt. Stel dat je voor een campagne 300 euro kunt verdienen; daar
ga je echt je naam niet voor op het spel zetten.'

Jort Kelder in elk geval niet.

'Ik ben Jort Kelder heel dankbaar, want toen ik anderhalf jaar geleden met dit
idee rondliep en hem daarover sprak, vond hij het een meesterlijk idee. Hij zei:
'Ik wou dat ik het had bedacht.' En vervolgens ging hij er achter mijn rug om
ineens naar over doen op zijn website. Dat viel me een beetje van hem tegen.'

Wat kan een populaire BN'er verdienen?

'Dat kan ik niet zeggen, want dat hangt van een aantal zaken af: hoeveel volgers
heb je, zitten die in de kerndoelgroep van het merk... Ik weet wel dat Giel
Beelen bijvoorbeeld de nummer 1 is in muziek, qua invloed. Dat is niet alleen
omdat hij de meeste volgers heeft, maar omdat onder zijn volgers veel grote
jongens uit de muziekindustrie zitten.'

Hoe ben je op dit idee gekomen?

'Ik organiseerde vroeger feesten en evenementen, maar in mijn tijd moest je
iedereen nog echt persoonlijk een flyer in de hand drukken. Met de komst van
sociale media ging dat ineens veel sneller. Toen ik me daarin ging verdiepen,
kwam ik erachter dat ze in Amerika allang bezig zijn met sponsored tweets. Kim
Kardashian krijgt 20 duizend dollar voor een tweet over parfum ofzo. Dat is ook
niet zo raar, want zij heeft 17 miljoen volgers.'

In Amerika staat er #ad bij. Gaat dat hier ook gebeuren?

'Mensen worden alleen benaderd als ze iets toch al leuk vinden. De vraag is of
je er dan zo'n hashtag bij moet zetten. Als ik twitter: 'Ik vind de
garnalenkroketjes van Dauphine zo lekker', dan vínd ik dat gewoon, daar hoeft
geen 'ad' bij. Toch?'

Irriteert het je?

'Nou, weet je wat het is: mensen doen altijd zo moralistisch over reclame. Als
je ervoor wordt betaald, staan ze meteen met hun vingertje te wapperen.'

Kreeg jij commentaar toen je Wouter speelde in de LOI-reclames?

'Neuh, dat vonden ze dan wel weer grappig. En bovendien is dat een geaccepteerde
vorm van bijbeunen. Dat is dit duidelijk nog niet. En dat is dan weer typisch
Nederland, dat bekrompen gedoe.'

Hoeveel ben jij eigenlijk waard?

'Ik heb mezelf nog niet laten uitlezen. Maar nu ik in Divorce speel zal mijn
waarde best zijn gestegen, die serie is zó'n succes. Vorige week hadden we bijna
twee miljoen kijkers.'

Als je moet kiezen: acteren of ondernemen?

'Poeh... Moeilijk. Ik denk toch acteur, maar dan met de garantie dat ik tot mijn
65ste mooie rollen zou mogen spelen. En dat kan niet in Nederland, dus dan zou
het ronduit onverantwoord naar mijn gezin toe zijn als ik dan toch voor acteren
zou kiezen.'

Is Spreadthebrand je pensioen?

'Ik denk dat men wel inziet dat je nu online moet zijn met je merk. De
mogelijkheden zijn eindeloos. Het duurt misschien even, maar over vijf jaar zijn
we allemaal om.'


Spreadthebrand.com is een onderneming van Dirk Zeelenberg en Ton van 't
Noordende.

WAT VERDIENT TWITTER EN WIE VERDIENEN ER MEE?

Twitter is 9 miljard dollar (6,7 miljard euro) waard, meldde de Financial Times
onlangs.Iedere twitteraar is dus goed voor 45 dollar.

Hoewel Twitter er in het begin niet aan wilde, is het bedrijf toch overstag
gegaan voor de gesponsorde tweet. Promotietweets van bedrijven duiken sporadisch
in je timeline op, maar enkel het lezen ervan levert Twitter nog geen geld op.
Adverteerders betalen namelijk alleen voor de reclametweets die een effect
hebben. Dus moeten gebruikers op een link in de tweet klikken, het bericht
retweeten, erop antwoorden of het tot favoriet bombarderen voor Twitter eraan
verdient. Het vooraf vastgestelde bedrag dat de adverteerder betaalt, varieert
van een paar cent tot een paar euro.

Naast gesponsorde tweets zijn er gesponsorde accounts, die regelmatig in het
rijtje 'who to follow' opdagen. Ook hier geldt dat zo'n account pas geld
oplevert wanneer er een vorm van interactie ontstaat. Adverteerders betalen per
volger van de gesponsorde account. Als volger ben je veel waard, want het
bedrijf kan je daarna onbeperkt bestoken met informatie. Dankzij de data die
Twitter over gebruikers verzamelt, worden eventuele volgers geselecteerd op
basis van hun interesses, volgersaantallen of zelfs hun locatie. Het
minimumtarief is ongeveer 40 cent per volger en ook dat loopt al snel op tot een
paar euro.

De derde promodienst waar Twitter zich voor leent: betaalde trending topics.
Hierbij betaalt een adverteerder om bovenaan de lijst te staan en mag hij zelf
de hashtag uitkiezen. Dit verdienmodel bestaat vooralsnog alleen in Amerika en
tarieven beginnen bij 120 duizend dollar. Bij al deze vormen van sponsoring
vermeldt Twitter er duidelijk bij dat het om een 'promoted tweet/account/topic'
gaat.

Twitter verdient ook geld aan zoekmachines die tweets in realtime willen opnemen
in zoekresultaten. Yahoo en Bing zijn klanten, maar Google zegde hun deal twee
jaar geleden op.

Beroemdheden hebben het medium ontdekt als cashcow en verkondigen hoe geweldig
product of merk x wel niet is. Ook daar geldt: hoe hoger het aantal volgers, hoe
meer cash voor de celeb. Mike Tyson (850 duizend volgers) rekent bijna 2.500
euro per tweet en Khloe Kardashian (zusje van, 3 miljoen volgers) vraagt dik
6.000 euro. Het is lastig om oprechte fanbetuigingen te onderscheiden van
betaalde vormen, maar bij de hastag #ad weet je het zeker. In Nederland gebeurt
dit ook, voor pakweg 500 euro per tweet bij 300 duizend volgers.

Als gewone burger kun je ook bijverdienen op Twitter, maar dan wel als gewone
burger met veel volgers. Via MyLikes kun je een bestaande campagne retweeten en
als jouw volgers daardoor op een link klikken, word je per link betaald. Bij
SponsoredTweets of Pay4Tweet biedt je jezelf aan bij adverteerders, bepaal je
een tarief en ga je vervolgens als gesponsorde twitteraar aan de slag. De derde
optie is verdienen aan webshops, zoals al veel op blogs gebeurt. Een voorbeeld
is het Amazon Associates Program. Je tweet over een product met een bijbehorende
link en als iemand via die link dat product koopt, kun je tot 15 procent van de
winst opstrijken. Dit alles levert pas grote bedragen op bij grote aantallen
volgers, anders is het dubbeltjeswerk.

LOAD-DATE: 15 February 2013

LANGUAGE: DUTCH; NEDERLANDS

GRAPHIC: Dirk Zeelenberg: 'Een campagne van 50 procent korting, daar is niets
aan. Wij willen een boost creëren, een hype.'
Foto Daniel Cohen

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              143 of 161 DOCUMENTS



                                 de Volkskrant

                            12 februari 2013 dinsdag

De vinexering van Angola

BYLINE: WIM BOSSEMA

SECTION: Economie

LENGTH: 1593 woorden


Bouwwoede - Wijken verrijzen, maar bewoners blijven weg

Van prototype mislukte staat tot de bouw-kampioen van Afrika: hoe doen ze dat in
Angola? Door miljoenen van hun oliedollars in de bouwsector te pompen
bijvoorbeeld. Maar of de arme bevolking daar veel mee opschiet? 'Eerlijk gezegd,
bouwen we voor een elite.'

Aan de rand van de Angolese hoofdstad Luanda staat een door de Chinezen gebouwde
spookstad met woonflats, Kilamba. Die wijk is bedoeld voor een half miljoen
inwoners, die dan hun armzalige huizen in de sloppenwijken kunnen verlaten, maar
een jaar na de oplevering zijn slechts een paar honderd appartementen verkocht.
Te duur. 'Dat wonderbaarlijke oord spreekt tot de verbeelding van de
wereldpers', zegt Carlos Figueiredo in de tweede stad, Huambo, 'maar hier hebben
we ook ons Kilamba, zoals elke stad in Angola'.

Figueiredo is de plaatselijke directeur van de Development Workshop, een
Angolese particuliere ontwikkelingsorganisatie, 35 jaar geleden opgezet door en
Canadese organisatie. Hij zet een bouwonderneming op, die het anders aanpakt:
met en door de bewoners van arme wijken die later in de nieuwbouw gaan wonen.

Figueiredo: 'De regering stampt nieuwe woonwijken uit de grond, gebouwd door
buitenlandse bedrijven, waar niemand graag wil wonen. De huizen zijn vaak te
duur, de ligging is onhandig, de behoeften van bewoners, zoals winkels en
huizen, zijn niet gepeild. Voor arme kopers moeten er meestal speciale kredieten
komen. Een nieuwe woonwijk neerzetten is in de eerste plaats een sociale
onderneming.'

Het Kilamba van Huambo ligt 15 kilometer buiten de stad. Figueiredo rijdt
erheen. 'Kijk: het ziet er erg modern en toekomstgericht uit. De bouw gaat snel,
die vloerplaten van beton komen uit Nederland. Met de boot en dan per
vrachtwagen van de haven van Lobito naar hier, een dag rijden. De bouwvakkers
komen voor een groot deel uit China, de ingenieurs uit Brazilië en Portugal. Het
is een raadsel wie deze huizen gaat kopen.'

Het bouwterrein biedt de aanblik van een Vinex-wijk in aanbouw. Duizend
eenvormige huizen staan gerangschikt in een cirkelvormig stratenplan. Een
reusachtig reclamebord laat een tekening zien van hoe het moet gaan worden
volgens de Portugese bouwonderneming. Prijzen vanaf 35 duizend dollar (26,2
duizend euro).

Het uitzicht over een heuvellandschap met aan de horizon de stad Huambo is zeker
schitterend, maar de bereikbaarheid laat nog te wensen over. De onverharde weg
naar de stad is door de regenval slecht begaanbaar.

Enorme bulldozers egaliseren de wegen binnen de wijk. Prefab- elementen staan
huizenhoog opgestapeld, klaar voor verwerking. 'Alles loopt op rolletjes', zegt
een bouwkundige uit Portugal, die liever niet met zijn naam in de krant wil. Het
is een lucratieve klus voor zijn bedrijf, dat het in Portugal zelf moeilijk
heeft door de crisis. In Angola valt veel meer te verdienen.

Maar persoonlijk valt het werk hem tegen: 'Ik had in Portugal gedacht dat ik
hier in de sociale woningbouw zou werken, dat trok me aan. Maar eerlijk gezegd,
bouwen we voor een elite. Als die er is. De overheid moet deze huizen zien te
verkopen, dus mijn bedrijf loopt geen risico. Maar ik was niet gekomen om een
onverkoopbare nieuwbouw neer te zetten.'

Habiterra

Die grote bouwprojecten worden meestal bedacht in de hoofdstad Luanda, zegt
Figueiredo. Zijn geluk is dat de Development Workshop (DW) een bondgenoot heeft
gevonden in de wethouder Bouwen van Huambo. Anders zou hij weinig kunnen
beginnen te midden van de bouwwoede met het grote geld (de Angolese overheid is
rijk door de oliewinning), zegt hij.

Het bouwproject heeft de naam Habiterra en het is de bedoeling dat het wordt
omgevormd tot een zelfstandig bedrijf met aandeelhouders. Alleen voor de
beginfase is er wat subsidie van buitenlandse donoren.

Habiterra heeft een paar jaar geleden een terrein toegewezen gekregen als
proeftuin. Er staat een modelwoning, gebouwd door vrijwilligers uit de buurt.
Een groep jongens werkt zich in het zweet bij het persen van bouwstenen.
Figueiredo: 'We gebruiken plaatselijk materiaal, leem, zoals dat al eeuwen gaat.
Maar we maken een verbeterde versie: als je het leem in een mal perst, gaan die
bouwstenen veel langer mee.'

Die zwetende, ongeschoolde jongeren uit de buurt krijgen een baan zodra het
bouwen voor de klanten echt begint. Voor ontwikkeling van het project zijn er
ook vrijwilligers die de middelbare school achter de rug hebben, maar nog
wachten op een plekje op een universiteit. Ze houden enquêtes onder
buurtbewoners over hun wensen en helpen bij het maken van tekeningen en plannen
voor een nieuwe wijk en voor de woningen. 'Het is leuk om te doen en het staat
goed op mijn cv', zegt een van hen bij het zelf gebouwde kantoor van Habiterra.


Het terrein ligt pal aan de rand van de bebouwde stad, ideaal voor een nieuwe
woonwijk, denkt Figueiredo. Er is veel belangstelling uit de sloppenwijk even
verderop. Langs een riviertje staan illegaal gebouwde huisjes en hutten pal op
elkaar zonder elektriciteit of drinkwater. Een gezinswoning van Habiterra heb je
al voor 17 duizend dollar; 'het kan nog goedkoper als je zelf meewerkt aan de
bouw'.

Helaas: toen dook er plots een Portugees op met een claim op het land daterend
uit de koloniale tijd. Die liet de bouw via de rechter stilleggen en de toekomst
van dit project is ongewis. De wethouder huurde Habiterra in voor het ontwerpen
van een nieuwe woonwijk bij een oude fabriek en nederzetting van de Portugezen,
20 kilometer buiten de stad.

Het is een prettig plaatsje, met een school en een kerk, mooie bomen. De wegen
in de nieuwe wijk zijn getrokken, overal staan gekleurde paaltjes in de grond.
'We hebben dit zo ontworpen na overleg met de inwoners van het oude dorp en
toekomstige wijkbewoners. Op maar een paar van die kavels wordt gebouwd. Een
paar werknemers van Habiterra ploeteren in de regen aan de fundamenten.

'Maar deze huizen zijn al verkocht', zegt Figueiredo. 'Wij beginnen pas te
bouwen, als er een klant is, die zijn financiering rond heeft.'

Snel resultaat

De regering gaat dat te langzaam, zegt hij. Die wil snel resultaat kunnen laten
zien. Een half jaar geleden waren er verkiezingen. De partij van president Dos
Santos is oppermachtig, maar wilde toch allerlei prestigeprojecten afhebben voor
die tijd. Figueiredo rijdt om zijn betoog te onderstrepen naar een gloednieuwe
overdekte markt, pal naast de 'informele markt', de grootste in de wijde omtrek.


Het is een indrukwekkend gebouw. Aan veel is gedacht: er is kinderopvang, een
speelplaats met kleurige toestellen, er is een bankfiliaal waar je kunt pinnen -
helemaal bij de tijd. Alleen is er bijna niemand. Onder de enorme kap hebben
enkele tientallen marktvrouwen groente en fruit uitgestald op de betonnen
toonbanken, maar verreweg het grootste deel van de verkoopplekken is ongebruikt.


Aan de overkant van de weg is het een drukte van jewelste op de oude markt:
duizenden klanten in smal- le, smerige steegjes tussen de vele stalletjes, waar
werkelijk alles te koop is.

'Het ligt niet aan de huurprijs van de plekken', zegt de opzichter van de
overdekte markt. De kooplieden betalen evenveel voor hun plek in de modder op de
oude markt als in de fraaie nieuwbouw. Het is hem een raadsel waarom de mensen
niet komen - in het begin kwamen er nog heel wat kooplieden naar de nieuwe
markt, maar toen de klanten wegbleven, gingen de meesten weer terug naar hun
oude stek.

Dat is het lot van de projektontwikkelaar achter zijn bureau in Luanda, die
denkt dat het gewone volk blij zal zijn met de prachtige gebouwen die hij voor
hen neerplempt, denkt Carlos Figueiredo. 'Nu vragen ze zich af: waarom komen de
mensen niet? Wat willen ze eigenlijk? Dat hadden de planners zich beter vooraf
kunnen bedenken.'

STAD KOMT TOT LEVEN NA OORLOG

'

Het leven keert terug in Huambo', zegt Carlos Figueiredo. Hij heeft er vroeger
lang gewoond, werkte daarna jaren in de hoofdstad Luanda en kwam vorig jaar weer
thuis. Geen stad in Angola was zo de dupe van de bloedige burgeroorlog
(1975-2002) tussen de regerende MPLA en de rebellen van Unita onder Jonas
Savimbi. 'Er is iets wezenlijks veranderd: mensen zitten op het terras koffie te
drinken; al die brommertjes die door de straten sjezen, die had je tot voor kort
niet.'

Het heeft een tijd geduurd, want de regering in Luanda liet de 'Unita-hoofdstad'
lang aan zijn lot over, ook toen in de rest van het land de economische
vooruitgang in een stroomversnelling raakte, toen het vrede werd na de
gewelddadige dood van Savimbi in een gevecht met het leger in 2002.

Savimbi's villa is nog steeds een ruïne. Van hieruit bestuurde hij de stad twee
jaar (1992-1994), in afzondering van de rest van de wereld met gebrek aan alles.
Na zijn verdrijving ging het vechten door in de omgeving. Tienduizenden
ontheemden zochten hun toevlucht in Huambo, dat alleen door de lucht veilig was
te bereiken.

De verwoestingen zijn nog overal zichtbaar: een bomkrater in een flatgebouw (dat
verder gewoon wordt bewoond), kogelgaten in muren en het bronzen standbeeld voor
de Portugese stichter van de stad, een geplunderd hotel als een karkas. Maar de
bouwkoorts eist steeds meer aandacht op: nieuwe gebouwen met luxe-appartementen
verrijzen naast de verloederde flats in het hart van de stad. De
overheidsgebouwen hebben een drastische opknapbeurt ondergaan. De wegen naar
Luanda en naar de havenplaatsen Benguela en Lobito zijn hersteld en de handel
bloeit op. Figueiredo: 'Ik ben verbijsterd hoe snel het gaat.'

Een nieuwe woonwijk neerzetten is in de eerste plaats een sociale onderneming
(Carlos Figueiredo van Development Workshop)

LOAD-DATE: 11 February 2013

LANGUAGE: DUTCH; NEDERLANDS

GRAPHIC: Een Angolees loopt door Kilamba, een door de Chinezen gebouwde
'spookstad' aan de rand van Luanda. Veel Angolese steden in zulke lege wijken.
Foto Siphiwe Sibeko / Reuters
Carlos Figueiredo, lokaal directeur van een Angolese ontwikkelingsorganisatie,
probeert bewoners bij de bouw betrekken.

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              144 of 161 DOCUMENTS



                                 de Volkskrant

                            9 februari 2013 zaterdag

Alles voor de heilige graal van het eeuwfeest

BYLINE: DOOR WILLEM VISSERS

SECTION: Sport

LENGTH: 1846 woorden


PSV staat aan de vooravond van drie cruciale wedstrijden. Hoewel de koploper een
flamboyante doelpuntenmachine is met kampioenskansen, krijgt de club veel
kritiek. 'Imago? Ik heb schijt aan imago.'


Alsof hij op de planken staat, zo fel spreekt cabaretier en PSV-supporter Theo
Maassen over het imago van zijn club. Hij reageert op het hem voorgehouden beeld
van poenerige, gesloten, steuntrekkende, helemaal niet meer zo gezellige
Brabantse koopclub die de neus ophaalt voor alles minder dan de Champions
League.



Maassen: 'Imago? Ik heb schijt aan imago. Het gaat in het voetbal om punten. Het
is zo veel lekkerder wandelen door Amsterdam als je regerend landskampioen
bent.'

Trouwens: PSV een koopclub? Nou en!? Maassen: 'Wees blij dat PSV Strootman koopt
van Utrecht, dat hij nog twee, drie jaar bij PSV voetbalt alvorens hij naar
Manchester United vertrekt. Ajax haalt Sana uit Zweden voor een paar ton. Dan
kun je net zo goed Bert van Ernie rechtsbuiten zetten. Zelfde kapsel, even
weinig talent.'

PSV, koploper in de eredivisie, wacht drie cruciale duels in de strijd om wat de
heilige graal van het eeuwfeest moet worden: de landstitel van 2013, de eerste
schaal in vijf jaar. Na Vitesse (zondag in Arnhem) volgen Utrecht (thuis) en
Feyenoord (uit). PSV is, bekertoernooien incluis, het meest scorende elftal van
Europa, met 73 treffers in de competitie. Hoewel wisselvallig, oogt het spel bij
vlagen spectaculair, zeker in de thuisduels. Voetbal gelardeerd met prachtige
doelpunten, door velen gemaakt.

Toch zeurt het ergens. Het succes is broos en zeker buiten Eindhoven is het
imago breekbaar. Sinds de gemeente de club anderhalf jaar geleden 'redde', zoals
de buitenwereld concludeerde na een veelbesproken miljoenendeal, is het al
decennia bestaande beeld van poenclub opgepoetst en versterkt.

De gemeente hielp PSV met gemeenschapsgeld, is de gedachte, en dat in tijden van
crisis. Foei. Bij elke nederlaag klinkt het vanuit alle windstreken: moet PSV
niemand kopen? Het is een kwestie van bijna sardonische pesterij, die oplaaide
na het miljoenenspel rond Adam Maher van AZ in januari.

Cynisme heerst, zeker in de uitvalsbases van de rivalen. Dat weet ook wethouder
Staf Depla, met PSV-directeur Tiny Sanders architect van de deal waarbij
Eindhoven de grond onder het stadion en van het trainingscomplex kocht voor 48
miljoen euro. Onlangs, bij Ajax-PSV, hoorde Depla smalende opmerkingen vanuit
Amsterdamse hoek, over hem en PSV. Depla: 'Burgemeester Eberhard van der Laan
van Amsterdam heeft de aanwezigen toen de vraag gesteld wie de Arena deels
financierde. Juist, de gemeente Amsterdam.'

Miljoenenaankopen

Het was in juni 2011 een zonderlinge samenloop van omstandigheden: de deal met
de gemeente viel samen met de komst van nieuwe spelers. Het laatste was een
logisch gevolg van de noodzakelijke restauratie van het elftal, maar in
publicitair en moreel opzicht ging het een en ander fout.

Vlak nadat directeur Sanders de euforische supporters voor het gemeentehuis kond
had gedaan van de overeenkomst, presenteerde technisch manager Marcel Brands,
onder druk van media die op de hoogte waren, doodleuk de miljoenenaankopen Dries
Mertens en Kevin Strootman.

'Communicatief niet handig', oordeelt Depla voorzichtig.

'Ik wist niet wat ik hoorde', aldus toenmalig perschef Pedro Salazar-Hewitt, die
niet lang daarna zijn baan verloor bij een reorganisatie. 'Als ik het vooraf had
geweten, had ik de directie zo'n actie afgeraden.'

De kracht van PSV tijdens de laatste grote succesperiode - halverwege het vorige
decennium onder met name Guus Hiddink - was professionaliteit gekoppeld aan
Brabantse waarden als gemoedelijkheid en gastvrijheid. Het succes kon niet op,
wat PSV ook arroganter maakte.

Onder Sanders is de club zakelijker geworden. Hij is afstandelijker dan de
vroegere voorzitter Van Raaij, die de jovialiteit zelve was. Sanders liet PSV
door consultants van McKinsey doorlichten en sneed fors in de kosten. Dat moest
ook, PSV leefde op veel te grote voet.

De gemoedelijkheid is deels verdwenen. De meeste trainingen vinden (net als bij
andere clubs) achter gesloten deuren plaats, tot teleurstelling van met name de
pensionado's wier uitje hun is ontnomen. Trainer Dick Advocaat is een bezeten
prof, die soms kortaf en nors doet. Hoewel PSV hoopt zijn contract te verlengen,
wekt hij de indruk vooral bij de waan van de dag te leven. De toekomst van de
club is aan anderen.

'De boegbeelden Advocaat en Brands zijn geen prototypen van joviale mensen die
open communicatie hoog in het vaandel hebben staan', zegt Bob van Oosterhout van
bureau Triple Double, dat PSV helpt bij de marketing en sponsoring.

De middenvelders Van Bommel en Strootman staan altijd vooraan als er iets te
protesteren valt bij de scheidsrechter, een gewoonte die ze proberen te
onderdrukken nu respect voor gezagsdragers op het veld een nieuwe impuls heeft
gekregen na de gewelddadige dood van een grensrechter in het amateurvoetbal.
Collega Toivonen, bijna hersteld van een zware blessure, geldt als een van de
minst populaire spelers van de eredivisie.

De stress, vanwege de noodzaak van een kampioenschap, waart voortdurend rond: de
club moet naar de Champions League. Niet alleen voor de financiën, ook omdat
menig topspeler in dat geval misschien eerder bereid is te blijven.

Wie pakweg 50 miljoen euro uitgeeft voor een selectie en zichzelf de druk oplegt
van het kampioenschap, oogst in de huidige 'afzeikcultuur' leedvermaak als het
misgaat, zoals onlangs bleek na de thuisnederlaag tegen PEC Zwolle. Verdediger
Erik Pieters verloor zichzelf na de rode kaart en sloeg door een ruit, met
ernstige verwondingen tot gevolg.

Aapjes

Maassen, cryptisch: 'Als het baasje van de top van de piramide valt, lachen de
aapjes beneden.'

Ajax kan over leedvermaak meepraten, Feyenoord zeker. Juist die clubs oogsten
complimenten nu ze jonge elftallen opstellen met een hoog bambi-gehalte. Het
contrast met PSV is groot in een tijdsgewricht waarin het opleiden van
voetballers meer sympathie wekt dan het kopen.

Maassen plaatst de ontwikkelingen in perspectief, met de satire die hem eigen
is: 'Het is hartstikke positief dat Feyenoord en Ajax zo veel jeugd opstellen,
maar dat is deels uit armoede, omdat ze in het verleden niet met geld konden
omgaan. Het pakt goed uit. Leuk voor ze. Maar zijn Fischer en Eriksen door Ajax
opgeleid? Moisander is een Fin, Alderweireld komt van Ekeren. Ze zijn alleen
iets jonger gehaald dan spelers bij PSV, en waren goedkoper.

'PSV heeft fors betaald voor bijvoorbeeld Mertens, Strootman en Matavz. Is dat
erg? Het is betaald voetbal, weet je. Alsof Ajax niet jarenlang de beste spelers
van andere clubs kocht: Suarez, Huntelaar. Misschien is Nederland niet meer
gewend aan die absolute ambitie van PSV. Ik vind dat juist mooi. En PSV had
tenminste nog bezit om te verkopen.' Waarmee hij doelt op de grondverkoop.

De zakelijke overeenkomst met de gemeente kwam overigens niet alleen. De
gemeente vroeg aan PSV gelieerde bedrijven als Philips, VDL en ASML tegen zachte
rentes leningen te verstrekken aan de club, voor ruim 30 miljoen. De gemeente
houdt nauwkeurig in de gaten of PSV de financiële afspraken nakomt. Depla: 'Twee
keer per jaar krijgen we inzage in de cijfers. Dat gaat goed. We willen geen
zitting nemen in de raad van commissarissen.'

PSV pacht de grond onder het stadion nu voor 2,5 miljoen euro per jaar. Depla:
'We ontvangen die erfpacht meteen in het begin van het seizoen, uit de opbrengst
van seizoenkaarten. We verdienen zelfs 3 ton per jaar. Dat bedrag gaat in een
spaarpot. Ook PSV heeft 5 van die 48 miljoen opzij gezet.'

De wethouder beklemtoont de waarde van de club. 'PSV is niet alleen het theater
voor de gewone man. Terwijl het in veel regio's economisch slecht gaat, groeien
wij juist. Dat komt mede dankzij Brainport, de spil in het netwerk van
hoogwaardige technologie in de regio. PSV is in zekere zin de kantine van
Brainport.' Dat critici, ook in Eindhoven, nog steeds hun mond roeren, begrijpt
Depla.

Dré Rennenberg van de plaatselijke partij Ouderen Appèl: 'De gemeente torste in
de tijd van de deal 480 miljoen euro schuld. Stel dat er iets gebeurt met PSV,
dan zitten wij met een lap grond waaraan we niets hebben. Bovendien vinden wij
betaald voetbal geen zaak van de overheid. We willen toekomstige generaties niet
met nog meer schulden opzadelen. Ik hoop dat ik ongelijk krijg, maar ik ben er
niet gerust op.'

Koord

Intussen balanceert PSV sportief op het koord tussen succes en mislukking. Ajax
hoeft niet per se kampioen te worden, na twee titels op rij. Feyenoord ook niet,
als ploeg in opbouw. Voor PSV moet het nú gebeuren.

Dat beseft ook middenvelder Strootman, aanjager op het middenveld en door zijn
soms obstinate gedrag katalysator van veel van de kritiek op zijn club. 'Er
wordt veel gezegd, maar ik vind het eigenlijk wel mooi als iedereen tegen me is.
Het gaat er dan om het tegendeel te bewijzen. Dan moet het goed gaan, anders
wordt de kritiek alleen heviger. Die kritiek is soms persoonlijk. Als voetballer
moet je daarmee leren omgaan. Kritiek maakt mij sterker.'

Hij beseft dat zijn gedrag af en toe provocerend overkomt, door zijn protesten
en gebaren. Zo is Strootmans aard. 'Bij alles wat ik doe, wil ik winnen. Als het
slecht gaat, probeer ik iets te veroorzaken waardoor het beter kan gaan. Daarin
moet ik de juiste balans vinden. Praten en coachen doe ik altijd. Ik reageer op
de scheidsrechter, maar scheld hem nooit uit. Het is nooit persoonlijk. Na
afloop geef je elkaar een hand en is het klaar.

'Natuurlijk moet je niet voortdurend protesteren. Dat kan irritant overkomen.
Maar als die paar procenten helpen om het team te laten winnen, doe ik het. En
als ik denk dat ons onrecht wordt aangedaan, dan zeg ik wat. Ik wil anderen
wakker houden en ook mezelf, zeker als het een beetje een dooie boel is. Maar
inderdaad, soms zie ik beelden van mezelf waarbij ik denk: was dat nodig?'

Strootman wil gewoon winnen. Als dat een beetje ten koste van het imago van PSV
gaat, het zij zo. Eigenlijk denkt hij net als Theo Maassen.

Elftal van extremen

PSV is dit seizoen een elftal van extremen: 15 keer gewonnen, 5 keer verloren,
slechts 1 gelijkspel. En 73 doelpunten in 21 duels, een gemiddelde van bijna
3,5. Als PSV zo doorgaat, eindigt de ploeg met zo'n 120 doelpunten, bijna
evenveel als het record van Ajax uit het seizoen 1966-1967 (122).

Opvallend is dat de topschutter van PSV de zelfs in eigen kring bekritiseerde
Georginio Wijnaldum is. Hij zat aan het begin van het seizoen vaak aan de kant
omdat Toivonen de voorkeur kreeg als schaduwspits. De Zweed is geblesseerd en
Wijnaldum vervangt hem verdienstelijk, ondanks zijn wisselvalligheid. Hij is
vijfde op de topscorerslijst van de eredivisie, met 11 goals. Liefst vijftien
PSV'ers maakten ten minste één doelpunt in de competitie.

'Wisselvalligheid zit nog steeds in de ploeg', oordeelt middenvelder Kevin
Strootman. 'Dat zag je zelfs in onze laatste wedstrijd tegen ADO. In de eerste
helft konden ze ons aardig bijhouden.' De uitslag was 7-0. 'Als we goed door de
komende drie wedstrijden komen, weten we echt waar we staan.'

LOAD-DATE: 8 February 2013

LANGUAGE: DUTCH; NEDERLANDS

GRAPHIC: Strootman tijdens het duel met NEC: 'De kritiek is soms persoonlijk.
Als voetballer moet je daarmee leren omgaan.'
Foto Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              145 of 161 DOCUMENTS



                                 de Volkskrant

                           7 februari 2013 donderdag

Kopjes geschiedenis

BYLINE: DOOR JEROEN JUNTE

SECTION: V Kunst; Blz. 17

LENGTH: 1111 woorden


Design interview maaike roozenburg

Van porseleinen theekopjes uit de 17de eeuw maakt Maaike Roozenburg, door middel
van een 3D-scan, replica's die met een smartphone kunnen worden gelezen. Zo kan
zij de verhalen achter het originele museumstuk laten zien. 'Mijn ontwerpen zijn
een medium om historische kennis te delen.'

Het lijkt een gewoon theekopje dat op de keukentafel staat van ontwerper Maaike
Roozenburg (1979). Maar het kopje is een exacte kopie van een porseleinen
theekop uit de 17de eeuw uit de collectie van Museum Boijmans Van Beuningen.
'Het originele kopje is zo kostbaar en kwetsbaar dat zelfs de museumwerkers het
alleen met handschoenen mogen aanraken. Het kopje uitlenen, zodat ik er een
afdruk van kon maken voor een mal, was dus uitgesloten.' Wat nog net kon, was
een geavanceerde 3D-scan van het porseleinen theekopje maken op de TU Delft.
'Deze digitale data worden met complexe software omgezet in een ontwerptekening
van het eeuwenoude erfgoed. Een afdruk van het kopje is vervolgens met een
computergestuurde freesmachine direct in een massief blok gips gesneden.' Met
deze mal kon Roozenburg in haar werkplaats een exacte kopie gieten van
aardewerk.

Zeven replica's heeft Roozenburg gemaakt, die elk zijn gedecoreerd met slechts
één detail van tekeningen die op de originele 17de-eeuwse kopjes staan. 'Deze
detailtekening wordt door een smartphone of tablet herkend als een soort
QR-code. Hiermee kan aan het theekopje allerlei informatie via augmented reality
worden toegevoegd, om zo de context en verhalen achter het porseleinen
museumstuk te laten zien. Op het beeldscherm kun je het kopje dan bijvoorbeeld
in een 17de-eeuws schilderij op een tafel plaatsen of je muziek afspelen uit
dezelfde tijd.'

Roozenburg maakte deze zogenoemde Smart-replica's van historisch erfgoed om de
Boijmans-collectie te ontsluiten. 'Amper 5 procent van wat musea in huis hebben,
staat op zaal. En wat wel wordt getoond, staat onaanraakbaar en afgesneden van
de alledaagse context in een glazen vitrine met een bordje met droge tekst
erbij. Met Smart-replica's kan niet alleen interactieve informatie op een
historisch object worden geplaatst, maar ook kunnen soortgelijke objecten uit de
depots of misschien wel in andere musea worden getoond.' De eerste prototypes
van deze Smart-replica's presenteert Roozenburg deze week op de designbeurs
Object in Rotterdam.

De fascinatie van de ontwerper met eigentijdse interpretaties van
pre-industriële gebruiksvoorwerpen begint al in 2004 met Vaetwerk, een serie
primitieve keukenproducten die ze maakt als afstudeerwerk aan de Rietveld
Academie in Amsterdam. Met haar duimen duwt ze de vorm van archetypische kommen
en kannen in de klei. Het aardewerk wordt alleen aan de binnenkant geglazuurd.
'Het is de primitiefste manier van aardewerkproductie.' Echt praktisch is
Vaetwerk niet; de producten worden vooral gebruikt als een ambachtelijk
pronkstuk, in contrast met de massaproductie van keramiek in China.

Het vertrekpunt van Roozenburgs projecten is altijd een historisch onderzoek. Ze
werkt daarbij nauw samen met archeologen en kunsthistorici maar ook met
techneuten en ambachtslieden. 'Voor de Rietveld Academie studeerde ik
kunstgeschiedenis. De uitkomst van mijn onderzoek presenteer ik niet meer in een
publicatie, maar met een functioneel product. Zo kunnen mensen echt ervaren hoe
het is om te eten en drinken uit een zware kom die met de duimen is gevormd of
een porseleinen theekopje uit de 17de eeuw. Mijn ontwerpen zijn een medium om
historische kennis te delen.'

Haar eerste replica's maakt ze in 2010 van 17de-eeuws glaswerk uit de collectie
van het Boijmans. 'Daarvan maakte ik kopieën in keramiek. Ook vroeger werden er
van kostbaar glaswerk en bekers van edelmetalen soortgelijke rip-offs gemaakt
van goedkoper aardewerk, zodat ook het gewone volk toegang kreeg tot deze
luxeproducten. Dat waren de neptassen van Louis Vuitton van hun tijd, zeg maar.'
Ook dit archeologische glaswerk is zo breekbaar, dat het alleen onder strikte
voorwaarden werd uitgeleend. 'Zo kwam ik bij de TU Delft terecht.'

Waarom niet een zeer ervaren modelmaker vragen om een kopie van het glas te
maken die kan fungeren als mal, wat toch een stuk minder omslachtig is? 'Dan
krijg je toch een zielloze kopie. Een scan is zo nauwkeurig dat je zelfs de
kleinste imperfecties in het glaswerk terugziet, zoals de 17de-eeuwse sporen van
de glasblazer en ook latere barsten en andere slijtage. Nu zie je in de
keramieke replica de hele levensloop van het glaswerk terug, inclusief de
berekeningen die de computer maakt op plekken waar bijvoorbeeld een stuk glas
ontbreekt.' In haar werkplaats in Koog aan de Zaan vervaardigt Roozenburg de
vier 'glazen' drinkbekers van keramiek; een set van vier wordt onder de noemer
Vindplaats Delft in een kistje met een bijbehorend boekwerk verkocht voor 125
euro.

Ook de Smart-replica's moeten uiteindelijk resulteren in een consumentenproduct.
'Mensen moeten het theeservies ook willen kopen zonder dat ze het verhaal achter
het ontwerpproces weten. Het mooiste zou zijn als deze porseleinen kopjes in
China worden geproduceerd. Dan is de cirkel weer rond. Het eerste Nederlandse
porselein was tenslotte een kopie van het Chinese aardewerk.' Maar de theekopjes
blijven 'een informatiedrager'. Roozenburg: 'Als je de decoratie scant met je
smartphone, kun je ook thuis aan de eettafel diverse informatie over de
geschiedenis van het kopje oproepen. Zo kan het Boijmans buiten zijn muren
treden met zijn collectie.'

Tussen kunst, design en mode

Nieuwe opstelling

Het Museum Boijmans Van Beuningen presenteert deze week de nieuwe opstelling van
pre-industriële vormgeving en hedendaags design, verdeeld over acht zalen. Te
zien zijn onder meer oosters porselein uit de 17de en 18de eeuw en een
indrukwekkende stoelencollectie uit de 20ste eeuw. Onder de nieuwe aankopen
bevinden zich een bijzonder 17de-eeuws kunstkabinet van Herman Doomer en de
Downstairs Light (2012) van Bertjan Pot. Vrijdag wordt ter gelegenheid hiervan
de lezingenmiddag Creatie in Vormgeving gehouden, waar ook Maaike Roozenburg
spreekt.

Deze week wordt in Rotterdam de designbeurs OBJECT gehouden. In het Nederlands
Architectuurinstituut tonen zowel beginnende als gevestigde ontwerpers unieke
gebruiksvoorwerpen, beperkte oplagen en experimentele prototypen die balanceren
op de grens van kunst en design en soms ook mode. Hoogtepunten op deze
verkoopbeurs: een bijzondere samenwerking van meubelmerk Pastoe met het
fotografenduo Maurice Scheltens & Liesbeth Abbenes en een nieuw project van
ontwerpster Christien Meindertsma met tweedehands gebreide truien. Object duurt
nog t/m zondag 10/2.

objectrotterdam.nl

LOAD-DATE: 6 February 2013

LANGUAGE: DUTCH; NEDERLANDS

GRAPHIC: De Smart-replica's van de 17de-eeuwse porseleinen theekopjes (onder)
uit het depot van Museum Boijmans Van Beuningen.
Jeroen Junte

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              146 of 161 DOCUMENTS



                                 de Volkskrant

                            6 februari 2013 woensdag

Geachte redactie

BYLINE: R. PRONK,

SECTION: Opinie en Debat; Blz. 27

LENGTH: 837 woorden


Rijke ouderen

Wij schrokken erg toen bleek dat er deze maand een flinke hap uit ons aanvullend
pensioen was genomen. Daarom was ik zo blij met het stuk van Rutger Bregman: wij
blijken nu ineens puissant rijk te zijn (O&D, 4 februari). Fantastisch!

De redenering gaat zo: als je buurman een miljoen heeft en jij niets, dan heb je
toch gemiddeld 500 euro! Ik ga mijn buurman vragen of hij dit bedrag vandaag nog
naar mij over wil maken.

Het leuke van deze redenering is dat nu ook de jeugd ineens puissant rijk wordt.
Immers als je al het kapitaal herverdeelt over de totale bevolking, dan hoeven
we nooit meer te werken!

Tegen Bregman zou ik willen zeggen: als het waar is dat wij ouderen zo rijk
zijn, heb dan even geduld: binnen 15 jaar komt al dat kapitaal vrij beschikbaar
voor staat en erfgenamen. Even wachten dus!

R.Pronk

, Heemstede

Rijke ouderen (2)

Ik heb een goed advies voor Rutger Bregman: koop nooit een huis, want dan ben je
verplicht te sparen om de hypotheek af te betalen. Ga nooit in loondienst want
dan ben je verplicht te sparen voor je pensioen. Geef al je geld uit aan leuke
dingen en geniet ten volle van het leven nu je nog jong bent. Als je dan later
oud bent, behoor je tot de gelukkige categorie van ouderen met alleen AOW en
gaat je inkomen met procenten per jaar omhoog. Wat wil je nog meer?

M.T. de Jong

, Soest

Rijke ouderen (3)

Het probleem van de kloof tussen rijke bejaarden en armere jongeren dat Rutger
Bregman schetst, is een schijnprobleem. Uit zijn betoog blijkt al dat er geen
sprake is van een homogene groep. Het gaat dan ook niet om generaties, maar om
welstandsklassen.

Een vermogende bejaarde heeft tijdens zijn of haar leven goed verdiend, heeft
een eigen, afbetaald huis en komt mogelijk uit een familie die al het nodige
geld bezat. Voor de kinderen van die bejaarden geldt vermoedelijk hetzelfde: ze
zijn hoog opgeleid, verdienen goed en hebben een mooie erfenis in het
vooruitzicht. Voor de bejaarden zonder vermogen, zonder huis en met een paar
duizend euro spaargeld - 40 procent van de hele groep - geldt het
tegenovergestelde, net als voor hun erfgenamen.

Aan Bregmans pleidooi voor het afstaan van een deel van het enorme vermogen (370
miljard euro) van de rijke ouderen ten bate van de 1 procent armere
leeftijdgenoten kan trouwens makkelijk worden tegemoetgekomen. Een 65-jarige
leeft gemiddeld nog 20 jaar, zodat ieder jaar gemiddeld 18 miljard aan
erfenissen vrijkomt, waarvan minstens 20 procent als erfbelasting naar de
staatskas vloeit. Omgeslagen over de 1 procent armste ouderenhuishoudens
betekent dat twee ton voor ieder arm oud gezin. Probleem (schijnbaar) opgelost.

E.J. van Ginkel

, Leiden

Rijke ouderen (4)

Rutger Bregman probeert aan te tonen dat ouderen best wat kunnen inleveren, want
'zó arm zijn ouderen nu ook weer niet'. Hij vergeet echter een belangrijk
gegeven: een groot deel van het vermogen van ouderen zit in hun huis! Dit hebben
ze meestal in 30 jaar netjes afgelost (zonder 'leuke' constructies als
aflossingsvrije hypotheken) en zijn nu op papier vermogend.

Maar van bakstenen op je bord kun je niet eten... Waar het om gaat is het vrij
besteedbare vermogen. Als historicus is het wel leuk om de situatie van de
ouderen met 1850 (!) te vergelijken, maar belangrijker is het om de cijfers op
een eerlijke manier te presenteren.

Herman Visser

, Zuidlaren

ABP

Opmerkelijke stelling van Ilja Boelaars dat het ABP onverantwoord heeft
gehandeld door het risico van een rentedaling niet af te dekken en dus
speculeerde (O&D, 5 februari). Met name omdat hij verderop in zijn betoog wijst
op de zaak-Vestia. Laatstgenoemde dekte het tegenovergestelde risico dat zij
droegen, een rentestijging, wel af. Maar de auteur noemt dat dan eveneens
speculeren.

Stel dat het ABP het risico wél zou hebben afgedekt. Stel voorts dat de rente
was gaan stijgen. Dan had het ABP in plaats van Vestia de krantenkoppen gehaald.
Er schoot mij een oerhollands gezegde te binnen: van achteren kijk je een koe in
haar kont. Of zoals ze in Chicago zeggen, bakermat van de derivatenhandel waar
Ilja promoveert: advantage of hindsight.

Martin Pronk

, Voorschoten

Vertrouwen

Na de tragische dood van Tom Simpson in 1967 op de helling van de Mont Ventoux
vermoedden we het gebruik van doping in de wielersport. We probeerden deze
gedachte jarenlang te verdringen, maar na de onthullingen van Lance Armstrong is
er geen ontkomen meer aan: de wielersport is onverbrekelijk verbonden met
doping.

Nu lezen we dat wereldwijd 680 voetbalduels zijn gemanipuleerd (Ten eerste, 5
februari) en dat dit nog maar het topje van de ijsberg is. Zonder argwaan naar
voetbal kijken is niet meer mogelijk. Na de onthullingen over fraude in de
wetenschap is ook deze pijler van de samenleving weg. Ook politici zijn niet
meer op hun gegeven woord te vertrouwen, immers nood breekt wet bij het streven
naar coalities. Het kan geen verbazing wekken dat de gewone burger steeds
cynischer, argwanender en pessimistischer wordt, terwijl juist nu optimisme en
vertrouwen hard nodig zijn.
Dr.ir. R. van der Weg, Bruinisse

LOAD-DATE: 5 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2013 PCM Uitgevers B.V.
                              All Rights Reserved

                              147 of 161 DOCUMENTS



                                 de Volkskrant

                            4 februari 2013 maandag

'De bus werd een privéjet, huwelijken sneuvelden';
Interview Ondernemer Erik de Vlieger

BYLINE: Merijn Rengers en John Schoor Fabian Brennecke

SECTION: Ten Eerste; Blz. 6

LENGTH: 2430 woorden


Erik de Vlieger was jarenlang één van de grootste klanten van Bouwfonds, het
vastgoedbedrijf dat SNS Reaal richting de afgrond dreef. De ondernemer doet een
boekje open over zijn tijd in het paradijs. 'Wat gingen wij hard.' Door Merijn
Rengers en John Schoorl Foto Fabian Brennecke

'Het is alsof ik uit een tijdmachine ben gekropen. Alles in het vastgoed, al dat
geld, al die hypotheken, het is allemaal naar de filistijnen. Al die
vastgoedshit van vroeger is op het bordje van SNS terecht gekomen, en daar
draaien de belastingbetalers nu onvermijdelijk voor op.'

De van origine Zandvoortse ondernemer Erik de Vlieger voelt zich sinds anderhalf
jaar weer goed. Hij werd in de zomer van 2011 in hoger beroep vrijgesproken van
afpersing, een verdenking die hem sinds zijn kortstondige aanhouding in 2005
achtervolgde en het werken onmogelijk maakte.

Sinds zijn vrijspraak is De Vlieger weer voorzichtig in business, onder meer als
media-ondernemer. Hij kan nog steeds boos worden op het OM, maar een
schadevergoeding zoekt hij niet. Hij rooit het zelf wel - hij twittert,
adviseert, en telt zijn zegeningen. Zijn oude branche, het vastgoed, is volledig
kapot en ook van zijn oude financier, de kersverse staatbank SNS, is weinig
over.

'Het is de alles-is-anders-show', zegt hij. 'Zes jaar lang, tussen 1998 en 2004,
heb ik in het vastgoedparadijs geleefd. En ik niet alleen: alle financiers en
alle vastgoedmannen zaten in dat paradijs, dat gesticht was door Bouwfonds
Property Finance.'

Vrijdagochtend keek De Vlieger naar de ultieme deconfiture van het
vastgoedparadijs: de persconferentie waarin minister Dijsselbloem van Financiën
de in zijn ogen terechte nationalisatie van SNS Bank aankondigde, vanwege een
onhoudbare portefeuille vastgoedleningen - afkomstig van het door SNS gekochte
Bouwfonds Property Finance.

De Vlieger kent dat bedrijf als zijn broekzak. Hij was er jarenlang één van de
grootste klanten en leende er honderden miljoenen, totdat hij door hetzelfde
Bouwfonds werd gedwongen zijn Imca Vastgoed te verkopen, begin 2005.

'De cruciale passages van de persconferentie gingen over Bouwfonds en over
vastgoed', zegt De Vlieger. 'Iemand moet vertellen hoe het daar echt aan toe
ging. Ik heb zo veel bullshit gehoord en gelezen, afkomstig van slecht
geïnformeerde journalisten, bange mensen en vooral van bankiers en adviseurs die
nog zakelijke belangen hebben bij SNS.'

De Vlieger is in zijn loopbaan nooit te beroerd geweest zich uit te spreken.
'Wie wil begrijpen waarom SNS Reaal nu is genationaliseerd moet terug in de
tijd, terug naar de tweede helft van de jaren negentig. Daar is het fundament
gelegd voor de puinhopen van nu. En ik was erbij. Wat heet: ik zat er middenin.'

Het eerste contact van Erik de Vlieger met Bouwfonds Property Finance dateert
van 1997. De Vlieger had 30 miljoen verdiend met de verkoop van zijn
naaimachinefabrieken in Tsjechië en wilde zijn vleugels uitslaan op de
Nederlandse vastgoedmarkt. Hij voelde zich klaar voor de grote deals van boven
de 25 miljoen gulden, geld dat hij niet op de plank had liggen.

'Er was voor dit soort bedragen maar één loket: dat van het Bouwfonds in
Hoevelaken. Nota bene een overheidsbedrijf, groot geworden met premie-A
koopwoningen. Dus ik in naar Hoevelaken, met een deal in mijn achterzak.
Bouwfonds zou die wel financieren, had ik gehoord.'

Bouwfonds leek in 1997 in niets op een overheidsbedrijf, zegt De Vlieger. 'Ze
zaten in een klassiek kasteeltje, en alles ademde vastgoed. Van de bladen in de
hal tot de koffie en de secretaresses. Het was een hypercommercieel bedrijf,
maar wel op de bal. Je sprak daar over deals, grote deals. En als zij het erin
zagen, kon je miljoenen meekrijgen.'

Weet je, zegt De Vlieger, al die vastgoedondernemers dachten indertijd dat zij
rijk werden omdat zij zulke fantastische ondernemers waren. 'Ik ook. Ik voelde
me sterk omdat ik mooie dingen bouwde, voor mezelf en voor Nederland. Nu snap ik
dat het een krankzinnig spel was waarbij het om drie dingen ging: je moest
zorgen dat je vooraan stond, dat de markt omhoog ging en dat iemand je volstopte
met geld. En dat was Bouwfonds.

'Het was echt een kwestie van op de hoek van de straat gaan staan, en dan kwam
Bertus Pijper, de directeur van Bouwfonds, langs en die stopte er een gebraden
kip in. En nog één.

'Ik zal een voorbeeld geven van hoe een financiering in die tijd ging. Een van
de grootste deals die ik heb gedraaid was de bouw van de Millenium Tower, een
nieuw hoofdkantoor voor Reed Elsevier in Amsterdam Westpoort.

'Op de plek waar ik wilde bouwen zat toen nog een filiaal van McDonald's. Na
veel vijven en zessen wist ik de gemeente ervan te overtuigen dat ze dat perceel
aan mij zouden leveren. Elsevier zocht 40 duizend vierkante meter, waanzinnig
veel. Ik hoorde uiteindelijk op vrijdagmiddag om 16.00 uur dat Elsevier met mijn
bedrijf Imca Vastgoed in zee wilde. Ze zouden 20 miljoen gulden per jaar
neertellen aan huur, en dat gaf zeer veel power.

'Nog geen anderhalf uur nadat ik handen had geschud met Elsevier belde Bertus
Pijper mij, namens Bouwfonds. Gefeliciteerd kon er niet af. Hij kwam meteen to
the point. Je gaat het toch wel bij ons financieren Erik, is het enige wat hij
zei. Dat is nu niet voor te stellen. Als je nu een miljoen wil lenen, moet je op
je knieën smeken bij het loket en de helft eigen geld meebrengen. Maar toen was
alles omgedraaid.

'Ik kwam de maandagochtend daarna bij Bouwfonds en kon volop eisen stellen. Ik
was de verkoper van het goud, zo voelde dat. Ik zei daar dat ik een gebouw ging
neerzetten dat zo groot was dat het naastgelegen Telegraafpand nooit meer zon
zou hebben. Daar werd hard om gelachen bij Bouwfonds. Zo ging dat.

'Wat heb je nodig, was de vraag - 100 miljoen? Gaan we regelen. En eerlijk is
eerlijk: wij waren voor Bouwfonds fantastische klanten, want als wij een project
verkochten losten we onze megahypotheken direct weer af. Met Bertus was de
regeling altijd procentje erin, procentje eruit voor Bouwfonds, en 1,5 procent
renteopslag.

'Met procentje erin, procentje eruit bedoelden we de afsluitprovisie op de
hypotheek. Ik betaalde 1 procent als ik tekende, en 1 procent als ik de boel
afloste. Zo ging dat. Bij veel snelle deals - die er toen volop waren -
verdiende Bouwfonds ook makkelijk geld.

'Bijna het eerste wat we deden toen we het geld binnen hadden, was 44 miljoen
gulden overmaken naar de gemeente Amsterdam. Ze zeiden nog niet eens bedankt,
want ook zij zaten midden in die malle sfeer dat alles normaal was.'

De Vlieger bleef zijn zaken financieren bij Bouwfonds. 'Lege kantoren,
bouwplannen waarbij er onduidelijkheid was over de grond en de erfpacht: ze
geloofden mij op mijn blauwe ogen als ik zei dat ik het wel zou regelen. Dat is
nu echt on-voor-stel-baar.

'Als ik terugkijk op het circus en zijn clowns, dan zou ik willen dat ik toen de
boeken al had gelezen die ik nu heb gelezen. Het was een collectieve gekte. Ik
zat in het oog van een grote positieve tsunami, en niemand voelde dat het eindig
was. Ik niet, Bouwfonds niet, ABN Amro niet, en de overheid niet. En de
toezichthouders deden ook niets.

'Omdat alles lukte, verdween de focus bij Bouwfonds. Ik zag het om mij heen
gebeuren. Pandjesbazen, vastgoedhandelaren, halve criminelen: ze financierden
iedereen. Het maakte niet uit, want in de stijgende markt was er altijd wel weer
iemand die een pand of project met winst overnam - vaak gefinancierd met de
volgende Bouwfonds-hypotheek.

'Ik kan me goed voorstellen dat ze bij de SNS de afgelopen maanden hebben
gedacht: wat is dit voor een enorme bak shit? Ze hebben de lelijkste erfenis
ooit gekregen, vol krankzinnige projecten. Althans: naar de maatstaven van nu.

'Andersom heeft de SNS ook aan de grootheidswaan meegedaan door in 2006
Bouwfonds Property Finance te kopen. Iedereen riep indertijd big is beautiful.
Hoogleraren en analisten bezwoeren dat bedrijven moesten groeien omdat ze anders
ten onder zouden gaan. Ik heb dat even geloofd, maar inmiddels vraag ik mij af
waar dat krankzinnige idee vandaan komt.

'De beste tien klanten van Bouwfonds gingen één keer per jaar een weekeinde met
Bertus Pijper op reis. De wijnclub, heette dat gezelschap, omdat er altijd een
wijnproeverij bij zat. Heel chic allemaal - en volledig betaald. Het was niet de
bedoeling dat ik ook maar een piek meenam. Het bizarre was dat we met alleen
maar onroerendgoedmannen bijeen waren, maar dat het nooit over zaken ging.

'De eerste keer gingen we met de bus naar Duitsland, maar dat was natuurlijk
niet goed genoeg. Daarna reisden we per privévliegtuig. De laatste keer dat ik
mee was, had ik de vliegtuigen geregeld. Moet je nagaan hoe dat voelde: Erik de
Vlieger, met negen toppers uit het vastgoed en een paar mensen van Bouwfonds, in
een vliegtuig van zijn eigen maatschappij naar Spanje.

'We gingen daar heel cultureel doen. Dan zat ik opeens op zondagochtend in een
pak in een kapelletje in Zuid-Spanje naar een vioolconcert te luisteren.

'Ik heb in mijn jaren in het vastgoed heel wat huwelijken zien sneuvelen. De
eerste vrouwen werden ingeruild voor jongere exemplaren. Dat krijg je, want
iedereen werd opgetild door al dat geld. In de wereld van glitter en glamour kon
een vrouw in een bloemetjesjurk natuurlijk niet meekomen. Het leverde bizarre
situaties op. Dan zat er opeens zo'n nieuwe vrouw, die naar mijn mening niet per
se kennis van zaken had, met de top van het Nederlandse vastgoed mee te lullen
over gebouwen.

'De projecten werden ook steeds groter. Neem Nieuw Babylon, het gebouw naast Den
Haag CS en de grootste vastgoedontwikkeling van Nederland. Dat heb ik gekocht in
2002 van vijf vastgoedmannen. In totaal ging het om zo'n 375 miljoen euro - 75
miljoen aankoop en 300 miljoen herontwikkeling.

'We waren groot, maar niet zo groot dat we dat even tevoorschijn toverden. Dus
wij weer naar Bertus. Die wilde wel financieren, maar dan moest Bouwfonds ook
meedoen. Er is dus een speciale bv opgezet die voor de helft van Bouwfonds was
en voor de helft van ons. Aan die bv leende Bouwfonds het aankoopbedrag.

'Wij hoefden er uiteindelijk maar 1 miljoen eigen geld in te steken. Dat is nu
volstrekt uit den boze: dat je 1 miljoen aanbetaalt voor een project van 375
miljoen euro, en dat de bank de rest financiert. Ik weet het nog precies: 42
miljoen euro was de verwachte winst, de helft voor mij en de helft voor SNS.

'Ik was tot begin 2005 een van de grootste klanten van Bouwfonds, maar de tijden
waren aan het veranderen. In 2004 viel de FIOD binnen bij Bouwfonds, en werd er
onderzoek aangekondigd naar Bertus Pijper, vanwege de financieringen die hij
regelde voor Willem Endstra.

'Bertus, een plezierige man die mij nooit een oneerbaar voorstel heeft gedaan,
werd langzaam naar de achtergrond gedrongen. Zelf kreeg ik ook problemen. Ik had
een luchtvaartbedrijf, en de directeur daarvan werd in 2004 opgepakt. Begin 2005
zat ik twee dagen vast, omdat ik werd verdacht van afpersing. Bij Bouwfonds
hadden ze nooit moeilijk gedaan over een hypotheek, maar nu was ik een
publicitair risico geworden.

'Ik kreeg via via te horen dat ik weg moest. We mogen niet met je praten, zeiden
ze bij Bouwfonds. Zou het niet beter zijn als je je bedrijf verkocht, vroegen ze
me. Uiteindelijk had ik geen keus. En wat denk je dat er gebeurde? Ik
accepteerde een lage prijs, die de koper dankzij een volledige financiering door
Bouwfonds zo op tafel legde. Cees Hakstege, de oud-bestuursvoorzitter van
Bouwfonds, werd de dag na de verkoop direct commissaris bij het nieuwe bedrijf,
samen met Ed Nijpels, ook al zo'n VVD'er die klusjes deed in het vastgoed.

'Ik ben jaren boos geweest over die deal, en ook in de vastgoedpers waren er
volop vragen over de gang van zaken. Ik voelde me gebruikt door Bouwfonds en
door Hakstege, maar inmiddels besef ik me dat ik in feite geluk heb gehad. Als
ik in het vastgoed was gebleven, en ik wilde niets liever, dan was ik nu
failliet geweest en had ik een schuld van 100 miljoen gehad. Of 200 miljoen.

'Alles in het vastgoed van na 2005 is dood, is kapot - of het nou goede of
slechte projecten zijn, eerlijke of slechte ondernemers. Daarmee is de
bijbehorende mentaliteit ook weg. De mentaliteit van meer, groter. Het lijkt wel
of ik de enige ben van de grote jongens van toen die er openlijk over wil
praten. Maar ik doe het niet voor niets. We moeten collectief leren van de shit
die we toen hebben veroorzaakt.

'Ik denk wel eens: Jezus dat Bouwfonds, wat was dat nou? Het was een
overheidsbedrijf dat opeens als een gek hypotheken ging verstrekken en vastgoed
ging neerzetten. De ene helft werd geleid door Jan van V. - en dat werd de
vastgoedfraude. De andere helft was van Bertus Pijper. ABN Amro heeft er heel
veel geld uitgetrokken, en is inmiddels genationaliseerd. En nu is SNS ook van
de overheid, vanwege Bouwfonds.

'Ergens is het goed dat de vastgoedmannen weggevaagd zijn, net als hun bank.
Want wat gingen wij hard in die jaren. Dat was niet normaal, niet vol te houden
in een normale wereld.'

Van de gewone man naar de snelle jongens

Het Bouwfonds der Nederlandse Gemeenten werd na de Tweede Wereldoorlog opgericht
om de gewone man aan een betaalbare koopwoning te helpen. In de jaren negentig
werd Bouwfonds steeds commerciëler, een opmaat naar de verkoop aan ABN Amro per
1 januari 2000 - een deal die volgens direct betrokkenen werd gemanipuleerd,
waardoor de gemeenten miljoenen misliepen.

In 2006 werd Bouwfonds door ABN Amro opgesplitst en in delen verkocht. De
hypothekentak, Bouwfonds Property Finance, ging naar SNS. Rabobank nam onder
meer de afdeling vastgoedontwikkeling over.

Kort daarna bleek het ware gezicht van Bouwfonds. In november 2007 viel de FIOD
binnen op meer dan vijftig adressen in verband met grootschalige vastgoedfraude
bij de ontwikkelingstak, waar de inmiddels veroordeelde Jan van V. en Nico
Vijsma de scepter zwaaiden. Ook Property Finance was niet de geldmachine waar
SNS het voor hield. Vanaf 2008 werden de enorme vastgoedkredieten uit de
Bouwfonds-tijd een steeds grotere last voor SNS en uiteindelijk moest de bank
vorige week worden genationaliseerd om een faillissement te voorkomen. Daarnaast
kampt de hypothekentak met integriteitsproblemen. Een onderzoek naar de banden
tussen oud-directeur Bertus Pijper (die in 2010 op 67-jarige leeftijd overleed)
en vastgoedondernemer Willem Endstra werd in 2004, na de moord op Endstra,
stilgelegd. Momenteel onderzoekt de FIOD mogelijke fraude bij vastgoedprojecten
die nadien door SNS zijn gefinancierd.

Ze geloofden mij op mijn blauwe ogen als ik zei dat ik het wel zou regelen. Dat
is nu echt on-voor-stel-baar

In de wereld van glitter en glamour kon een vrouw in een bloemetjesjurk
natuurlijk niet meekomen

LOAD-DATE: 3 February 2013

LANGUAGE: DUTCH; NEDERLANDS

GRAPHIC: Erik de Vlieger voor het kantoor van Reed Elsevier in Amsterdam, een
van zijn grootste deals. Bouwfonds financierde het project.

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              148 of 161 DOCUMENTS



                                 de Volkskrant

                            2 februari 2013 zaterdag

Rebels with a cause

BYLINE: Coos Huijsen Erik Kroes

SECTION: Vonk; Blz. 6

LENGTH: 1816 woorden


De troonswisseling is perfect om het echte verhaal van Oranje weer te vertellen,
betoogt historicus Coos Huijsen: seculier, revolutionair en antitotalitair.
Illustratie Erik Kroes

De koningin noemt het een van de aanleidingen om terug te treden uit haar ambt,
naast haar 75ste verjaardag: Nederland viert in 2013 dat precies tweehonderd
jaar geleden de Oranjemonarchie werd ingevoerd. In 1813 bliezen de Fransen de
aftocht. Nederland organiseert sindsdien om de vijftig jaar feestelijkheden ter
herdenking.

Tot nu toe waren die vieringen nooit zo geslaagd, maar dat kan deze keer anders.
De feestelijkheden lenen zich namelijk prima voor een nieuwe nationale
consensus, een van Oranjeliefde, de republikeinse traditie en onze vroege aanzet
tot democratie. Als we willen dat ons staatshoofd en onze politici net zulke
inspirerende toespraken kunnen houden als president Obama in zijn inaugurele
redevoeringen, moeten we teruggrijpen op de Nederlandse ontstaansgeschiedenis in
de zestiende eeuw. Materiaal genoeg.

Zoals de Amerikanen inspiratie putten uit hun grootse revolutie met hun
Declaration of Independence zo houden de Fransen graag de herinnering levend aan
hun revolutie en hun Déclaration des droits de l'homme. Nederland beschikt met
zijn ontstaansgeschiedenis over minstens zo'n spectaculair en inspirerend
verhaal.

Bijzonder is meteen dat in dit verhaal de populariteit van een dynastie (Oranje)
samengaat met een republikeinse gezindheid. Niet een uitgesproken voorkeur voor
een monarchie vormt namelijk de basis van het Oranjekoningschap, maar het
'verhaal van Oranje'. Dat wil zeggen, de herinnering van de Nederlanders aan de
Opstand die hun voorouders, als vrijheidsstrijd, onder leiding van Oranje tegen
Spanje in de zestiende eeuw begonnen, tachtig jaar volhielden en die bekroonden
met de vestiging van een vrije republiek. Eeuwen vóór de monarchie dus.

In de ontstaansgeschiedenis ligt in principe de consensus tussen een
republikeinse gezindheid en het 'verhaal van Oranje' besloten. Met zijn inzet
voor vrijheid en verdraagzaamheid was Willem van Oranje zijn tijd ver vooruit.
Hetzelfde geldt voor de stelling in het Plakkaat van Verlatinghe, opgesteld in
1581 door de Staten-Generaal, dat de vorst de dienaar is van zijn onderdanen en
niet omgekeerd. Hier werd de kiem gelegd voor het democratisch denken,
tweehonderd jaar vóór de Amerikaanse en Franse revoluties.

Heldhaftig

De Opstand schokte tijdgenoten, maar zou later velen inspireren. Zoals Thomas
Jefferson bij het opstellen van de Amerikaanse grondwet. In 1788 rondde Goethe
het treurspel over de graaf van Egmond af, een van de helden uit de Opstand.
Iconen van de Duitse cultuur zagen de Tachtigjarige Oorlog als een geslaagde
vrijheidsstrijd tegen de Habsburgse wereldmacht. De Franse wetenschapper Ernest
Renan, omschreef in 1882 in zijn beroemde rede over de natie de Nederlandse
Opstand expliciet als een 'daad van heldhaftige vastberadenheid'. De relatie van
Nederland met het Huis van Oranje kwalificeerde hij als een 'innig huwelijk'.
Opvallend daarbij is dat de Oranjes van oudsher populair waren onder het gewone
volk.

De Opstand was uitgemond in de Republiek der Zeven Verenigde Nederlanden
(1588-1795). Deze was staatkundig een uitzonderlijk fenomeen in het monarchale
Europa. Oranjeprinsen vervulden er als stadhouders en krijgshelden deels een
vorstelijke rol, maar bleven toch altijd dienaren van de staten van de gewesten.
Aan de 'Unie van Utrecht', het verdrag dat de constitutionele basis vormde, lag
de principiële overtuiging ten grondslag dat de macht van de overheid in de wet
haar begrenzing vond. In alle betrekkelijkheid overigens, was de vrijheid voor
wetenschap en drukpers in de Republiek wat groter, de verdraagzaamheid er wat
ruimer en waren de maatschappelijke tegenstellingen er wat geringer dan elders.

Voor de rest van Europa fungeerde de Republiek als vrijhaven voor kritische
geesten als Descartes en Spinoza. Voorts kon lectuur die in andere landen
verboden was in Amsterdam worden gedrukt en van daaruit worden verspreid. Zeker
zo belangrijk was de ruimte in de Republiek voor een publiek debat. De Britse
historicus Jonathan Israel heeft beschreven hoe hierdoor aan het eind van de
zeventiende eeuw moderne ideeën vanuit Nederland het Europese denken over de
democratie, individuele vrijheid en gelijkheid konden beïnvloeden.

Zeer opvallend is de rede over het 'regt der opperste magt', die Gerard Noodt
(1647-1725), rector van de Universiteit Leiden, hield op 9 februari 1699. Hierin
werd een onderbouwing gegeven voor de volkssoevereiniteit. De rede werd vertaald
in het Frans en het Engels, zodat intellectueel Europa hiervan kennis kon nemen.

Inspirerend

Stadhouder/koning Willem III had het streven van de Franse vorst Lodewijk XIV
naar hegemonie in Europa weten te blokkeren. Willem III had ook een
doorslaggevende rol gespeeld in 1688 in Engeland bij de verdrijving van zijn
schoonvader Jacobus II en bij de vestiging in dat land van het parlementaire
stelsel, de Glorious Revolution. Zonder overdrijving kunnen we dan ook stellen
dat de Republiek en de Oranjedynastie - beide - een vroege en cruciale rol
hebben gespeeld bij de bestrijding van het absolutisme en bij de bevordering van
verlichte ideeën in Europa. Kortom, Nederland beschikt over een verleden dat
uiterst inspirerend kan zijn voor het moderne democratische levensbesef.

Uiteraard was er ook veel onderlinge strijd. Maar in de geschiedschrijving van
de Republiek krijgen de tegenstellingen gewoonlijk ten onrechte meer aandacht
dan de overeenkomsten. In de achttiende eeuw bestreden patriotten en
prinsgezinden elkaar fel. Desondanks waren beide groeperingen voorstanders van
de republikeinse staatsvorm. Alleen zagen de orangisten graag een Oranje als
Eminent Hoofd van de uitvoerende macht. Er waren patriotse publicisten die met
verve ideeën over democratie en gelijkheid verkondigden, maar lang nog wel
ruimte zagen voor een stadhouder. Omgekeerd deed een categorie van
'reformistische' orangisten zich gelden die een zekere ontvankelijkheid toonden
voor moderne staatkundige theorieën, zoals de scheiding van machten en de
vrijheid van meningsuiting. De consensusbereidheid in Nederland, die de periode
na het vertrek van de Fransen kenmerkt, was in aanleg al gegeven.

Het is bon ton te stellen dat de Oranjemonarchie in 1813 door de Europese
mogendheden aan de Nederlanders is opgelegd, maar dat klopt niet. Voor alles is
het Oranjekoningschap een product van Nederland zelf. Bij ongeregeldheden, onder
meer in Den Haag, maart 1812, en later in Amsterdam, had de 'straat' alweer om
Oranje geroepen.

Reformistisch

Ook verlichte intellectuelen kozen de kant van Oranje. Met de aanhef van de
proclamatie 'Oranje boven! Holland is vrij', sloot de reformistische orangist
Van Hogendorp aan bij de Oranjetraditie. Een 'schets voor een grondwet' had hij
al klaar en hierover had hij ook al contact gehad met oud-patriotten.
Verschillende van hen hadden al voor het vertrek van de Fransen laten blijken
dat ze bereid waren Oranje als vorst te aanvaarden. Voorwaarde was dat er een
constitutie zou komen en dat een aantal revolutionaire verworvenheden, zoals de
eenheidsstaat en de scheiding van kerk en staat, werd veiliggesteld. De eerste
Oranjekoning Willem I was een pragmaticus die zich niet richtte op kerk en adel,
zoals de andere Europese vorsten van de restauratie, maar op de natie.

Oranje was de nationale kleur geworden. En zou dat steeds blijven. Dankzij
Thorbeckes grondwetswijziging kwam al snel een einde aan de koninklijke macht.
Daarmee heeft het monarchale intermezzo hier slechts geduurd van 1813 tot 1848.
In 1917 maakte het algemeen kiesrecht van Nederland een volwaardige democratie.
In 1933, toen totalitaire stromingen dreigden, bracht de herdenking van de
vierhonderdste geboortedag van Willem van Oranje een herwaardering: Oranje werd
het antitotalitaire symbool van nationale eenheid dat stond voor vrijheid,
verdraagzaamheid en eenheid in verscheidenheid. Velen werden er tijdens de
oorlog door geïnspireerd en na de oorlog stond Oranje als een huis. Verweven met
de democratie was Oranje zo de 'kroon op de republiek' geworden. Het nationaal
gevoel was nauwelijks meer denkbaar zonder Oranje.

Er is één tendens geweest die een vreemde en vervreemdende hypotheek heeft
gelegd op het Oranjekoningschap. Diep verontrust door het Verlichtingsdenken en
de Franse Revolutie waren orthodoxe christenen als Groen van Prinsterer
(1801-1876) te rade gegaan bij antimodernistische buitenlandse denkers. Zij
maakten het concept van 'God, Nederland en Oranje' populair.

Dit ging uit van een theologisch gefundeerde uiterst conservatieve mens- en
maatschappijvisie. Huiverig voor verdergaande democratie plaatsten ze het
koningschap bij 'de gratie Gods' graag tegenover het beginsel van de
volkssoevereiniteit. Hierdoor kreeg de revolutionaire oorsprong van de Opstand
en Oranjes gedachtengoed iets subversiefs waaraan men liever niet werd
herinnerd. Omgekeerd raakten door deze conservatieve inkleuring van het
natiebesef meer radicale stromingen in Nederland het zicht op Oranje kwijt.

Volkssoevereiniteit

Maar behalve dat de meeste theologen nu anders over het gezag denken, is de
christelijke politiek tegenwoordig gemarginaliseerd. Hierdoor is er nu de
mogelijkheid het 'verhaal van Oranje' seculier te interpreteren. En zonder dat
de revolutionaire aanzet langer wordt ontkend. Het is tijd om terug te grijpen
naar de Opstand en de figuur van Oranje.

Het is jammer dat in de Grondwet niet wordt verwezen naar de beginselen die aan
de Opstand en daarmee aan het 'verhaal van Oranje' ten grondslag liggen. En dat
het parlement zich nooit principieel heeft uitgesproken over het beginsel van de
volkssoevereiniteit, waarvoor de Opstand de basis legde. Daarvoor biedt dit jaar
opnieuw een kans. Leer scholieren veel meer over de Republiek, inclusief
kernteksten van onze democratie zoals de Apologie van Willem van Oranje (1581)
en het Plakkaat van Verlatinghe opgesteld door de Staten-Generaal (1581).

En wees niet langer huiverig voor referenda en gekozen burgemeesters en
Commissarissen van de Koning, dat zou de consequentie van die
volkssoevereiniteit zijn. Besloten is dat Koninginnedag op 30 april plaatsmaakt
voor Koningsdag op de 27ste, de verjaardag van de nieuwe koning. Als we toch
bezig zijn, laten we de datum dan nog wat naar voren halen, naar 24 april: een
feest ter ere van Willem van Oranje, geboren 24 april 1533. Hij is zowel de
stamvader van het Oranjehuis als de grondlegger van onze onafhankelijkheid en
staat voor nog immer actuele waarden als vrijheid, verdraagzaamheid en eenheid
in verscheidenheid.

Coos Huijsen is historicus en auteur van Nederland en het verhaal van Oranje
(2012). Hij was begin jaren zeventig Kamerlid voor de CHU maar verliet de partij
toen die geen steun gaf aan het kabinet-Den Uyl.

Opstand Nederland en Oranje

Oranje en republikeinse gezindheid gingen goed samen

LOAD-DATE: 1 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              149 of 161 DOCUMENTS



                                 de Volkskrant

                           31 januari 2013 donderdag

Bedelaars overspoelen Damascus;
Reportage Onwerkelijke sfeer in hoofdstad

BYLINE: Van onze correspondent Remco Andersen

SECTION: Ten Eerste; Blz. 8

LENGTH: 1217 woorden


De inwoners van Damascus doen hun best te ontkennen dat ze leven aan de rand van
de vulkaan. Iedereen is voor Assad en tegen de 'terroristen', maar het is
onmogelijk in het klimaat van angst te bepalen of ze het echt menen of niet.

Van onze correspondent

Remco Andersen

damascus Het eerste dat opvalt in het centrum van Damascus is het grote aantal
bedelaars. Kinderen in vuile kleding zeggen dat 'baba' dood is en dat de baby
melk nodig heeft. Vrouwen zonder echtgenoten staren met een opgehouden hand voor
zich uit. Ouderen bieden jammerend God's zegen aan in ruil voor je kleingeld.

Het zijn er geen duizenden, maar wel aanzienlijk meer dan twee jaar geleden,
voordat de burgeroorlog begon. Hun accenten verraden soms dat ze niet uit
Damascus komen, maar dat ze uit plaatsen waar het nog erger is, zijn
weggevlucht.

Dan valt ook het geluid van de generatoren op, vóór de burgeroorlog zeldzaam in
een stad die vierentwintig uur elektriciteit had - behalve in de hete
zomermaanden. Verder de lege straten, het resultaat van brandstofschaarste en
lange wachttijden bij de tankstations. De opstoppingen voor de checkpoints die
de tijdwinst vervolgens teniet doen. De rijen bij de bakkerijen.

In het luxueuze Four Seasons hotel hebben internationale zakenlui en Arabische
oliesjeiks plaatsgemaakt voor mannen en vrouwen in VN-shirtjes. UNICEF heeft
bezit genomen van het Aziatische restaurant op de begane grond.

En als dat niet genoeg is, hoorde je afgelopen week zelfs in het centrum van
Damascus de doffe knallen van inslaande granaten op Daraya, een paar kilometer
verderop.

'Een tank, of een vliegtuig,' merkt de chauffeur op bij het binnenrijden van
Damascus met een knik naar vier forse rookkolommen naast de snelweg. 'Ieder
ander land was allang opgesplitst, maar Syrië is sterk.'

Sinds rebellen ruim een half jaar geleden overmoedig de aanval op Damascus
inzetten, is het gevecht om de hoofdstad vastgelopen in dezelfde patstelling als
in de rest van het land. Rondom Damascus rookt en dondert het al maandenlang
zonder dat iemand er wat aan heeft. Duizenden mensen zijn daarbij omgekomen. De
rebellen kunnen niet door de verdedigingswerken rond de stad breken. Het regime
krijgt ze niet weg uit de buitenwijken.

Stommetje spelen

In het centrum van de stad doen sommige mensen hun best stommetje te spelen. In
café CinnZeo, in een luxe winkelstraat achter het Four Seasons, worden de
explosies verderop overstemd door klinkende glazen en het vrolijke geborrel van
waterpijpen.

Een stel vrouwen gekleed volgens de laatste mode glimlacht opgetogen als de ober
een cake neerzet. Het koud vuur spat van een fonkelend sterretje in het midden;
'Happy birthday to you!' galmt het door het café.

Erachter komen wat er nu echt door de hoofden van de inwoners van Damascus gaat,
is lastig als altijd. In Syrië was kritiek op het regime en de president al
gevaarlijk, lang voordat rebellen de wapens opnamen. Als zulke woorden nu de
verkeerde oren bereiken, kan het iemands dood worden.

Dat weet ook de kledinghandelaar in het centrum van de stad, die noodgedwongen
een paar minuten moet praten omdat zijn klant netjes een sjaal koopt.

Sinds de 'huurlingen en terroristen' een half jaar geleden de buitenwijken van
Damascus bereikten, is zijn inkomen met 80 procent omlaag gegaan.

'Vroeger ging ik om negen uur dicht,' zegt de man, die na enig aandringen
schouderophalend de standaardnaam Abu Mohammed opgeeft. 'Tegenwoordig om een uur
of zeven. Mensen geven geen geld meer uit, en 's avonds durft niemand meer op
straat. De fabrieken op het platteland rond Damascus zijn allemaal stuk of
leeggeroofd: de buitenlandse terroristen die ons land teisteren moeten ergens
van leven. Maar we ploeteren door, lang leve onze geliefde president.'

Niemand die weet of de man het meent; zijn taalgebruik komt regelrecht van de
staatsmedia. Op de televisies in de winkels en de radiozenders in de taxi's
vertellen die constant over de wandaden van de terroristen, die met westerse
hulp Syrië naar de vernieling helpen.

Voor voorstanders van het regime is het dan ook eenvoudig: president Assad heeft
in zijn laatste speech aangeboden met de oppositie te praten, de terroristen van
de oppositie weigeren dat, dus hebben ze het aan zichzelf te wijten.

Het feit dat Assad bij zijn voorstel tot een Nationale Dialoog in één adem zei
dat er geen partner voor vrede is en dat praten met verraders er niet inzat,
wuift de jonge kelner Iyad weg. Net als bombardementen op woonwijken in het
nabijgelegen Daraya. 'De regering heeft burgers daar de kans gegeven om weg te
gaan,' zegt Iyad. 'Wie er nu nog zit, is dus een rebel.' Eigen schuld.

Maar ook wanneer je erin slaagt bij meer bedachtzame inwoners van Damascus door
de bravoure heen te prikken, blijken hun zorgen te groot voor een open gesprek.
Christenen en leden van andere minderheden spreken vrijwel unaniem hun afkeer
uit over de steeds islamistischer wordende opstandelingen - veel liberale
moslims delen die zorgen.

Rijke Syriërs vrezen voor hun positie als het regime valt. De gewone burger
wijst op de stijgende prijzen en de inflatie van de Syrische pond. Wie voor de
burgeroorlog net het hoofd boven water kon houden, dreigt nu kopje onder te
gaan. Volgens de Verenigde Naties hebben vier miljoen mensen hulp nodig - een op
de vijf Syriërs.

Zelfs wie sympathiseert met de oppositie, heeft tegenwoordig haar twijfels.
'Niemand in de stad is nog optimistisch,' zegt de 37-jarige Basima Yousef (niet
haar echte naam). 'Ik wil democratie, natuurlijk. Mijn familie is al jaren tegen
het regime. Maar ik ben ook bang dat als het Vrije Syrische Leger wint, zij een
nieuwe militaire dictatuur vestigen. Of dat het land dan uiteenvalt in
strijdende rebellengroepen, zoals in Libië.'

Basima wil dat de partijen met elkaar praten, maar zolang Rusland geen druk op
het regime uitoefent en westerse landen de oppositie niet aan tafel dwingen,
ziet ze het niet gebeuren.

Het besef dat de strijdende partijen het land steeds verder de diepte intrekken,
komt terug in ieder gesprek met Syriërs die niet klakkeloos de aanstaande
overwinning van de president bezingen of de democratische aspiraties van de
rebellen bejubelen. Die mensen willen dat het ophoudt, maar niemand weet hoe.
Een enkeling maakt somber de vergelijking met de Libanese burgeroorlog in de
jaren zeventig en tachtig.

Verdwaalde granaat

Ondertussen scheurt de onwrikbare houding van beide partijen het land langzaam
verder kapot en in Damascus de zit de burgerbevolking er precies tussenin. Zo nu
en dan valt er een verdwaalde granaat in het centrum. Autobommen eisen met enige
regelmaat levens. Rijkere Syriërs trekken steeds vaker weg. De achterblijvers
wachten op het grote onbekende. Aan de rand van de stad zijn constant
vuurgevechten.

Aan het begin van de avond vat een bedelende vrouw de situatie in een paar
woorden samen, vanaf een vaal kleedje in het centrum van de stad. Ze komt uit
Homs, antwoordt ze desgevraagd, haar baby op schoot en vijf jonge kinderen om
haar heen. Haar huis is weg, zegt ze. Gebombardeerd?

Haar ogen glijden kort naar de voorbijgangers op het trottoir, binnen
gehoorsafstand. 'Weg,' herhaalt ze. 'Zoals gisteren wegging en vandaag kwam.'

De fabrieken op het platteland rond Damascus zijn allemaal stuk of leeggeroofd

Ik wil democratie, natuurlijk, maar ik ben bang voor een nieuwe dictatuur van de
rebellen

LOAD-DATE: 30 January 2013

LANGUAGE: DUTCH; NEDERLANDS

GRAPHIC: Een arts behandelt een ontheemd Syrisch kind in een buitenwijk van
Damascus. Een schooltje dient als geïmproviseerde gezondheidspost. Foto Goran
Tomasevic / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              150 of 161 DOCUMENTS



                                 de Volkskrant

                            18 januari 2013 vrijdag

Lekker voor de heb Koken;
bespreking historische kookboeken

BYLINE: door Mac van Dinther

SECTION: V Opening; Blz. 18

LENGTH: 2028 woorden


Een nieuwe prijs! Voor het beste boek over de eetcultuur in de Lage Landen. Bij
deze gelegenheid een selectie van werken die de prijs eerder verdiend zouden
hebben. Negen kookboeken die de Nederlandse keuken veranderden. door Mac van
Dinther

1 Carolus Battus: Eenen seer schoonen ende excellenten Cocboeck. Dordrecht,
1593.

Dit is niet het oudste kookboek van Nederland, maar wel het oudste kookboek in
de collectie van de Universiteit van Amsterdam (UvA). Carolus Battus was een
protestant uit Gent, die in de Tachtigjarige Oorlog uitweek naar de Noordelijke
Nederlanden en zich in Dordrecht vestigde als stadsgeneesheer. Het kookboek is
een bijvoegsel in een kapitaal medisch naslagwerk met een kaft van eikenhout,
bekleed met kalfsleer. Garrelt Verhoeven, hoofdconservator bijzondere collecties
van de UvA: 'Echt een boek voor op het bureau van een arts.' Destijds werd
gedacht dat ziekten werden veroorzaakt door een verstoorde balans in de
lichaamssappen. Het juiste eten kon die balans herstellen. Bevat recepten voor
vlees, vis en sauzen. Veel taarten en zoetigheid.

2 Antonius Magirus: Koock-boeck oft Familieren keuken-boeck. Antwerpen, 1655.

Antonius Magirus, die waarschijnlijk gewoon Anton de Kok heette - Magirus is
Grieks voor kok - was 'de Jamie Oliver van zijn tijd', aldus Verhoeven. Een heer
van stand uit Leuven, die van eten hield en het goede leven propageerde. Hij
bewerkte recepten uit de 'Opera dell'arte del cucinare' uit 1570 van Bartolomeo
Scappi, een groot kok uit de Italiaanse Renaissance. Maar Magirus nam alleen
over wat hij lekker vond. Geen pasta en vis, wel saffraan, mozzarella, parmezaan
en artisjokken. Aan luxe geen gebrek. 'We zitten midden in de Gouden Eeuw. Alles
is te krijgen in Amsterdam.' Een echt gebruiksboekje in perkamenten omslag,
gedrukt in een destijds hoge oplage (1.500-2.000 exemplaren). Een bewijs dat de
Nederlandse keuken naast Franse ook al vroeg Italiaanse invloeden kende.
Magirus' recept voor appeltaart met gember en ricotta werd onlangs nog gemaakt
door de koks van Jamie Olivers Amsterdamse filiaal van Fifteen. Heel hip.

3 De verstandige kock of sorghvuldige huyshoudster. Amsterdam, 1667.

In de bloeitijd van de Gouden Eeuw werden Amsterdamse kooplieden zo rijk dat ze
niet meer aan de stinkende grachten wilden wonen maar zich terugtrokken op
fraaie buitens, bijvoorbeeld langs de Vecht. Voor deze doelgroep werden boeken
gemaakt over wat we tegenwoordig 'country life' zouden noemen: tuinieren, bijen
houden, wijn maken, groente verbouwen, jam maken. En koken. Recepten voor
kreeften, confituur van granaatappel en een keur aan 'wildbraet', waaronder
pauwen, zwanen en smienten.

4 De volmaakte Hollandsche keuken-meid. Amsterdam 1746.

In de achttiende eeuw komt een klasse van deftige burgers op die zich spiegelen
aan de superrijken boven hen. Daardoor ontstaat in Nederland zoiets als een
gegoede burgerkeuken die sterk is beïnvloed door de Franse cuisine bourgeoise.
Chique dames noteerden recepten ten behoeve van hun meid, want koken deden ze
nog niet zelf. Dit werkje zou zijn geschreven door een 'voorname Mevrouw onlangs
in Den Haag overleden'. Van Hollandse zuinigheid is hier nog niks te merken,
zoals ook niet in een beroemde opvolger van de Hollandsche keukenmeid: Aaltje,
de volmaakte en zuinige keukenmeid uit 1803, de culinaire bestseller van de 19de
eeuw. Met die zuinigheid valt het wel mee; Aaltje strooit met saffraan, kookt
haar stoofpotten met wijn en vult hoenders met ragout van kreeftenstaarten. Bij
Aaltje is voor het eerst de combinatie aardappelen, vlees en groente te vinden,
de latere hoeksteen van de Nederlandse keuken.

5 E.M. Valk-Heijnsdijk: Kookboek van den Nederlandschen Vegetariërsbond.
Amsterdam, 1896.

In 1894 werd de Nederlandsche Vegetariërsbond opgericht, de huidige NVB. Twee
jaar later verscheen dit vegetarische kookboekje, geschreven door mevrouw E.M.
Valk-Heijnsdijk, echtgenote van de toenmalige secretaris van de bond. Het
opkomende vegetarisme paste in een golf van ideologische bewegingen uit die
tijd. Dat blijkt al uit het voorwoord waarin de hoop wordt uitgesproken dat het
kookboek een wapen mag zijn in de strijd tegen de 'vijanden der humaniteit',
zoals oorlog, sociale misstanden, prostitutie, alcohol, vivisectie en 'het
aanfokken van dieren, bestemd tot een lijdend leven en een gewelddadigen dood'.
Het zou in een pamflet van Wakker Dier kunnen staan. Bevat veel recepten voor
bonen en linzen, die worden gegeten met 'fijngekookte aardappelen, wat selderij
en eenige fijngesneden worteltjes'. Soberheid troef.

6 J.M.J. Catenius-Van der Meijden: Nieuw volledig Oost-Indisch kookboek.
Semarang, 1902.

De handel met Indonesië kwam al voor de zeventiende eeuw op gang. Toch duurde
het nog lang voordat ook het Indisch eten naar Nederland kwam. Specerijen kwamen
wel, zoals peper, nootmuskaat, foelie en kruidnagel. De eerste Nederlandse
kookboekjes in Indië werden geschreven door dames die hun huispersoneel
instrueerden hoe ze Hollandse recepten moesten koken. Het 'Nieuw volledig
Oost-Indisch kookboek' maakt geen onderscheid meer tussen Hollandse en inlandse
gerechten. Uit de samensmelting van die twee eetculturen ontstond wat de
Indische keuken is gaan heten, met de (door Hollanders bedachte) rijsttafel als
boegbeeld. Het boek van Koba Catenius-Van der Meijden gold lange tijd als 'de
bijbel' voor de Indische keuken.

7 Martine Wittop Koning: Eenvoudige berekende recepten. Almelo, 1901.

Eind 19de eeuw werden in Nederland door dames uit betere kringen de eerste
huishoudscholen opgericht, met een idealistische doelstelling. Door de
industrialisatie was een nieuwe arbeidersklasse ontstaan. Om goed te kunnen
presteren, moesten die arbeiders fatsoenlijk eten. De burgerkeuken was te duur,
daarom ontwikkelden leraressen een uitgeklede variant daarop. De bedoeling was
dat arbeidersmeisjes zo zouden leren koken. Alleen kwamen die niet naar school,
omdat ze direct gingen werken. Wel kwamen de burgermeisjes, en maakten zich zo
een verarmde versie van de burgerlijke keuken eigen. De oorsprong van de zuinige
Hollandse eetcultuur wordt vaak toegeschreven aan de huishoudscholen. Maar als
zuinigheid niet in onze volksaard had gezeten, had het nooit zoveel weerklank
gekregen. Alle huishoudscholen maakten eigen kookboeken. Een van de bekendste
was dat van Martine Wittop Koning (1870-1963), lerares in Amsterdam. Nog
bekender is het boek van haar opvolgster Cornelia Johanna Wannée uit 1910, dat
twee jaar geleden verscheen in de 29ste herziene druk.

8 A. Geurts: Oorlogskookboek. Amsterdam, 1940.

Oorlogskookboek, dat klinkt naar hongerwinter en schaarste. Maar toen dit
kookboekje werd gepubliceerd, was de oorlog nog maar net begonnen. Het verscheen
pal nadat Nederland onder de voet was gelopen en lijkt eerder het opzetje van
een slimme uitgever een slaatje te slaan uit de situatie. Echte honger en
schaarste moesten nog komen. Het werd in 1940 allemaal nog niet zo serieus
genomen. Dat blijkt ook uit het omslag met een afbeelding van een kok die
juichend boven een tank uitsteekt. De receptuur is tamelijk gewoon, een recept
voor tulpenbollen komt er niet in voor. Wel tips om brandstof te besparen door
bijvoorbeeld met een hooikist te koken.

9 Claudia Roden: De Joodse keuken: 800 authentieke recepten uit de diaspora.
Hilversum, 2011 (eerste druk 1997).

Een boek dat niet helemaal in het rijtje past, maar volgens Verhoeven toch een
eervolle vermelding verdient, omdat Claudia Roden de Johannes van Damprijs 2012
heeft gewonnen (die ook vandaag wordt uitgereikt). De Egyptisch-Britse
schrijfster heeft een groot en belangrijk oeuvre kookboeken op haar naam staan,
met name over de Arabische keuken. Haar eerste boek was De Keuken van het
Midden-Oosten (1968). Voor De Joodse keuken verzamelde ze recepten uit de Joodse
diaspora. Roden ontving in 1999 de Prins Clausprijs. Deze week verschijnt ook de
vertaling van The food of Spain, haar boek over de Spaanse keuken. Voor Roden
reserveert hij graag een plaatsje in de bijzondere collecties van de UvA, zegt
Verhoeven. 'In de stortvloed van kookboeken die nu op de markt komt, steken die
van Roden er met kop en schouders bovenuit.'

Voor dit artikel is ook geput uit: Johannes van Dam/Joop Witteveen: Koks en
Keukenmeiden (Amsterdam, 2006).

'Culinair historicus Joop Witteveen is de 80 jaar al ruim voorbij en het
geheugen werkt soms niet meer helemaal mee. Maar jaartallen rollen er nog
moeiteloos uit. Zoals 1514, het jaar waarin het eerste Nederlands-talige
kookboek verscheen: Een notabel boecxken van cokeryen.

Het staat bovenaan in de Bibliotheca gastronomica, het tweedelige naslagwerk dat
hij samenstelde met zijn partner Bart Cuperus, en dat alle boeken over eten en
drinken bevat die in vijfhonderd jaar tijd (1474-1960) in Nederland en België
zijn verschenen. Het zijn er alles bij elkaar zesduizend, over uiteenlopende
onderwerpen. Een monnikenwerk waar vele jaren aan is gewerkt.

Samen met hoofdconservator bijzondere collecties van de Universiteit van
Amsterdam Garrelt Verhoeven maakte Witteveen een selectie van bijzondere
kookboeken uit de afgelopen eeuwen (zie hiernaast).

Joop Witteveen een kookboeken-fanaat noemen is een formidabel understatement.
Hij heeft er duizenden van verzameld. Een deel is overgebracht naar de
Universiteit van Amsterdam, de rest staat nog bij hem thuis in Amsterdam-Oost.

Kookboeken weerspiegelen de ontwikkelingen van hun tijd, zegt Witteveen. De
eerste kookboeken waren voor de elite, de enigen die zich zoiets duurs als een
boek konden veroorloven. 'Degenen die moesten koken, konden niet lezen. De heer
of de vrouw des huizes las het voor.' Zoiets gebeurde later ook in Indië, waar
blanke dames hun Indische kokkies Hollandse recepten voorlazen.

Tot aan het begin van de 19de eeuw bleven kookboeken iets voor welgestelden met
een kok of keukenmeid voor het echte werk. Het eerste kookboek dat bestemd was
voor een groter publiek was Aaltje, de volmaakte en zuinige keukenmeid, uit
1803. 'Nog steeds een boek met chique recepten voor de betere kringen. Maar niet
meer alleen de grachtengordel.'

Ook de keukentechniek ontwikkelde zich. De eerste prent van een fornuis stamt
uit 1667. Tot dan toe werd op open vuur gekookt. 'Op open vuur kun je eigenlijk
vooral roosteren. Met een fornuis kun je ook stoven. Dus zie je in de 17de eeuw
ook de eerste recepten voor ragouts opkomen.'

Met de opkomst van de huishoudscholen eind 19de eeuw democratiseerde het
kookboek. 'Dat waren eenvoudiger boeken voor de gewone burgerman.' Ze markeren
ook een breuk met de rijke burgerlijke keuken van daarvoor. De recepten werden
aanzienlijk versoberd en versimpeld. Peulvruchten in plaats van vlees, weinig
dure specerijen, azijn in plaats van citroensap.

'De huishoudscholen moesten meisjes uit arbeidersgezinnen leren koken. Maar
doordat die meisjes al snel gingen werken, bereikten ze met name burgermeisjes.'
Bestseller in dit genre is het Kookboek van de Amsterdamse Huishoudschool door
mejuffrouw C.J. Wannée, waarvan sinds 1910 meer dan een kwart miljoen exemplaren
zijn verkocht.

Tot in de jaren zeventig van de vorige eeuw hebben generaties Nederlanders leren
koken uit Wannée of een van de aanverwante boeken. De lawine aan kookboeken die
er daarna over Nederland is uitgestort door de Jamie Olivers en Herman den
Blijkers van deze tijd, is aan Joop Witteveen niet meer besteed.

'Er komt zo verschrikkelijk veel uit, het is niet meer bij te houden.' Maar
weinig is de moeite waard, vindt hij. 'Kookboeken zijn een hebbeding geworden.'

Tegelijkertijd neemt de smaakvervlakking in Nederland toe. 'Vind nog maar eens
een goede poelier.'

Gala van het Kookboek Vandaag, vrijdag 18 januari, wordt in Amsterdam het Gala
van het Kookboek georganiseerd door de Bijzondere Collecties van de Universiteit
van Amsterdam. Om 16.00 uur worden in de aula twee prijzen uitgereikt: de eerste
Joop Witteveenprijs aan een (nog onbekende) onderzoeker. De Brits-Egyptische
kookboekenschrijfster Claudia Roden neemt de Johannes van Damprijs in ontvangst.
Van 17.30 tot 20.00 uur is er een programma in het gebouw van Bijzondere
Collecties aan de Turfmarkt 129, in Amsterdam. Ook in het weekeinde zijn daar
nog oude en nieuwe kookboeken te bezichtigen. http://bijzonderecollecties.uva.nl

LOAD-DATE: 17 January 2013

LANGUAGE: DUTCH; NEDERLANDS

GRAPHIC: Hierboven: een exemplaar van 2 Antonius Magirus' 'Koock-boeck oft
Familieren keuken-boeck' uit 1655. Rechts klein de cover van het boekje.Foto's
Nadja Kieft Joop Witteveen Foto Nadja Kieft

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              151 of 161 DOCUMENTS



                                 de Volkskrant

                            18 januari 2013 vrijdag

'Obamaatje-spelen' met dosis zelfspot

BYLINE: Joris Henquet

SECTION: V Opening; Blz. 13

LENGTH: 476 woorden


cabaret

JJJJJ

Revolte

Revolte door de Gebroeders Fretz. Regie: Michiel de Regt

In Toneelschuur Haarlem, 15 januari. Tournee tot 11 mei,
http://degebroedersfretz.nl

Wat voorbijkomt is een reeks vermakelijke politieke sketches van een goed
ingespeeld duo.

'Johan, kom even: we zouden het wel gezellig houden, toch?' Het zal tijdens
Revolte een paar keer voorkomen dat campagneleider Marcel Harteveld de strak in
het pak gestoken aspirant-premier Johan Fretz even mee naar achteren neemt om
hem bij te sturen. Als Fretz iets te ver doordraaft in zijn bevlogen speeches,
bijvoorbeeld, of als hij politiek incorrecte meningen gaat spuien over klagende
bijstandsmoeders met vier kinderen.

Spindoctor Harteveld probeert Johan Fretz te behoeden voor een misstap, want
anders wordt hij natuurlijk nooit premier van Nederland in 2025. Die ambitie van
Fretz is de uitgangspositie van Revolte, een cabaretvoorstelling waarin
politieke satire wordt afgewisseld met liedjes op gitaar. Of Johan Fretz het nu
meent of niet, het wekt irritatie als iemand zo hoog van de toren blaast door
zichzelf tot nieuwe premier te bombarderen. Maar gelukkig zit Revolte ook vol
met relativering: dankzij Harteveld, die geen mogelijkheid onbenut laat om Fretz
op zijn nummer te zetten, maar ook dankzij Fretz zelf, die zich realiseert: 'Het
heeft iets genants, een kleinkunstenaar die de politiek in wil.'

Die zelfspot is een prettig aspect van Revolte, want de serieuze speeches van
Fretz waarin hij oproept tot een revolutie blijven voornamelijk hangen in
'Obamaatje spelen', en lijken meer vorm dan inhoud: echt inspirerende politieke
ideeën komen niet voorbij. Wat wel voorbijkomt, is een reeks vermakelijke
politieke sketches van een goed op elkaar afgestemd cabaretduo. Vanachter hun
laptops bespreken Fretz en Harteveld hoe een moderne politieke campagne moet
worden gevoerd, en voorzien ze de Nederlandse politiek van commentaar. Soms
resulteert dat in tamelijk lompe humor (voorspelbare grappen over de PVV en de
Partij voor de Dieren), maar soms is het ook raak, bijvoorbeeld wanneer Fretz
constateert dat niet Henk en Ingrid maar Jef en Laura Alberts uit Meerdijk
symbool zouden moeten staan voor de eerlijke, hardwerkende Nederlander.

Dat Fretz hier twee soappersonages noemt die in de jaren negentig een stel
vormden in Goede Tijden, Slechte Tijden is geen toeval, want Fretz (1985) en
Harteveld (1984) laten in hun voorstelling op veel manieren blijken dat ze zijn
opgegroeid in de nineties. Bijvoorbeeld in een geestig rapnummer vol
popculturele verwijzingen. Er zitten meer goede liedjes in de voorstelling, die
extra krachtig worden door de aanwezigheid van gitarist Edoardo Righini.

Op deze muzikale, grappige momenten is Revolte op zijn sterkst, als het
campagneteam-Fretz nog niet al te serieus bezig is met de aanloop naar 2025, het
jaar waarin het allemaal moet gaan gebeuren.

LOAD-DATE: 17 January 2013

LANGUAGE: DUTCH; NEDERLANDS

GRAPHIC: Johan Fretz (links) en Marcel Harteveld als de aspirant-premier en zijn
spindoctor.Foto Ferdy Vermeulen

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              152 of 161 DOCUMENTS



                                 de Volkskrant

                            16 januari 2013 woensdag

De Daredevils, dat zijn wij;
politieke cartoons inktspotprijs

BYLINE: Maartje Bakker DEN HAAG

SECTION: V Media; Blz. 15

LENGTH: 434 woorden


Met een 'volstrekt originele vorm van sociale satire' wint Pieter Geenen de
Inktspotprijs. Zijn 'gewone man' daar kan iedereen zich toe rekenen.

Maartje Bakker

DEN HAAG

Was vorig jaar het jaar van het redden van Griekenland en de euro? Van het
stuklopen van de gedoogcoalitie? Van de ondergang en opkomst van de PvdA? Van de
nieuwe verbintenis tussen VVD en PvdA?

Nee. Het was vooral het jaar van uzelf. Dat zou je kunnen afleiden uit de keuze
die de jury van de Inktspotprijs maakte. Die riep een strip van Pieter Geenen,
wiens tekeningen dagelijks in Trouw en wekelijks in Vrij Nederland worden
afgedrukt, uit tot beste spotprent van 2012.

'Daredevils' heet Geenens winnende strip. Het gaat om Ineke, vrouw zonder vrees.
Robert de roekeloze. Een naamloze verschrikkelijke waaghals. Fred die het 'geen
fuck' interesseert wie de Republikeinse voorverkiezing in Zuidoost-Dakota wint.
Afijn, ze zijn hier op de pagina te zien.

Maar het zou over heel veel mensen kunnen gaan. Over iedereen die lasagne met
gehakt maakt. Of die druk is met zijn bedrijf, zijn gezinnetje, zijn vrienden.
Of die het niet interesseert hoe eurocrisis of klimaatverandering kunnen
ophouden.

Iedereen die zichzelf niettemin belangrijk genoeg vindt om ten overstaan van
duizenden mensen op te treden in een onmetelijke circuspiste. Die zich
glimlachend laat bewonderen door toeschouwers die oeh en ah en oh en wow roepen.

Zou dat zijn wat Geenen met zijn prent wil zeggen - of we nu ergens verstand van
hebben of niet, we aarzelen niet om onszelf in het middelpunt van de
belangstelling te manoeuvreren? Is het een karikatuur van alle Nederlanders?

Misschien. Maar je kunt het ook omdraaien. Het kan ook juist om de toeschouwers
gaan, die dondersgoed weten of we een linkse of rechtse regering hebben en dat
het Mitt Romney is en niet Rom Mitney. En die niet begrijpen dat er mensen zijn
die met heel andere dingen bezig zijn.

De jury, voorgezeten door cabaretier Kees van Kooten, houdt het erop dat het een
volstrekt originele vorm van sociale satire is. 'Geenen becommentarieert de
actualiteit vanuit het versimpelde oogpunt van de gewone man, die het ook niet
allemaal begrijpt maar desondanks overal braaf achteraan blijft hollen.'

De gewone man - maar let op, daar kan iedereen zich toe rekenen. Want in de
winnende strip heeft Geenen, inderdaad, de geëngageerde hoogopgeleide op de hak
willen nemen: 'Ik betrapte mezelf erop dat ik geshockeerd was toen iemand niet
wist wie de leider van de PvdA is. Maar direct daarna dacht ik: wat een grappige
onzin eigenlijk! Alsof je niet prima kunt leven zonder kranten of
actualiteitenprogramma's.'

LOAD-DATE: 15 January 2013

LANGUAGE: DUTCH; NEDERLANDS

GRAPHIC: Stekker Mark, Tom Janssenin GPD-bladen. Verkiezingen, Joep Bertrams in
De Groene Amsterdammer. Griekse parlementsverkiezingen, Jos Collignon in de
Volkskrant. Catshuisberaad, Siegfried Woldhek in NRC Handelsblad. Winnaar:
Daredevils, Pieter Geenen in Vrij Nederland.

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              153 of 161 DOCUMENTS



                                 de Volkskrant

                            16 januari 2013 woensdag

Geachte redactie

BYLINE: Jenneke Vrijenhoek, Wilma van Andel, Ronald Kaatee, Tom Kooijman, Jacob
van Rijs,

SECTION: Opinie en Debat; Blz. 31

LENGTH: 874 woorden


Liberale zorg

Interessant dat de voorzitter van de JOVD schrijft dat 'er in de toekomst soms
nee verkocht moet worden als een patiënt vraagt om een dure, maar relatief
zinloze behandeling' (O&D, 14 januari). Als dat gebeurt, is het een gevolg van
de marktwerking in de zorg omdat omzet moet worden gedraaid.

Bij een sterkere marktwerking (dat wil de VVD) zal nee zeggen uitsterven, want
welke zorgondernemer gaat nu nee verkopen? Door de marktwerking zullen de
zorgkosten stijgen. Als die doorgroeien, zal ook de solidariteit uitsterven,
want je kunt de verplichte premies niet eindeloos laten stijgen.

Het is mij allang duidelijk dat dat niet het probleem van de VVD is.
Gezondheidszorg is een kwestie van beschaving en moet dus voor iedereen
bereikbaar zijn. Ik ben wel voor een zeer kritische kijk op wat nodig is.
Idealiter zou een groepje onafhankelijke 'wijzen' de kosten moeten bekijken en
niet mensen die financiële belangen bij de uitkomst hebben.

De patiënt mag niet medisch en financieel gestraft worden omdat hij door
zorgverzekeraars en artsen als product gezien wordt. De behandeling kost wat die
moet kosten, zonder winstoogmerk, gedaan door artsen met een goed, vast salaris.

Jenneke Vrijenhoek, Geldermalsen

Weesie

Dominique Weesie in de Volkskrant: 'En als de wet me voorschrijft minder te gaan
verdienen, ben ik de eerste die meedoet' (Ten eerste, 12 januari). Huh? Ik wil
geen salaris inleveren, maar als het van de wet moet, wil ik het natuurlijk wel.
Maar ja, dan had de wet maar anders in elkaar moeten zitten. Dat vind ik nogal
makkelijk.

Volgens zo'n redenatie moeten we toch niet willen leven: ik vertoon goed gedrag,
omdat mijn gedrag nu eenmaal is toegestaan door de wet. 'Ik ga mijn personeel
natuurlijk wel beter behandelen als dat moet van de wet.' Of: 'Wanneer de regels
worden aangescherpt, zal ik de eerste zijn die de demente bejaarden in mijn
verzorgingshuis meer tijd geeft om buiten te luchten.'

Zo vraag je om een overheid die alles dichtregelt en ontelbaar veel wetten en
voorschriften maakt. Waar is het eigen morele kompas? Het is toch veel stoerder
dat te volgen dan je te verschuilen achter de wet?

Wilma van Andel, Badhoevedorp

Weesie (2)

In het artikel 'Waarom zou ik vrijwillig loon gaan inleveren' van 12 september
staat dat PowNed zich precies richt op de zorgen en ergernissen van de gewone
man, dus Dominique Weesie begrijpt de woede over zijn topinkomen heel goed. 'Dat
maakt het best wel ongemakkelijk.' In Intermezzo van 21 augustus 2010 typeerde
diezelfde Weesie zijn omroep nog als volgt: 'PowNed vertegenwoordigt de
ambitieuze pleziermakers en de zorgeloze spanningszoekers. Dat zijn vooral
mannen, hoogopgeleid en onder de 40.' Een onvervalste yuppenomroep dus. Zelf is
Weesie geen zorgeloze spanningszoeker, nee hij werkt zich voor 213.229 euro uit
de naad, zonder secretaresses en overhead. 'Dat is heftig.'

Ronald Kaatee, voorzitter Populistische Omroep Nederland, Groningen

Marktwerking

Leuk die discussie over veelverdieners en demotie. Als we het over demotie en/of
te duur hebben, moet het ook over management en directie gaan. Het bepalen van
hun marktwaarde is lastig. Vaststellen van de salarissen door een extern bureau
levert ook niet de juiste waarde. Die bureaus worden immers ingehuurd door
diezelfde mensen en daardoor blijven ze alleen bestaan als ze de salarissen ook
hoog blijven waarderen.

Ik stel daarom voor dat we alle management- en directiefuncties gaan veilen, met
als start het laagste loon bij het betreffende bedrijf. Dan heb je de
marktwerking waar die managers zo van houden. Er zullen per functie eisen
gesteld worden waar de deelnemers aan de veiling aan moeten voldoen.

Ik ben ervan overtuigd dat we op zeer veel functies hele goede mensen krijgen
tegen heel wat lagere salarissen dan nu. We raken dan eindelijk verlost van de
mantra: 'we moeten wel veel salaris aan directie en management betalen omdat we
anders geen goede mensen krijgen'.

Tom Kooijman, Zoelen

Gevels

In V van 15 januari staat een artikel over de rubriek 'Gevels volgens Nico' van
hoogleraar gevels en daken Nico Hendriks in het tijdschrift Bouwwereld. Een van
zijn artikelen betreft popcentrum De Effenaar in Eindhoven. Het verhaal over de
gevelbekleding van de Effenaar suggereert dat MVRDV er een kapitale fout heeft
gemaakt waardoor de gemeente Eindhoven schade heeft opgelopen. Deze suggestie is
fout.

Tijdens de bouw was er haast om de deadline van de opening te halen en werd de
coating door de aannemer te vroeg op de gevel geplaatst. Dit gebeurde tegen ons
schriftelijk advies in waarin wij hebben gewaarschuwd voor blaren, wij hadden
toentertijd namelijk al ruim ervaring met deze soort coating.

Later, toen het echt mis begon te gaan, was het een kwestie tussen de gemeente
Eindhoven en de aannemer. MVRDV viel niets te verwijten, er was op tijd
gewaarschuwd. De aannemer heeft later kosteloos de coating vervangen en de
gemeente heeft ons gevraagd om dat tegen betaling te begeleiden.

Nico Hendriks vergeet in zijn columns de rol en verantwoordelijkheid van
leveranciers, aannemers en adviseurs en legt de schuld alleen bij de
architecten. Het is kwalijk dat hij geen gedegen onderzoek naar de achtergronden
doet en in details blijft steken.

Jacob van Rijs, architect / directeur MVRDV, Rotterdam

LOAD-DATE: 15 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              154 of 161 DOCUMENTS



                                 de Volkskrant

                            12 januari 2013 zaterdag

Verbod op de eerste keer

BYLINE: Monique Samuel

SECTION: Vonk; Blz. 2

LENGTH: 2635 woorden


Monique Samuel trok op met homoseksuelen en transgenders in Oeganda. In de scene
regeert de angst - 'tegennatuurlijke seks' is in Oeganda verboden, een
wetsvoorstel beoogt de straffen nog strenger te maken. 'Als deze plek bekend
wordt, slaan ze ons allemaal in elkaar.'

Enigszins gespannen loopt Jay (26) het café binnen. Met haar dreadlocks en
hiphopkleding trekt ze veel aandacht. Onrustig schuift ze aan tafel. 'Het is
druk.' Ik weet niet of ik Jay hij of zij moet noemen. 'Zeg wat je wil - gay,
les-bian, transgender, queer. Mijn vriendin noemt me haar boyfriend.'

Afkomstig uit een sloppenwijk wist Jay al vroeg dat ze 'anders' was. Tot
driemaal toe werd ze op de middelbare school geschorst vanwege geruchten over
haar geaardheid. Haar jeugdliefde verkoos een gemakkelijker leven met een man.
Met moeite wist ze haar opleiding af te maken en kreeg ze een studiebeurs voor
de universiteit vanwege haar basketbalkwaliteiten. Twee jaar studeerde ze
computerwetenschap, speelde dagelijks basketbal, coachte het universitaire
vrouwenteam en floot wedstrijden.

Opnieuw waren er geruchten. Een tabloid publiceerde een grote foto van haar
dansend met haar vriendin onder de kop 'Prominent gay', hoewel Jay weinig bekend
was. Onmiddelijk werd haar studiebeurs ingetrokken en werd haar het coachen en
leiden van wedstrijden ontzegd. Alleen de sport basketbal kon niemand haar
afnemen. Haar woning in een achterstandswijk werd door boze buurtbewoners
aangevallen en haar vriendin werd in elkaar geslagen. 'God zij dank was ik niet
thuis, anders hadden ze me vermoord.'

Voor de huisbaas was het incident reden genoeg om haar uit huis te zetten.
Sindsdien logeert Jay telkens ergens anders.

Kwestie van overleven

Via Jay beland ik in een web van mensen die in Oeganda aan de rand van de
samenleving staan: homo's, lesbiennes, biseksuelen, transgenders en
seksarbeiders. Zo ontmoet ik de bekende sekswerker 'Bad Black' (23), door
vrienden vernoemd naar een lokale revue-artiest. Al sinds zijn zesde wil deze
jongen niets liever dan een meisje zijn. Als kind lieten zijn ouders hem begaan,
maar tijdens zijn tienerjaren liepen de spanningen op. Toen een medeleerling hem
kussend met een jongen aantrof, barstte de bom. Hij werd geschorst en door zijn
familie verstoten. Op 17-jarige leeftijd vertrok hij vanuit Masindi, in het
noordwesten, naar Kampala. Dakloos en zonder een cent op zak eindigde hij in de
prostitutie. Liefde heeft hij nooit gekend.

'In Oeganda gaan mannen geen bindende relatie met elkaar aan. Iedereen is bang.
Daarbij ben ik een sekswerker. Ze mishandelen me en kijken op me neer. Dit is
een kwestie van overleven.'

Voor 20 duizend shelling (5,70 euro) mag je met Bad Black doen wat je wilt. 'Of
15 duizend of minder', zegt hij schoorvoetend. 'Het hangt van het aantal klanten
af. Soms moet ik het voor 10 duizend doen.' Klanten bellen, of pikken hem op in
de tippelzone rond het Speke Hotel. Hij heeft aids en wordt naar eigen zeggen
drie tot vier keer per week in elkaar geslagen. 'Soms kan ik vluchten, soms word
ik geholpen. Ik kan niet terugvechten, daarvoor ben ik te zwak.'

Op hulp van de politie hoeft hij niet te rekenen. Die arresteerde hem twee
maanden geleden voor 'illegale seksarbeid'. Zijn handen werden zo vast gebonden
dat hij elk gevoel in zijn linkerduim verloor.

Formeel heeft iedere Oegandees recht op aidsremmers, maar dit wordt LHBT's
(Lesbisch, Homo, Biseksueel en Transgender) bij de minste argwaan van artsen
ontzegd, vertellen patiënten en belangenorganisaties. Twee jaar lang leefde Bad
Black onbehandeld door, tot hij bijna overleed. Net op tijd konden zijn vrienden
geld inzamelen. Sindsdien slikt hij elke dag goedkope aidsremmers. Dit kost hem
150 duizend shilling per maand (47 euro).

'Ik wil dolgraag stoppen, maar moet juist meer werken om mijn medicijnen te
kunnen betalen.

'Het is erg moeilijk om transgender te zijn in Oeganda. Om klanten te lokken
verkleed ik me soms als meisje, maar tegelijkertijd moet ik laten zien dat ik
een jongen ben. Mijn verschijning roept vragen op. Daarom kleed ik me steeds
vaker als man.'

Tevergeefs, Bad Blacks manieren zijn veel te verwijfd. 'Je zou me als vrouw
moeten zien', zegt hij met een glinstering in z'n ogen. Hij tuit zijn lippen.
'En dan op hoge hakken...' Heupwiegend loopt hij door het steegje. Zijn droom is
om met een jongen te trouwen, op naaldhakken én in trouwjurk. 'De meeste klanten
willen dat ik een jongen ben. Soms wil een klant me wel als meisje. Kijk...'
Ontroerd laat hij mij een sms'je zien: 'Come 1 day dressed like a woman, I'm
gonna fuck you real good, hope you have a big nice ass.'

Ik vraag me af of de man op Bad Blacks transgender-vrouwelijkheid valt, of hem
graag als meisje ziet om zijn eigen schuldgevoel te verzachten.

Jay heeft geen inkomsten of fondsen. Toch houdt ze al twee jaar haar eigen
organisatie Fem Alliance Uganda (FAU) draaiende. Met Freedom and Roam Uganda
(Farug) zijn dit de enige twee organisaties in Oeganda die zich specifiek
inzetten voor lesbiennes, vrouwelijke biseksuelen en
vrouw-naar-man-transgenders. Beide organisaties zijn klein en hebben geen
financiële ondersteuning. Terwijl de internationale gemeenschap zich vooral op
de rechten van homomannen richt, worden de problemen van lesbiennes grotendeels
over het hoofd gezien als subgroep onder de toch al gemarginaliseerde vrouwen,
zegt Frank Mugisha (30), directeur van de koepelorganisatie Sexual Minorities
Uganda (SMUG).

De internationale media berichten ondertussen vooral over geweld tegen
homomannen, terwijl vrouwen en transgenders juist de grootste slachtoffers zijn
van homofobie in Afrika: 'Ze worden mishandeld en verkracht', vertelt Jay. 'Er
zijn twee vormen: corrective rape en currative rape, als straf of om je van je
seksualiteit te 'genezen'.'

Via een netwerk van lokale contacten benadert FAU jonge vrouwen op het
platteland waarvan de organisatie vermoedt dat ze lesbisch zijn.

'We geven voorlichting en voorzien hen van hiv-tests. De meesten hebben het
enorm moeilijk en hebben geen idee dat ze er niet alleen voor staan.'

Dat laatste ontdek ik bij een bezoek aan een kleine privékliniek in het
provinciestadje Jinja. Na een uur van opzichtig geflirt door een lab-technica
besluit ik open kaart te spelen.

'Eindelijk iemand die net zo is als ik!', roept ze verrukt. Samantha werd op
haar veertiende verliefd op haar beste vriendin en had haar eerste seksuele
ervaring met een vrouw.

Nu heeft ze een vriendje. Sinds haar twintigste is ze niet meer met een vrouw
geweest. 'Ik ben zowel in Jinja als Kampala op zoek gegaan, maar kon ze niet
vinden. Niemand weet dat ik op vrouwen val.'

Schaduwleven

Samantha's angst om uit de kast te komen is niet ongegrond. 'Wie voor z'n
geaardheid uitkomt, verliest onmiddellijk z'n baan en komt nergens aan de bak',
weet Jo (28) die ik via Jay op de binnenplaats van een gesloten café ontmoet. Jo
ziet zichzelf als lesbienne, maar op haar werk weet niemand dat.

'Ik ben een butch lesbienne (de masculiene helft, MS), maar kleed me zo
vrouwelijk mogelijk. Ik leid een schaduwleven. Ik zou graag willen samenwonen,
maar de buren hebben al bedenkingen en zouden me zeker lastigvallen als ze me
met een vrouw zouden zien.'

Anders dan Samantha heeft Jo wel de weg naar de LHBT-gemeenschap van Kampala
gevonden. Die ontmoet elkaar elke zondag in de homovriendelijke RAM Bar, de
enige ontmoetingsplek nu de laatste gaybars zijn gesloten. Maar ook in dit
verscholen café in het commerciële centrum van de stad is men niet veilig.

'Als deze plek bij het publiek bekend wordt, slaan ze ons allemaal in elkaar',
fluisteren bezoekers me toe. Eerder die week heeft de politie een voorstelling
van LHBT-acteurs in het National Theater bruut verstoord en waren bezoekers door
omstanders in elkaar geslagen.

Twee agenten kijken vanaf een afstand minzaam toe. 'Ze kennen ons allemaal',
zegt een jongen met opgemaakte ogen. Af en toe rijdt een ronkende SUV het
terrein op. De bestuurder loopt het café in en wordt onmiddellijk omringd door
een groepje sekswerkers. Binnen enkele minuten maakt hij zijn keuze en rijdt met
hem - of hen - weg.

Onder het rieten dak van de open kroeg is het een gekkenhuis. Zo'n honderd
Oegandese jongeren dansen en drinken. Tegenover de bar leunen vier blanke mannen
ongemakkelijk tegen de muur. Twee spreken Nederlands. Mannen dansen met mannen.
Vrouwen met vrouwen. Jongens zwieren op hoge hakken. Meiden in skaterskleding
zijn nog slechts aan hun stem als vrouw te herkennen. Er is een strikte
scheidslijn tussen top en bottom, butch en famme, transgenders en
lipstick-girls. Gezoend of gekust wordt er niet - dat is een taboe.

De sfeer is uitgelaten. De doodstraf zou uit de anti-homowet zijn gehaald, zo
gonst het.

'We hebben nog een lange weg te gaan, maar we gaan deze strijd winnen!', roept
een brede vrouw die zich voorstelt als Clare. Ze is het hoofd van de Uganda
Civil Society Coalition on Human Rights and Constitutional Law, de LHBT-groep
die enkele jaren geleden in het leven werd geroepen om tegen de anti-homowet te
lobbyen.

In 2009 introduceerde parlementariër David Bahati de beruchte
anti-homoseksualiteitswet in het Oegandese parlement. De wet zou zijn
geïnspireerd door drie Amerikaanse evangelische voorgangers - onder wie anti-fag
pastor Scot Lively. Door de komst van honderden evangelisten is de invloed van
radicale Amerikaanse predikanten in de afgelopen decennia flink gegroeid.

Naast de kerk wakkeren ook de tabloids homofobie aan. Regelmatig 'outen' zij
homo's en lesbiennes om hun verkoopcijfers een stimulans te geven. Oegandese
kwaliteitskranten delven al jaren het onderspit tegenover sensatiebladen zoals
The Red Pepper, dat van een ondergronds pornoblaadje is uitgegroeid tot de een
na populairste krant van Oeganda.

In het kantoor hangen grote foto's van de paus. De medewerkers van The Red
Pepper zijn overwegend katholiek, vertelt Arinaitwe Rugyendo, 'hoofd digitale
media en marketing', trots. Dat ze elke dag een krant vol blootfoto's uitbrengen
zien ze als een goddelijke taak. 'Wij openbaren het morele verval van Oeganda en
stellen misstanden aan de kaak.'

Aan zaken als privacy of hoor en wederhoor heeft Rugyendo geen boodschap. 'Ons
motto is: eerst onthullen, dan onderzoeken.'

Dat hierdoor levens van gewone burgers in gevaar worden gebracht, ontkent hij.
'Onze krant laat zien dat homo's en lesbiennes er altijd zijn geweest en er
niets bijzonders aan hen is.'

Tegelijkertijd stelt de chef dat Afrikaanse waarden en gebruiken geen ruimte
laten voor homoseksualiteit. 'Daarom is het goed dat de anti-homowet in het
parlement wordt besproken. Onze krant steunt dat. Laat er debat komen! Dan zal
iedereen zien dat al die homo's en lesbiennes liegen om zo westerse subsidie en
visa te verkrijgen.'

Volgens Rugyendo is er in Oeganda nog nooit iemand aangevallen vanwege z'n
seksuele geaardheid, ook David Kato niet, de bekende homo-activist en oprichter
van SMUG, die in 2011 door een bende werd vermoord. 'Het was een criminele
afhandeling, hij had schulden. Simply a matter of bad business. Vraag maar na
bij de politie.'

Stille diplomatie

Ver buiten het centrum van de hoofdstad staat het kantoor van SMUG. Frank
Mugisha is voor zijn activisme gelauwerd met vele prijzen en is juist dit jaar
genomineerd voor de Nederlandse Tulip Award. 'Wat heb ik eraan?', zegt hij.
'Voor mij is er maar één hoofdprijs; de vrijheid om hier jezelf te kunnen zijn.'

De koepelorganisatie van ongeveer vijftien kleine en grote Oegandese
LHBT-organisaties, opereert anoniem vanuit het slaperige voorstadje. Er hangt
geen naambordje op de massief ijzeren poort. Binnen hangen de muren vol posters,
foto's van David Kato en grote regenboogvlaggen.

Mugisha maakt zich zorgen over de toenemende polarisatie. 'Even leek de
anti-homowet van tafel. Onder druk van de internationale gemeenschap had het
parlement de plannen laten varen. Nu de meeste donorlanden hun financiële steun
aan de Oegandese overheid hebben gestaakt, is dat pressiemiddel weg.'

Zoals de meeste activisten is Mugisha tegen de koppeling van financiële steun
aan de bevordering van homorechten. 'Nu worden wij verantwoordelijk gehouden
voor de economische malaise. Door de grote pro-homorechtencampagnes van westerse
ngo's en donorlanden is het issue van LHBT-rechten opgeblazen. Wij werken achter
de schermen en proberen via stille diplomatie onze doelen te bereiken. Dat
zouden westerse overheden ook moeten doen.'

Aanleiding voor de felle heropleving van het debat waren de kritische vragen van
de Canadese minister van Buitenlandse Zaken John Baird over de status van de
anti-homowet aan het adres van Rebecca Kadaga, voorzitter van het Oegandese
parlement, tijdens een grote donorconferentie in Canada eind oktober 2012.

Kadaga was woedend en kondigde eenmaal terug een versnelde doorvoering van de
wet aan. Toen haar vervolgens een reisverbod naar de Amerikaanse staat Alabama
werd opgelegd, was de maat vol. Diezelfde week werd de wet voor de
second-reading voorgelegd.

Neemt het parlement bij third-reading de wet aan dan treedt die na drie maanden
in werking.

Ondanks de aanvankelijke blijdschap van Clare en anderen blijft de wet
grotendeels ongewijzigd.

'Er staat levenslang op het propageren van en het aanzetten tot
homoseksualiteit', vertelt Mugisha. 'Dus als je flirt of iemand een drankje
aanbiedt, ga je levenslang de bak in. Alleen seksuele gemeenschap met
wederzijdse instemming van twee volwassenen die al openlijk homoseksueel zijn,
is niet strafbaar. Al het andere wordt verboden, ook de eerste keer dus.'

'De internationale gemeenschap heeft echt alle fouten gemaakt die ze maar had
kunnen maken', stelt een medewerkster van de Belgische ambassade. 'Of het nu om
grote landelijke campagnes gaat waardoor iedere Oegandees inmiddels van
homoseksualiteit afweet, of om rücksichtloze terugtrekking van
ontwikkelingshulp.'

Nederland is een van de landen die hierin internationaal het voortouw neemt.
Activist Mugisha: 'Ik wil de Nederlandse overheid op het hart drukken de nadruk
te leggen op mensenrechten in het algemeen, niet op homorechten in het
bijzonder.'

'Eigenlijk maakt het niet meer uit', vreest de ambassademedewerkster. 'Als het
parlement de wet niet invoert, zal de Oegandese bevolking zich bedrogen voelen
en het recht in eigen hand nemen.'

Op een avond loop ik met Jay over straat. En passant knijpt iemand in haar borst
om te voelen of ze een meisje is. Een boda boda, een motortaxi, weigert ons mee
te nemen. Overal worden we nagestaard, uitgescholden en geduwd.

Dat is de dagelijkse praktijk, maar een andere seksuele geaardheid of
gender-identiteit heeft grotere repercussies. Zo bezoek ik samen met de
vrouw-naar-man-transgender Williams (23) een medische kliniek om een
hiv/aids-test af te leggen. Williams is een overtuigende jongen, maar de arts
vist een bijbel uit zijn bureau en pas na een preek krijgt Williams de test.

De anti-homoseksualiteitwet van Bahati is vooral omstreden, omdat zij niet
alleen homoseksualiteit strafbaar stelt (al dan niet met doodstraf), maar ook
het niet aangeven daarvan.

'Moet je je indenken', fluistert Williams later op de gang, 'als de wet wordt
doorgevoerd, kan ik nooit meer een arts bezoeken. Zodra ik me uitkleed, zou hij
me aangeven.'

Monique Samuel (1989) is politicoloog en auteur. Ze verbleef drie weken in
Oeganda voor de masterclass buitenlandjournalistiek van CoolPolitics, met
financiële ondersteuning van het ministerie van Buitenlandse Zaken en Hivos. Om
veiligheidsredenen zijn sommige namen gefingeerd of zijn achternamen weggelaten.
De 38ste Globaliseringslezing, 'Hun strijd, onze strijd'?, mede georganiseerd
door de Volkskrant, gaat over homorechten wereldwijd. Felix Meritis, Amsterdam,
zat. 26 januari. http://felix.meritis.nl.

Haat

Haat Oeganda ziet homo's als criminelen

Ik wil graag samenwonen, maar de buren zouden me zeker lastigvallen

Als je flirt of iemand een drankje aanbiedt, ga je levenslang de bak in

LOAD-DATE: 11 January 2013

LANGUAGE: DUTCH; NEDERLANDS

GRAPHIC: Twee mannen doen mee aan een ritueel waarmee een homoseksuele
medicijnman in Kampala hoopt te voorkomen dat strenge anti-homoseksuele
wetgeving in Oeganda van kracht wordt. Foto Benedicte Desrus Homoseksuelen in
Oeganda lopen gevaar als ze openlijk voor hun geaardheid uitkomen en willen dan
ook vaak niet herkenbaar op de foto (links). Lesbienne Jay (linksonder) en
transgender 'Bad Black' (rechtsonder) durven dat wel. Foto's Benedicte Rus,
Monique Samuel

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              155 of 161 DOCUMENTS



                                 de Volkskrant

                            12 januari 2013 zaterdag

'Vaak leek het alsof Betty en Kees gek waren geworden' Interview;
Daniela Hooghiemstra over wereldverbeteraar Kees Boeke

BYLINE: Door Lidy Nicolasen

SECTION: Boeken; Blz. 5

LENGTH: 1356 woorden


Zonder dwang of keurslijf leren. Dat was het ideaal van Kees Boeke. De kroon op
zijn werk was de komst van prinses Juliana's dochters naar zijn school. Door
Lidy Nicolasen

Een biografie schrijven is als een huwelijk, zegt ze. Je stapt erin, geen idee
wat je kunt verwachten. Ze was bang dat ze zich zou vervelen, maar vijf jaar en
een proefschrift later is Daniela Hooghiemstra nog lang niet uitgekeken op Kees
Boeke. Anarchist, onderwijsvernieuwer, wereldhervormer, begenadigd violist,
onderwijzer van Beatrix, die zich wilde ontworstelen aan kerk, staat en
kapitaal. Zijn erfgoed is de scholengemeenschap De Werkplaats in Bilthoven, de
school die zij zelf van kleuterklas tot eindexamen vwo bezocht. Arm of rijk,
socialist of conservatief, het mocht geen rol spelen. Toneelspelen was net zo
belangrijk als rekenen of koken. Toen ze de school verliet, ontdekte ze dat de
wereld anders in elkaar zat,dat die vol schotten zat. Ze werd nieuwsgierig naar
Kees Boeke. Wie was de man die een zuil liet ontstaan die geen zuil mocht zijn?

Vooral een product van de protestantse domineescultuur in de 19de eeuw, ontdekte
Hooghiemstra. 'De grootvader van moeders kant was Nederlands Hervormd en
pleitbezorger van een patronaat voor armen. De rijken mochten niet zomaar
aalmoezen geven, ze moesten bij de armen op visite gaan, een relatie van
wederkerigheid met hen opbouwen. Dat zie je terug op De Werkplaats waar de
leraar op de knieën moet en de leerling zich moet oprichten. De andere
grootvader was een doopsgezinde dominee. Doopsgezinden hadden een lange traditie
van pacifisme en afkeer van autoriteit, wars van ijdele tierelantijnen. Op De
Werkplaats speelden klasse, religie of status geen rol. In een tijd dat
protestanten en katholieken niet met elkaar mochten trouwen en adel niet met
gewone burgers, was dat baanbrekend.

'Wat hem zeker heeft getekend is de gekke tegenstelling tussen zijn moeder en
vader. Zijn moeder was zeer religieus, zijn vader een wetenschapper. Zij legde
haar hele lot in handen van God, hij was agnost. Het is toch een harmonisch
gezin, maar daaraan komt een abrupt einde als een oudere broer plotseling
overlijdt. Vier jaar later overlijdt ook de vader. Tot dan is Kees een beetje
een corpsbal, veel in de kroeg, maar na zijn vaders dood wordt hij bijna
fanatiek religieus.'

Boeke, die natuurkunde studeert, gaat naar Engeland om te promoveren. Hij raakt
in contact met Quakers, een van de Anglicaanse kerk afgescheiden sekte die zich
verzet tegen hiërarchie, corruptie en geweld. Veel Quakers - ze worden
uitgesloten van overheidsfuncties - ontwikkelen zich tot succesvolle
ondernemers, zoals chocoladefabrikant Cadbury. Ze zorgen voor hun arbeiders en
willen hen vrijwaren van het harde industriële klimaat waar arm en rijk
gescheiden werelden zijn. Boeke wordt verliefd op Cadbury's dochter Betty. Zij
is opgevoed met het idee dat rijken plichten hebben. Ze moeten sober leven, het
goede voorbeeld geven en zeker niet genieten van hun rijkdom. In hun huwelijk
blijkt zij degene die koers houdt. Boeke verzint de koers.

Hooghiemstra: 'Die combinatie maakte dat ze konden radicaliseren. Er zijn
momenten dat je denkt: zijn ze nou helemaal gek geworden? Als de Eerste
Wereldoorlog uitbreekt, menen zij dat de wereld aan het vergaan is. Kees snelt
de straat op om te waarschuwen dat het einde der tijden aanbreekt. Met drie
kleine kinderen trekken ze rond. Hij gaat ook fel tekeer tegen de Engelse
regering, noemt de oorlog een schande en onchristelijk. Het roept veel irritatie
op en in 1918 wordt hij opgepakt en het land uitgezet.

'Terug in Nederland krijgen ze na enige tijd de Belastingdienst op hun nek. Ze
weigeren belasting te betalen omdat het leger daarvan wordt bekostigd. Al hun
spullen worden verkocht. Ze hebben dan zes of zeven kinderen en zitten in hun
huis in Bilthoven zonder meubels, zonder bedden, niks. Op de benedenverdieping
wonen allerlei excentrieke types, mensen zonder vaste woon- of verblijfplaats,
omdat hun huis van iedereen moet kunnen zijn.

'Betty is erfgename en multimiljonair. Ze willen dat geld niet, het behoort aan
de arbeiders van de chocoladefabriek toe, vinden ze. Later willen ze helemaal
geen geld meer aanraken. Vrij hysterisch, want hun kinderen lijden honger en
gaan gekleed in lompen. In dat huis loopt de situatie uit de hand en dan besluit
Kees tenten op te zetten in de Biltse duinen. Hij is euforisch. Leven in de
vrije natuur met een eigen waterput, eigen vuurtjes en verhaaltjes onder de
sterrenhemel, dat hebben ze altijd gewild. Maar de idylle is voorbij als de
winter komt. Het is te koud, een kind moet naar het ziekenhuis en Betty blijkt
zwanger van hun achtste.'

Betty's familie grijpt in. In deze periode ontstaat het idee voor een school, De
Werkplaats. Boeke, al huisleraar van zijn eigen kinderen, meent dat het scheppen
van een nieuwe wereldorde moet beginnen bij de kleinsten.

Hooghiemstra: 'Hij wil een gemeenschap oprichten waar bezit wordt gedeeld,
hiërarchie afwezig is en iedereen naar het goede streeft, zonder dwang of
keurslijf. Hij vond dat kinderen dingen zelf moesten uitvinden en niet alleen
naar de leraar moesten luisteren. De Werkplaats moest een nieuwe mens helpen
opstaan. Zijn ideeën waren eerder een poging tot maatschappij- dan tot
onderwijsvernieuwing.

'De familie van Betty wil graag voor het schoolgebouw betalen en er komen
allerlei mensen op de school af. Boeke is charismatisch, dwars, maar charmant.
In alle kringen, vooral de hogere, is hij geliefd. Altijd beleefd, vriendelijk,
zachtzinnig. Hij is een getalenteerd musicus. Ooggetuigen hebben me verteld dat
er een soort wonder gebeurde als hij professionele musici liet spelen met
onervaren kinderen. In de muziek vond hij de harmonie die hij in de wereld
vergeefs zocht, heel ontroerend.'

Het schoolgebouw is klaar in 1929, maar van het begin af aan botst zijn ideaal
met de praktijk. Boeke kan niet samenwerken. Kritiek wil hij niet horen, hoewel
er veel klachten zijn over de slechte schoolresultaten. De Tweede Wereldoorlog
breekt uit en dan blijkt het ontbreken van een systeem de redding van veel
Joodse kinderen.

'Het is wonderlijk dat de Duitsers De Werkplaats ongemoeid lieten, omdat de
school bij de Nederlandse autoriteiten al te boek stond als bolwerk van
anarchisme en ander links gepeupel. De Duitsers hadden een heel netwerk kunnen
oprollen, er zaten veel Joodse kinderen op onder valse naam. Ik denk dat Kees de
Duitsers met zijn charme heeft ingepakt. Een oud-leerling vertelde me dat toen
de nazi's de vleugel in beslag wilden nemen, Kees hen vroeg hoe ze dan van al
die mooie Duitse muziek zouden moeten genieten. Zo liep hij te schipperen en
heeft hij veel mensen kunnen redden.'

De kroon op het werk is de komst van de prinsesjes na de oorlog. 'Maar dat was
ook het begin van het einde. Juliana stuurde haar drie oudste kinderen. Het
leerlingenaantal verdubbelde, er kwam een bestuur en overheidssubsidie. Kees
raakte de greep op zijn school kwijt. Toen Juliana haar kinderen in 1951 van
school haalde, was dat de genadeklap. De teleurstelling was enorm. Hij was bijna
70, je zou denken: mooi geweest, maar de school was zijn leven en dat werd hem
voor zijn gevoel afgepakt. Zijn ideaal was in zijn ogen mislukt.

'En toch, toen ik in 1972 als kleuter op De Werkplaats kwam, stond het
onorthodoxe ideaal van zijn kindergemeenschap nog recht overeind. Zijn ideeën
hadden vanaf de jaren zestig een revival beleefd. Misschien leek Kees Boeke soms
van de wereld, hij was ook een visionair.'

Daniela Hooghiemstra: De geest in dit huis is liefderijk De Arbeiderspers;520
pagina's; EUR 29,95.

Oud-leerling

Daniela Hooghiemstra (45) promoveerde gisteren aan de Universiteit van Amsterdam
op een proefschrift over het leven en De Werkplaats van Kees Boeke (1884-1966).
Ze zat zelf op De Werkplaats in Bilthoven, studeerde geschiedenis aan de UvA,
volgde een postdoctorale opleiding journalistiek in Rotterdam en was redacteur
van NRC Handelsblad. Met Dorine Hermans publiceerde ze twee aan het koningshuis
gerelateerde boeken: Voor de troon wordt men niet ongestraft geboren en Vertel
dit toch aan niemand.

Kees Boeke was dwars, maar charismatisch, charmant en zachtzinnig

LOAD-DATE: 11 January 2013

LANGUAGE: DUTCH; NEDERLANDS

GRAPHIC: Pedagoog Kees Boeke met zijn vrouw Betty en vier van hun acht
kinderen.Foto uit familie-archief Boeke, IISG Foto Ivo van der Bent

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              156 of 161 DOCUMENTS



                                 de Volkskrant

                            12 januari 2013 zaterdag

'Waarom zou ik vrijwilligloon gaan inleveren?'

BYLINE: Door Toine Heijmans

SECTION: Ten Eerste; Blz. 7

LENGTH: 1412 woorden


Deze week verscheen de 'Plasterk-2.651': een lijst met allegrootverdieners in de
(semi)publieke sector. Ze zouden salaris moeten inleveren, vindt minister
Plasterk. Maar wat vinden zij zelf? En wat verdienen bestuurders in het
buitenland? Drie pagina's topsalarissen in de publieke sector. Door Toine
Heijmans

Directeur Nurten Albayrak kreeg het te verduren, toen duidelijk werd hoe hoog
haar salaris was bij het Centraal Orgaan opvang Asielzoekers. Ze wist niet wat
haar overkwam. 'Er zijn in Nederland 2.039topambtenaren die meer verdienen dan
de balkenendenorm', zei ze. 'Van hen ben ik er één.'

Het zijn er meer: 2.651, en het zijn niet allemaal ambtenaren. Ze staan op de
lijst die deze week door minister Plasterk van Binnenlandse Zaken werd
gepubliceerd: een staalkaart van veelverdieners in publieke dienst. Het is
Plasterks missie een einde aan te maken aan de superinkomens die steeds opnieuw
voor onrust en onmin zorgen. Vanaf dit jaar krijgt geen bestuurder meer dan
187.340 euro, en daarna moet het nog verder terug.

Veel verdienen is de cultuur geworden, zegt Plasterk nadrukkelijk - en hij is
erop gebrand die cultuur terug te dringen. Of de topmensen dus maar alvast
vrijwillig salaris willen inleveren, als gebaar. Dat zou chic zijn.

Wat vinden de veelverdieners daar eigenlijk zelf van?

Bestuursvoorzitter Koos Moerland (216.186 euro) van zorginstelling Cura Mare in
Dirksland: 'Het is wrang om te worden neergezet als graaier. Ik doe mijn
stinkende best om dit ziekenhuis te besturen en overeind te houden. Als ik mijn
energie in het bedrijfsleven had gestopt, had ik vijf keer zo veel verdiend. Dat
is ook een manier om ernaar te kijken.'

Bestuursvoorzitter Patty van Belle (193.483 euro) van de Stichting Arduin in
Middelburg: 'Er is niets zomaar bandeloos gedaan. Ik ben ingeschaald en heb me
aan de norm gehouden. Wil je kwaliteit in huis hebben, dan vraag ik me af of het
verstandig is als Plasterk de salarissen nog verder verlaagt. Ik kan toch ook
niet minder gaan verdienen dan mijn managers?'

Veelgehoorde wedervraag: 'Heeft u Matthijs van Nieuwkerk al gebeld?'

Wie rondvraagt over salarissen in de publieke sector, stuit op zenuwachtige
secretaresses en hoge verdedigingswallen, opgeworpen door afdelingen
communicatie. Dat alleen al, geeft het ongemak aan waarmee sommige
veelverdieners kampen. Zelf vinden ze een loon van een dikke twee ton prima; dat
de buitenwereld daarover anders denkt, is lastig. Bestuurder Marco Meerdink
(288.130 euro) van Espria in Meppel laat via zijn concerndirecteur marketing &
communicatie weten zich 'altijd aan de wettelijk regels te houden', en verder
'geen commentaar' te hebben op de vraag waarom er vijf medewerkers van zijn
zorginstelling meer verdienen dan de premier. Eelco Damen van de Amsterdamse
zorggroep Cordaan (255.931 euro), en vicevoorzitter van de vereniging van
zorgdirecteuren, laat een communicatiemedewerker, via een ingehuurde
interim-pr-adviseur, zeggen niet te reageren.

Op de dinsdag gepubliceerde lijst staan de topinkomens van 2011, een allegaartje
van vooral veel mensen uit de zorg en de wereld van de woningcorporaties. Er
zijn een hoop artsen bij, met als hoogtepunt een specialist van 454.807 euro in
het academisch ziekenhuis in Leiden. Verzekeraar Achmea heeft acht 'senior
managers' en twaalf directeuren boven de norm, er is een hele trits
luchtverkeersleiders. Er zijn 'adviseurs', directeuren van Kamers van
Koophandels, allerhande managers en politieagenten (het korps in Amsterdam heeft
er drie) plus directeuren van de publieke omroep (Jan Slagter van MAX: 251.579
euro).

Er staan ook drie 'buitengewoon adviseurs' en een 'implementatiemedewerker' van
Plasterks eigen ministerie op, plus zijn voormalige secretaris-generaal, Roos
van Erp (232.530 euro), afkomstig uit het bedrijfsleven. Zij was een van degenen
die ruzie maakten met Nurten Albayrak (281.866 euro) over haar salaris. Albayrak
beschrijft in een interview met de Volkskrant hoe dat ging: 'Het was een rare
sfeer. De secretaris-generaal pakte een roze calculator uit haar tas en begon
mijn salarisstrook regel voor regel na te rekenen. 'Ik zie het al', schreeuwde
ze, 'je verdient meer dan ik. Dat kan niet'.'

Allemaal moeten ze terug. Want het geld dat ze verdienen is van de
belastingbetaler, en in matige tijden past ook hen matigheid. Dat is het
'volksgevoel', zegt één van hen, 'en daar hebben we ons maar naar te schikken
geloof ik.'

Dominique Weesie (213.229 euro) , presentator, directeur en voorzitter van
publieke omroep PowNed kreeg dat volksgevoel deze week recht in zijn gezicht,
toen De Telegraaf hem met foto op de voorpagina zette, tussen de andere
'absolute toppertjes' als Matthijs van Nieuwkerk (493.420 euro) en ex-politicus
Roger van Boxtel (391.071euro). Weesie is er open over. Precies zijn omroep
richt zich op de zorgen en ergernissen van de gewone man, 'dus ik begrijp de
woede heel goed. Dat maakt het best wel ongemakkelijk.'

Maar hij begrijpt ook waarom hij er niet over peinst vrijwillig salaris in te
leveren - tegen het gevoel van zijn eigen kijkers in. 'Ik draai drie banen
tegelijk. Ik werk elke dag van half 9 tot 12uur 's avonds. Dat is heftig. Als ik
er een rotzooi van zou maken, geef me op mijn falie, maar dat is niet zo. Wij
hebben geen overhead, geen secretaresses, geen woordvoerders. Wij krijgen een
budget en daarmee doen we het. In mijn vorige baan bij GeenStijl verdiende ik
veel meer. En als de wet me voorschrijft minder te gaan verdienen, ben ik de
eerste die meedoet.'

Dat is vooralsnog geen groot probleem. Met de nieuwe Wet Normering Topinkomens
verdwijnt iedereen rond de twee ton vanzelf van de lijst, omdat pensioenen en
onkostenvergoedingen niet langer worden meegeteld. Bovendien raakt de wet alleen
bestuurders, waardoor bijvoorbeeld alle luchtverkeersleiders(75), medisch
specialisten en presentatoren van de publieke omroep gewoon mogen blijven
verdienen wat ze verdienen. Er is bovendien een overgangsregeling van zeven
jaar, zodat mastodonten als voorzitter Aalt Dijkhuizen van de universiteit in
Wageningen (346.496 euro, plus een indrukwekkende reeks betaalde nevenfuncties)
- hun tijd wel uitzitten.

'Het probleem', zegt bestuursvoorzitter Bert Meijering van Woonkracht10, een
woningcorporatie uit Zwijndrecht (209.975 euro), 'is de nieuwe generatie'. Want
wie vanaf nu een topbaan accepteert in de publieke sector, moet wel aan strenge
regels voldoen. 'Ik vraag me af of er straks wel mensen te vinden zijn die voor
60duizend euro een kleine corporatie willen leiden.'

Meijering gaat er 'fors' op achteruit, zegt hij, 'en dat begrijp ik, er is
scheefgroei ontstaan, het is goed daar in de context van de tijd eens met elkaar
naar te kijken.' Tegelijk gebruikt hij ook het woord 'hetze', zoals Henri Plagge
(196.949 euro), bestuursvoorzitter van De Zorgboog in Bakel het woord
'heksenjacht' gebruikt.

Meijering: 'We doen met z'n allen een beetje alsof je besmet bent als je in deze
groep zit. Laten we niet in een maatschappij terechtkomen waar niets meer wordt
gegund.'

Plagge: 'Wat Plasterk doet, is alles op één hoop gooien. Er zijn allerlei
onderliggende systemen gecreëerd die een normering geven van wat redelijk is.
Plasterk zet het beeld neer dat iedereen maar wat doet. Dat is voor de bühne.'

Hij vindt, net als veel lotgenoten, de discussie over topsalarissen vrij
nutteloos. 'Het voegt niet veel toe aan de uitdagingen waar we in Nederland voor
staan.' En: 'Ik zou niet weten waarom ik vrijwillig loon zou gaan inleveren.'

'Fout op de lijst'

Niet iedereen op de lijst is een veelverdiener. Er staan mensen op die een
vertrekregeling kregen, zoals een inkoper bij de thuiszorg in Lichtenvoorde
(291.937 euro), of een hondengeleider van de politie in Nijmegen (279.059 euro).
Sommigen zijn vreselijk boos, omdat ze vinden dat er fouten zijn gemaakt in de
berekening.

Elise Hoorn, directeur van de kleine woningcorporatie Van Alckmaer, (655.746
euro), laat weten dat er ten onrechte een pensioenreservering van vier ton bij
haar inkomen is opgeteld.

En Thom Aussens (391.045 euro) van de kleine woningcorporatie Trudo in
Eindhoven, zegt dat 'jullie journalisten beter je werk moeten doen'. Bij zijn
inkomen is de afkoop van zijn variabele beloning opgeteld, 164duizend euro. De
Range Rover die hij reed van de zaak, heeft hij met terugwerkende kracht privé
gekocht, zodat hij weer keurig onder de balkenendenorm valt. 'Ik had een eigen
bedrijf en een uitermate riant inkomen. Ik heb bewust een stap terug gedaan,
omdat mijn hart ligt bij de publieke zaak.'

LOAD-DATE: 11 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              157 of 161 DOCUMENTS



                                 de Volkskrant

                            11 januari 2013 vrijdag

'Peppersprayzou ons vanpas komen';
Reportage Private beveiligers

BYLINE: Van onze verslaggever Pieter Smit

SECTION: Binnenland; Blz. 11

LENGTH: 584 woorden


Private beveiligers mogen niet meer dan gewone burgers. Daarom valt het niet
altijd mee om mensen tot de orde te roepen.

Van onze verslaggever

Pieter Smit

haarlem Veel last van gewelddadig gedrag heeft Cliff Martis niet. 'Het zal wel
door mijn postuur komen', zegt de 36-jarige beveiligingscoördinator, waarna hij
achteroverleunend een brede grijns laat zien. Hij is als beveiliger van het
private beveiligingsbedrijf Alpha Security ingehuurd door de gemeente Haarlem.
Op een scherm met zestien kleine beeldjes kan hij iedere hoek in publiekshal
Raakspoort, waar tal van gemeentelijke diensten zijn gevestigd, in de gaten
houden.

Martis en zijn twee collega's zijn er voor de rust in het gebouw. Ze moeten
ervoor zorgen dat iedere bezoeker zich aan de huisregels houdt. Dat ze het
personeel netjes bejegenen, geen foto's maken en niet roken of drinken. Maar bij
het uitvoeren van hun taak hebben ze geen enkele bevoegdheid die een
willekeurige burger niet heeft. Als bezoekers bij aanhoudende onrust het pand
niet willen verlaten, dan wordt de politie gebeld.

In toenemende mate doen bedrijven een beroep op private beveiligers. Sinds 1980
is hun aantal verdrievoudigd tot 32 duizend. De Nederlandse Veiligheidsbranche
kwam woensdag met de agressie- en geweldscijfers tegen private beveiligers.
Tweederde zegt weleens slachtoffer te zijn van agressie of geweld. Reden voor de
veiligheidsbranche ervoor te pleiten dat agressie tegen beveiligers net zo zwaar
moet worden bestraft als geweld tegen hulpverleners.

Op een apart scherm kan Martis met een joystick een willekeurige plek in de
glazen ontvangsthal bekijken. Hij noemt een deel van de bezoekers van Raakspoort
een 'lastige doelgroep'. Mensen komen verhaal halen over een parkeerboete of een
uitkering die is stopgezet. Ook moeten daklozen zich geregeld melden om in
aanmerking te komen voor de nachtopvang van het Leger des Heils. 'Dat gaat wel
eens gepaard met emoties', zegt Martis. 'Het is aan ons om mensen ervan bewust
te maken dat agressie ze alleen maar verder van huis brengt.'

Het ontbreken van extra bevoegdheden veroorzaakt volgens Martis soms onnodig
moeilijke situaties. Sommige bezoekers weten dat private beveiligers niks mogen.
Hij ziet zijn werk dan ook als een kunst. 'Er wordt veel van ons verwacht', zegt
hij. 'Maar we moeten het kunstje vervolgens klaren zonder dwangmiddelen.'

Vooral in de horeca, waar hij ook vaak voor de deur heeft gestaan, is dat
lastig. Het moet volgens hem wel heel gek lopen wil de politie bijvoorbeeld een
nachtclub betreden. 'Aan ons de taak om de raddraaiers netjes naar buiten te
begeleiden', zegt Martis. 'Dat is lastig manoeuvreren. Voor je het weet sta je
aan de verkeerde kant van het strafbankje.'

Martis pleit ervoor dat private beveiligers in sommige omstandigheden
pepperspray en handboeien mogen gebruiken. Hij verbaast zich erover dat
waardetransporteurs geen wapens mogen dragen en dat mobiele surveillanten alleen
naar alarmmeldingen bij bedrijfspanden rijden. 'Je hebt geen idee wat je daar
aantreft.'

Hij pleit ook voor betere samenwerking met de politie, zijn vorige werkgever.
Politieagenten kunnen beveiligers van waardevolle adviezen voorzien,
bijvoorbeeld wat te doen als je een wapen vindt bij een bezoeker van een
nachtclub.

Onder zijn zwarte colbert met beveiligers-V draagt Martis een 'klein' kogelvrij
vest. Maar hij heeft in Haarlem alleen een keer last gehad van verbaal geweld.
'Een dame vond het nodig om racistische opmerkingen tegen mij te maken. Maar die
herhaal ik liever niet.'

LOAD-DATE: 10 January 2013

LANGUAGE: DUTCH; NEDERLANDS

GRAPHIC: Cliff Martis: 'We doen een kunstje dat best lastig is.'Foto Julius
Schrank

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              158 of 161 DOCUMENTS



                                 de Volkskrant

                            11 januari 2013 vrijdag

Volkseigen nieuws;
Nausicaa Marbe

BYLINE: Nausicaa Marbe Nausicaa Marbe

SECTION: Opinie en Debat; Blz. 31

LENGTH: 752 woorden


Alleen al om haar excentrieke verschijning was ze een bijzondere correspondente.
Rare jasjes die op militaire uniformen lijken, bungelende sieraden, textiel in
het haar: Marjon van Royen is niet alleen een onconventionele vrouw, maar ook
een onconventionele journaliste.

Een carrière lang bericht ze al vanuit Latijns-Amerika, met vuurvaste
rokersstem. Liefst over de 'gewone man', maar wel met relevante voorbeelden die
economische en politieke veranderingen weerspiegelen. Die aanpak verveelt niet,
omdat Van Royen daar komt waar je als toerist of zakenman zelden zult belanden.
Wat wil de kijker op zijn canapé nog meer? Bovendien getuigt het Journaal, door
zo'n lastpost met uitgesproken voorkeuren in dienst te houden, van lef en
voorkomt daarmee uniformiteit.

Maar nu zet de NOS Van Royen aan de kant. Niet om wie ze is, wordt beweerd, maar
omdat een roulatiesysteem moet voorkomen dat correspondenten 'vastroesten'.
Alsof iedereen inwisselbaar is. Alsof ervaring op een specifiek terrein tot
onkritische journalistiek leidt. Alsof zorgvuldige journalistiek niet door
talent en inhoud, maar door een door Hans Laroes bedacht rooster ontstaat. Al
met al getuigt zo'n ontslag van wantrouwen jegens correspondenten die van een
standplaats hun levenswerk maken.

Afgelopen zaterdag stond in deze krant een interview met Van Royen. Een
onthullend gesprek over vele misverstanden die geleid hebben tot de
veelbesproken vernieuwing van het NOS Journaal. Zo blijkt dat dezelfde
buitenlandredactie die correspondenten met een 'frisse blik' wil, liefst in
Hilversum bepaalt waar die correspondenten op af moeten gaan. De frisse blik
krijgt vastomlijnde items opgedrongen. Het wordt nog erger: de NOS durft pas een
buitenlands item aan, als het elders verschenen is, zegt Van Royen. Als dat zo
gaat, vraag je je af waar die 'frisse blik' nog voor nodig is. Misschien wordt
daar gewoon een 'frisse kop' mee bedoeld, een nieuw smoel voor de kijker die
geacht wordt zich gauw te vervelen.

Dit gebrek aan zelfvertrouwen is funest, omdat het de kern en kracht van een
actualiteitenuitzending aantast. Waar het inzicht in wat wel of geen nieuws is
ontbreekt, versukkelt de nieuwsgaring en raakt de journalistiek in het slop.
Zo'n houding ondermijnt het gezag dat een instituut als het Journaal moet
hebben. Ook geeft het akelig te denken over de zo vernieuwingslustige NOS.

Neem het adagium dat alles Nederlandser moet. Buitenlandse items moeten liefst
een vaderlandse invalshoek hebben, ontdekte Van Royen. Achter deze missie gaat
vermoedelijk het waanidee schuil dat de kijker alleen in het volkseigene (wat
dat ook mag zijn) geïnteresseerd is. Birma, Peru, Angola? Mag, als daar een
Nederlands verhaal te vinden is. De wereld op z'n kop: buitenlandnieuws dat de
wijde blik op de wereld reduceert tot nationale navelstaarderij.

Ziehier de paradoxen die het NOS Journaal parten spelen. Door op Nederland te
focussen wil het Journaal een breder publiek bereiken, maar het nieuws wordt
daardoor benauwder en onbenulliger en voor steeds minder mensen relevant. Het
nationaal gefixeerde Journaal wil bindend en herkenbaar zijn door veel folklore
en boulevardnieuws. Maar door uitzendingen die urgente items missen en door
nieuws en non-nieuws door elkaar te husselen, fragmen- teert het Journaal en
laat het de kijkers vervreemd en verweesd achter.

Want het is niet het nationale element dat kijkers aan de NOS bindt, maar de
herinnering aan de decennialange garantie van informatie en kwaliteit. Wie naar
het nieuws kijkt, doet dat in de hoop dat hij daar een concentraat aan
intelligent behandeld, urgent nieuws aantreft. Dat hij even gevrijwaard is van
de prietpraat en klungeligheid die elders zo breed floreren.

Ouderwets? Nee, wel een solide opvatting over een nieuwsprogramma. Over een
instituut dat gezag uitstraalt omdat je erop kunt vertrouwen dat het zich
gidsend opstelt en niet in niksigheid en leut vervalt. Omdat het ook zijn minder
intelligente kijkers respectvol degelijke informatie voert en niet behandelt als
kleuters die je moet lijmen met verhalen over dansende aapjes.

Voorlopig gaat deze neergang door. Maar op een dag, als het Journaal werkelijk
is verworden tot een tweede Hart van Nederland waarin de Tweede Kamer of het
Witte Huis slechts als moetjes voorkomen, zie ik de boel kantelen. Dan zal een
nieuwe hoofdredacteur besluiten dat het nieuws in ere hersteld moet worden.

Hopelijk vindt hij tegen die tijd journalisten die nog weten hoe het moet.

Eens zal een nieuwe hoofdredacteur het nieuws in ere herstellen

LOAD-DATE: 10 January 2013

LANGUAGE: DUTCH; NEDERLANDS

GRAPHIC: Nausicaa Marbe is schrijfster.

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              159 of 161 DOCUMENTS



                                 de Volkskrant

                           10 januari 2013 donderdag

Man Bijt Hond kijk je zo Televisie;
cursus kijken naar man bijt hond

BYLINE: Door Bram van Dijk Foto Nadja Kieft

SECTION: V Media; Blz. 14

LENGTH: 1339 woorden


'De stem' praat niet de hele dag zo en de grootste uitdagingen zijn de
'aanbelitems'. In onze reeks kijkcursussen: Veertien plezierverhogende weetjes
over Man Bijt Hond. Door Bram van DijkFoto Nadja Kieft

Al veertien jaar is Man Bijt Hond een begrip. Een tv-rubriek over 'menselijke
schatten achter Nederlandse voordeuren'. Een beetje gek mag, maar aan afzeiken
doen de makers niet. 'We willen de mensen heel laten.'

1'Een hond die een man bijt, is geen nieuws. Een man die een hond bijt wel.'

Toegeschreven aan de Britse krantenmagnaat Alfred Harmsworth (1865-1922), aan
New York Sun-redacteur John B. Bogart (1848-1921) en aan de Amerikaanse
journalist Charles Anderson Dana (1819-1897). Wie van de drie het ook het
bedacht heeft: veertien jaar is lang voor een dagelijks programma. Een groot
gedeelte van de redactie is trouw. 'Het duurt even voor je het programma in je
vingers hebt,' zegt Ans Jepkes, al tien jaar eindredacteur. 'En als je het dan
door hebt, wil je het blijven doen.' Al die jaren rijdt Man Bijt Hond heel het
land door 'op zoek naar menselijke schatten achter Nederlandse voordeuren',
zoals ze het zelf omschrijven. Onlangs werd per abuis bij dezelfde deur
aangebeld als jaren geleden.

2Elke uitzending begint met een 'hotdog', oftewel een 'hottie'.

Een linedancevereniging uit Soest brengt een eredans voor de slachtoffers van de
schietpartij in Newton, Amerika. Bultrugfluisteraar John heeft gehoord dat
bultrug Johannes niet geholpen wil worden. Iets 'op z'n Man Bijt Honds'
vertellen is een begrip, in de televisiewereld en op mediaopleidingen: het
nieuws laten vertellen door 'de gewone Nederlander'.

Items zonder houdbaarheidsdatum heten 'colddogs', meestal de typische portretten
van bijzondere karakters. De grootste uitdaging voor de verslaggever zijn de
'aanbelitems', 'Hond aan tafel' en 'Van Kwakkel tot Tjallewal', waar bij
willekeurige huizen achter de voordeur wordt gekeken.

3Het Man Bijt Hond-gevoel ontwikkelen kost tijd.

Oké, die man heeft een uitgebreide asbakkenverzameling, maar wat zit erachter?
Woont hij op een bijzondere plek? Alleen? Of juist altijd mensen om zich heen?
En waarom? En hoe is zijn liefdesleven/familiegeschiedenis? Die tweede laag is
belangrijker dan de verzameling. Dat is ook het moeilijke van het redacteursvak:
door de telefoon moet je achterhalen of iemand boeiend genoeg is voor Man Bijt
Hond.

4'Of-ie praat' is niet van belang.

Bij andere programma's is een goede praatratio van een gast een eis. Kan degene
die we willen filmen zich goed verstaanbaar maken? Maar zet je bij Man Bijt Hond
alleen de quotes achter elkaar, dan hou je niks over, aldus editor Menno Paap.
Zo mogelijk bereidt een redacteur een onderwerp tot in de puntjes voor. De
verslaggever spreekt de hoofdpersoon van het filmpje van tevoren nooit. Hij
wordt gevoed door het verslag van een redacteur, zodat

hij weet welk verhaal er te halen valt. Aan hem de kunst om dit, en hopelijk
meer, op te diepen.

5Stagiaires worden liefkozend 'hertjes' genoemd.

Omdat ze vrolijk door de reguliere redactie dartelen en in het begin springerig
zijn. Elk half jaar krijgt het programma zes nieuwe stagiaires. Allereerst omdat
het praktisch is - bij de Babbelbox gaat er altijd eentje mee. Maar ook om een
leerruimte te bieden. In de regel hebben ze drie maanden nodig om aan te voelen
wat een Man Bijt Hond-onderwerp is en wat niet. Af en toe stroomt er een door
naar een redacteursfunctie. Als hun half jaar om is, maken de stagiaires een
parodie-uitzending die op de afscheidsborrel wordt bekeken. Op de redactie hangt
een familiaire sfeer. Elke dag wordt met z'n allen naar 'de dump' gekeken, de
laatste versie van de uitzending.

6'De stem' praat niet de hele dag zo.

Michael Abspoel is elke dag een half uurtje bezig met het inspreken van de
teksten. Dan zet hij zijn van nature karakteristieke stem extra aan. Volgens hem
is het de kunst om kleine onderwerpen als wereldnieuws neer te zetten en
andersom. De rest van de dag is hij als een van de twee samenstellers (samen met
de eindredacteur) verantwoordelijk voor de inhoud. Als Abspoel op vakantie is,
is Maxim Hartman de stem.

7Eén redacteur maakt elke dag de Babbelbox.

De rondreizende spreekbuis die we vaak terugzien in DWDD's De TV Draait Door.
Mensen met persoonlijke verhalen beantwoorden een dagelijks veranderende vraag;
de Babbelbox staat elke week op een andere plek in het land. De redacteur
spreekt ter plekke mensen aan van wie ze denkt dat ze boeiend zijn. Sommige
melden zich zelf bij de spreekdoos, maar die halen de uitzending zelden. In de
auto terug naar de redactie wordt een voormontage gemaakt.

8'Waar vinden jullie die mensen?' is de meest gestelde vraag van
buitenstaanders.

Sommige redacteuren spreken mensen op straat aan. Tips van kennissen en kijkers
werken ook. In kleine dorpjes wordt nog wel eens de kroeg binnengelopen met de
vraag of iemand iemand kent met een bijzonder verhaal. De Veerkampjes, de
succesvolle langlopende serie over een Amsterdamse familie, werden bij toeval
gevonden tijdens een aanbelitem. Bij de Babbelbox komen veel markante types
voorbij die wellicht nog boeiend zijn voor een reportage. Als ze erg bijzonder
zijn zelfs voor een serie. Aanspreken, kijken wat het verhaal is en
telefoonnummer scoren.

9De mascotte, een getekende zwart-witte hond, heeft een vissenstaart.

Man Bijt Hond is een bedenksel van Vlaams productiehuis Woestijnvis, vandaar.
Woestijnvis bedacht ook De Slimste Mens en Wie is De Mol? In België bestaat het
programma sinds 1996, twee jaar langer dan bij ons, en gaf het eerder de
vloekende Kabouter Wesley een podium. In het begin keken de bedenkers over de
schouder mee, maar al snel kreeg de NCRV de volledige vrijheid.

10Man Bijt Hond is diep in de samenleving geworteld.

Tijdens de kerstdagen organiseerde het Nationaal Ouderenfonds diners voor
kwetsbare ouderen. Daar werden duizenden doosjes vragen uitgedeeld uit hun
rubriek Levensvragen, natuurlijk met het hondje op de voorkant. Er zijn Man Bijt
Hond-badhanddoeken, -kussens, -mutsen, -tablethoezen, -horloges en, sinds de
laatste NCRV-ledenwerfcampagne, Man Bijt Hond-theelepeltjes.

12'Onthoud je eerste indruk en kijk of die uiteindelijk klopt.'

Is de kijktip van 'de stem' Abspoel. 'Je zult zien dat je vaak op het verkeerde
been wordt gezet.' Editor Paap heeft daar een trucje voor: in het begin van het
filmpje zet hij zo veel mogelijk vooroordelen achter elkaar. Om die daarna weer
onderuit te halen.

13De afsluiter Ons Kent Ons is 'de bonbon van het program'.

Zo noemen de Vlamingen het. Deze sketch is er al vanaf de eerste aflevering, net
zoals de Babbelbox. Doel is om op een grappige ironische manier te laten zien
wat voor volkje we zijn. Op dinsdag worden de sketches opgenomen voor de hele
week. Co-auteur is Hans Dekker, die ook als verslaggever werkt.

14De mensen die op tv komen, zijn na de uitzending zo goed als altijd blij.

Meest gehoorde klacht: 'Dat ene pronkstuk van mijn verzameling is niet op tv
gekomen.' Op de redactie is er regelmatig discussie over wat wel of niet moet
worden uitgezonden. Bijvoorbeeld over de reportage van Kees Fiets, die tegen
zijn fietsen sprak en orgasmes kreeg tijdens het fietsen. 'Maar Kees Fiets is er
dolgelukkig mee', zegt Jepkes. 'En in zijn dorp is het nooit een issue geweest.'

Aan mensen tegen zichzelf in bescherming nemen, heeft ze een hekel. 'Ik vind het
iets verhevens hebben als wij voor anderen gaan bepalen wat ze wel of niet mogen
willen.' 'Met genade gemaakt' vonden ze een mooi compliment van Matthijs van
Nieuwkerk toen ze tien jaar bestonden. Abspoel: 'We willen de mensen heel
laten.'

Man Bijt Hond wordt elke werkdag om 18.50 uur uitgezonden op Nederland 2.

Kees Fiets Op de redactie van Man Bijt Hond is er regelmatig discussie over wat
wel of niet moet worden uitgezonden. Zo ook bij de reportage over Kees Fiets,
die tegen zijn fietsen spreekt en orgasmes krijgt tijdens het fietsen. 'Maar
Kees Fiets is er dolgelukkig mee', zegt eindredacteur Jepkes. 'En in zijn dorp
is het nooit een issue geweest.' Het filmpje is op YouTube terug te zien:
http://tinyurl.com/aqxexyx

LOAD-DATE: 9 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              160 of 161 DOCUMENTS



                                 de Volkskrant

                            5 januari 2013 zaterdag

Rafael van der Vaart en andere fenomenen;
De Twaalfde ManPaul Onkenhout

SECTION: Sport; Blz. 39

LENGTH: 657 woorden


Negen jaar geleden verscheen er een boek met de titel Rafael Ferdinand van der
Vaart, Fenomeen. Dus ik begreep het als nieuwsconsument wel, de aandacht voor
het opzienbarende scheidingsnieuws op televisie en in de kranten. Van der Vaart
is pas 29 jaar, maar al bijna een decennium lang een fenomeen.

Ook zijn vrouw Sylvie is een fenomeen. Het komt niet vaak voor dat twee
fenomenen besluiten hun huwelijk te beëindigen, en vrijwel nooit nadat hij haar
op oudejaarsavond een klap heeft gegeven.

Een beroemde voetballer, een beroemde presentatrice die door heel Duitsland
wordt aanbeden, een klap, een imperium dat wordt bedreigd, een A-merk dat op
springen staat - als de NOS dit nieuws zou hebben genegeerd, zoals boze
rechtlijnigen wilden, zou de omroep zijn publieke taak schromelijk hebben
verwaarloosd.

Er was ooit een tijd dat een voetballer gewoon een voetballer was. Anderhalf uur
per week was hij een fenomeen, zondagmiddag van half drie tot kwart over vier.
Na de wedstrijd was hij weer een gewone burger die sigaren verkocht,
verzekeringen afsloot of op een andere eerzame manier de kost voor zijn gezin
verdiende.

Dat veranderde in de jaren negentig, in een tijd dat het Nederlandse voetbal een
periode van bloei doormaakte. Nadat Ajax in 1995 de Champions League had
gewonnen, zei iemand op een dag dat voetballers popsterren waren geworden. Het
klopte. Langzaam maar zeker schoof het voetbal op naar de entertainmentindustrie
en werden voetballers fenomenen.

Ze werden uitgenodigd voor filmpremières, speelden mee in tv-quizzen, kregen
bezoek van Ivo Niehe met een cameraploeg en werden achtervolgd door fotografen
en verslaggevers van roddelbladen en door een grote schare fans en groupies.

We zagen hoe ze woonden (wit lederen bank), hoe blond hun vriendin was (erg),
hoe hun kinderen opgroeiden (in weelde) en lazen, ook in de ernstige kranten en
tijdschriften, in grote persoonlijke interviews hoe zij over het leven en zo
dachten. Sterren waren geboren.

Het boek van Mark van den Heuvel, Rafael Ferdinand van der Vaart, Fenomeen, werd
destijds gepresenteerd in café Soccer World in de Arena. Freek de Jonge was er
ook. Hij gaf het eerste boek aan Van der Vaart en zei dat hij hoopte dat de
jonge voetballer geen hoer van zichzelf zou worden, iets waar wij allemaal even
over na moesten denken, maar wat klonk als een goed advies. Sylvie straalde
urenlang.

Ik herinner me de bijeenkomst goed. Het barstte van de fotografen en de
cameraploegen die zich verdrongen rondom het stel. Het stond in geen verhouding
tot de aanleiding van de bijeenkomst, de presentatie van een boekje over een pas
21-jarige voetballer die talentvol was, maar nog veel te bewijzen had.

Dat gold ook voor zijn vriendinnetje. Sylvie Meis speelde in de tv-serie Costa!
en was vj bij TMF. De belangstelling was zo groot door de som der delen: hij en
zij waren samen drie. Daarom was zelfs Regilio Tuur even op zijn scootertje
vanuit de P.C. Hooftstraat naar de Arena getuft. Van der Vaart en Meis vormden
een ijzersterk koppel.

Woensdag zat ik met chips en sinas om 18.15 uur klaar voor de ingelaste
uitzending van Shownieuws op SBS 6. De imagodeskundigen Fulco en Rudy, de
schijnheilige opmerkingen van presentator Beau van Erven Dorens, de onbewezen
stellinkjes van Evert Santegoeds, 'goede kennis' Hans Kraay die zei dat we
allemaal ontzettend zijn geschrokken, het was geweldig.

Beau: 'Je mag natuurlijk nooit je vrouw slaan.'

En, nóg beter, aan het eind van een extra tv-uitzending waarin de meest
onbenullige details werden opgepompt tot uiterst belangrijke wetenswaardigheden:
'Laten we hopen dat de media ze met rust zullen laten.'

Er zijn nog steeds mensen die zich ertegen verzetten dat de werelden van het
voetbal en het entertainment in elkaar zijn geschoven. Daarmee ontnemen ze
zichzelf enorm veel plezier.

Paul Onkenhout is redacteur van de Volkskrant.

Reageren?

twaalfdeman@volkskrant.nl

Zelfs Regilio Tuur was op zijn scootertje even naar de Arena getuft

LOAD-DATE: 4 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved

                              161 of 161 DOCUMENTS



                                 de Volkskrant

                            3 januari 2013 donderdag

Hij gelooft in wij Leven;
Interview Britse filosoof Simon Critchley

BYLINE: Door Matthea Westerduin

SECTION: V Opening; Blz. 18

LENGTH: 1881 woorden


De westerse mens denkt toe te kunnen zonder geloof. Onzin, zegt de atheïstische
filosoof Simon Critchley. Zonder geloof geen moraal. We moeten weer een slecht
geweten krijgen.Door Matthea Westerduin

Zijn vader was atheïst en 'te slim voor religie', zijn moeder was
rooms-katholiek, maar zag zelden een kerk van binnen. Zelf heeft hij een
hartgrondige hekel aan de Anglicaanse kerk.

Toch staat Faith of the faithless van de atheïstische Britse filosoof Simon
Critchley bol van de verwijzingen naar de apostel Paulus, een vroege leider van
de christelijke kerk, en naar vrouwelijke middeleeuwse mystici.

Politiek en filosofie hebben religie nodig, stelt Critchley. En dan heeft hij
het over twee vormen van religie. Politiek kan niet zonder wat Critchley noemt
een publieke religie. Zo'n religie verwijst niet naar God, maar bindt mensen
door symbolen, rituelen en geloof. Zoals Feyenoorders gehecht zijn aan hun club
door de De Kuip, Coen Moulijn en hun geloof in Rotterdams arbeidsethos.

Voor filosofie is een andere vorm van religie belangrijk. Eén die is gebaseerd
op herlezen, het opnieuw interpreteren van religieuze teksten, zoals die van de
apostel Paulus.

Critchley wil vragen over geloof, hartstocht en toewijding weer op tafel
krijgen. 'De ziekte van deze tijd is ironie en pragmatisme. Het idee dat we
alles weten en niets geloven. Ik wil laten zien dat vragen over geloof niet stom
of reactionair zijn.'

Critchley formuleert zorgvuldig en bedachtzaam, onderwijl plukkend aan zijn
blouse. Zijn pijlen zijn niet gericht op religieuze fanatici. 'De grootste
vijand voor de politiek is het liberalisme dat de dominantie van de markt en de
rechtsstaat predikt. Heel Nederlands eigenlijk. Die vorm van liberalisme mist de
hartstocht die religie wel heeft.'

Bij de West-Europese politiek denk je niet direct aan religie.

'Toch wel. Denk aan het Nederlandse volkslied, vlaggen, de monarchie,
Sinterklaas, sport. Dat zijn manieren om een gemeenschap te creëren, ook als je
er ironisch tegenover staat. Die dingen betekenen iets. We kunnen wel naar
moslimfanatici in de Arabische wereld kijken en denken: wat een ellende. Maar
wij zijn net zomin vrij van religie als zij. We zijn ons er alleen niet van
bewust. Vanochtend was ik in Frankrijk, een land dat zich net als Turkije een
seculiere republiek noemt. Maar de scherpe scheiding tussen kerk en staat in
Frankrijk, de laïcité, is een vorm van religie: het is een geloofsartikel. De
discussie over hoofddoekjes illustreerde dat goed: moslima's die zich niet aan
dat geloofsartikel hielden, waren niet langer Frans.'

Waarom moeten we ons hier bewust van worden?

'In Amerika heeft politiek links lang gedacht dat geloof iets is voor rechtse
conservatieven, onder het mom van: wij hebben het recht en de rechtsstaat. Door
die houding hadden zij geen antwoord op het succes van de Tea Party. Die was
heel goed in staat religieuze en morele hartstochten aan te boren.'

Maar Amerika is een religieus land.

'In Nederland is het niet anders. Twaalf jaar geleden, nog voor de moord op
Fortuyn en Van Gogh, sprak ik over dit probleem met een groep Nederlandse
studenten. Hun reactie op mijn verhaal was: 'Oh, dat hebben we hier in Nederland
niet nodig. Hier is alles goed geregeld.' Maar nu denk ik: de Nederlandse
politiek is de afgelopen tien jaar rampzalig geweest. Er heerste een
zelfgenoegzaam secularisme. Fortuyn en Wilders hebben daarvan geprofiteerd. Zij
waren net als de Tea Party wel in staat religieuze sentimenten aan te boren.'

Het verhaal van Wilders over Henk en Ingrid en Nederlandse waarden is volgens
Critchley een illusie, een geloof. 'Maar je kunt daar een ander verhaal
tegenover stellen: bijvoorbeeld dat de Nederlandse identiteit is geworteld in
handel, afhankelijkheid en openheid. Een idee van Nederland als een land waar
mensen worden ontvangen en weer vertrekken. Dat zou een politiek project kunnen
zijn.'

Critchley stelt voor de ene fictie te bestrijden met de andere. Dat werkt voor
de politiek, maar ook voor de filosofie, ook die heeft geloof nodig. Daarmee
reikt Critchleys boek verder dan een analyse van de verhouding tussen politiek
en religie. Het gaat hem om wat het betekent mens te zijn in relatie tot
anderen. Wat we van onszelf kunnen verwachten en hoe lief te hebben. Voor die
vragen leunt hij op het opnieuw lezen en interpreteren van religieuze en
filosofische teksten. In het bijzonder die van de apostel Paulus, auteur van
brieven uit het Nieuwe Testament, en teksten van vrouwelijke, middeleeuwse
mystici, zoals Hadewijch. Haar lyrische poëzie draait om het verlangen één te
worden met God.

Wat trekt u zo aan in christelijke denkers?

'Aan het begin van mijn studie las ik voor het eerst theologische werken van de
christelijke wis- en natuurkundige Blaise Pascal. Ik was compleet van mijn stuk.
Ik had een heel sterk besef van de dood van God; dat het leven zinloos is. Niet
omdat ik van mijn geloof was gevallen, ik was sowieso verward, daar had ik
blijkbaar geen religieuze teleurstelling voor nodig. Toen las ik Pascal die
schrijft dat de menselijke conditie bestaat uit verwarring, ellende en
verveling. Ja, dat klopt wel zo'n beetje, dacht ik toen.' Hij lacht. 'Het
pessimisme van het jodendom en het christendom over wat het betekent mens te
zijn spreekt me erg aan.'

Dat klinkt niet erg hoopvol.

'Bij Paulus, maar ook bij de kerkvader Augustinus of bij Pascal staat de vraag
centraal: hoe is het voor een mens om radicaal te veranderen en anders naar de
wereld te kijken? Ze beschrijven de ervaring van een bekering; Augustinus'
bekering toen hij een passage las uit de brieven van Paulus, Pascals nacht van
vuur. Naar die hartstocht en toewijding ben ik op zoek en die zie je te weinig
terug in de filosofie. Filosofie is vaak iets wat slimme mensen doen om nog
slimmer te worden. Ik snap niet waar dat goed voor is.'

U schrijft dat voor u niet langer de vraag centraal staat hoe te leven, maar hoe
lief te hebben.

'Mijn vorige boek verdedigt het idee van een filosofische dood, dat filosoferen
bestaat uit leren hoe te sterven. De Griekse filosoof Socrates is daar een goed
voorbeeld van. Hij hield zelf de controle over zijn dood en bepaalde wanneer en
hoe hij zou gaan. Maar daar zit iets egoïstisch en liefdeloos in. Toen stuitte
ik op de geschriften van middeleeuwse mystici, zoals Hadewijch.'

Wat kunnen we leren van die mystici?

'Dat liefde moeite kost en discipline vereist. Liefde is iets raadselachtigs
voor ons geworden. We hebben het gereduceerd tot een wederzijdse uitwisseling
van gunsten. Jij doet iets voor mij en ik doe iets voor jou. Het moet makkelijk
en aangenaam zijn. Op die manier kan ik ook houden van deze bloem of van een
kat. Maar ik verlang niet naar mijn kat.'

Waarom vindt u dit verhaal over de liefde maatschappelijk van belang?

'Niet alleen liefde, maar ook morele intuïtie moet je aanleren en trainen. Dat
was een belangrijke kracht van religieus onderricht in de maatschappij. Of
mensen het nu begrepen of niet, er was een soort vanzelfsprekende moraal. Je
bent iets verplicht aan de ander: het verhaal van de Barmhartige Samaritaan. Dat
die verhalen er niet meer zijn, brengt een risico met zich mee.

Zoals?

'Het staat er slecht voor. De religieuze verhalen zijn vervangen door een
illusie van onafhankelijkheid en autonomie. We denken dat we onze identiteit
kunnen vormgeven door opleidingen of op te treden in reality shows. Maar we zijn
helemaal niet onafhankelijk en autonoom. Veel religieuze tradities erkennen die
machteloosheid zonder lam te slaan. Het vroege christendom had geen enkele
macht, maar was wel in verzet tegen de macht, tegen het Romeinse Rijk. Toen
Paulus zich bekeerde werd hij van een Romeins staatsburger iemand zonder
identiteit. Hij was niemand meer. Zonder enige status produceerde hij een
revolutie, uit het niets, met niets.'

Moraliteit komt niet vanzelf, wil Critchley maar zeggen. Als illustratie noemt
hij een boek van Samuel P. Oliner. Die onderzocht waarom in de Tweede
Wereldoorlog sommige Nederlanders Joden lieten onderduiken en anderen niet. Hij
ontdekte dat de eerste groep van huis uit meer aandacht mee had gekregen voor
zorg en verantwoordelijkheid voor anderen. Zij konden beter hun eigen behoeften
opzij zetten.

Critchley: 'Ik ben een fervent voorstander van een slecht geweten. Wij hebben
een verantwoordelijkheid voor anderen, voor vluchtelingen en vreemdelingen. Ik
vind schuldgevoel fantastisch. Ik zou willen dat er meer schuldgevoel was in de
wereld. Pas dan zal de kans verkleinen dat mensen willekeurig worden verstoten
of vermoord.'

En zo heeft de atheïstische Critchley zijn eigen evangelie vormgegeven: net
zomin als een voetbalclub zonder clublied en hartstocht kan bestaan, kan de
politiek buiten een publieke religie. De aftakeling van de democratische
instituties is daar een illustratie van. Maar fundamenteler dan dat, is dat we
ons idee van autonomie moeten opgeven en ons trainen in de liefde. We moeten
onszelf veranderen. En als we daar een flinke dosis schuldgevoel voor nodig
hebben is dat geen enkel bezwaar. We zijn het de ander verschuldigd.

Simon Critchley was onlangs in Nederland op uitnodiging van debatcentrum
Soeterbeeck Programma voor zijn nieuwste boek The faith of the faithless.

Niemand weet wat Europa is

Politieke filosofie Na 'heel veel rock 'n' roll, een beetje drugs en een heel
klein beetje seks', maakte de Britse filosoof Simon Critchley op zijn 22ste pas
kennis met de universiteit. Sindsdien is hij in de filosofie op zoek naar de
passie die hij vond bij veel christelijke en joodse denkers. Critchley is
verbonden aan The New School in New York die altijd politiek geëngageerd is
geweest. In de jaren dertig was de universiteit een toevluchtsoord voor
wetenschappers die Nazi-Duitsland en het fascistische Italië moesten
ontvluchten. Eenzelfde politieke betrokkenheid is terug te lezen in het werk van
Critchley. Hij is geïnteresseerd 'in alles', maar richt zich vooral op politieke
en ethische filosofie. Momenteel legt hij de laatste hand aan een boek over
Hamlet. Eerder schreef hij How to stop living and start worrying (2010) en
Infinitely demanding (2007).

'Het verhaal van de Barmhartige Samaritaan is verdwenen en dat is riskant'

Willen we de Europese crisis begrijpen, dan zouden we de Franse filosoof
Jean-Jacques Rousseau wat beter moeten lezen. Dat is de stelling van Critchley.
Rousseau is de eerste moderne denker die stelt dat politiek niet zonder religie
kan. En daarmee doelt hij niet op een persoonlijke geloofsbeleving, maar op een
publieke religie, zoals die er was in de tijd van het Romeinse Rijk. Mensen
verbonden zich aan Rome door rituelen, symbolen en activiteiten. Critchley: 'De
natiestaat slaagde daar ook behoorlijk goed in door volksliederen, vlaggen en
historische verhalen. Er was een idee over wat het betekende Frans, Nederlands
of Duits te zijn. Bij sport kun je die nationale gevoelens nog goed zien. Maar
op Europees niveau is daar niets voor in de plaats gekomen.' Anders gezegd: in
Europa is nog geen equivalent voor Koninginnedag, 4 en 5 mei of Prinsjesdag.
Critchley: 'Er is geen duidelijk beeld van wat Europa is. Mensen vallen daardoor
terug op hun nationale identiteit, terwijl ze weten dat die eigenlijk niet meer
houdbaar is. De grote vraag voor Europa is: hoe kun je een Europese identiteit
creëren die niet alleen over economische belangen gaat.'

LOAD-DATE: 2 January 2013

LANGUAGE: DUTCH; NEDERLANDS

GRAPHIC: Simon Critchley: in Nederland heerste een zelfgenoegzaam
secularisme.Foto Fabian Brennecke

PUBLICATION-TYPE: Krant

JOURNAL-CODE: De Volkskrant


                       Copyright 2013 PCM Uitgevers B.V.
                              All Rights Reserved
