



Download Request: All Documents: 1-178
Time Of Request: Sunday, October 28, 2018  21:07:22

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2017) and leq(31/12/2017)))


Source: De Telegraaf
Project ID:



                               1 of 178 DOCUMENTS



                                  De Telegraaf

                           28 december 2017 donderdag
                                 Gehele Oplage

Prinsessenjurk

BYLINE: Rob Hoogland

SECTION: BINNENLAND; Blz. 05

LENGTH: 476 woorden


Nooit gedacht dat ik een hogere macht zou aanroepen, maar nu heeft zich zoveel
wanhoop in mij samengebald dat ik een poging waag: o, almachtige hemelse
kleier, verlos mij van de waanzin. Al was het maar tot het einde van 2017.

Gun ze mij, die vier waanzinloze dagen. Geef de rede in deze laatste halve week
alstublieft weer even voorrang boven de decadentie en de drammerij. Dat gegil
om genderneutraliteit, die ziekelijke inclusiviteitswaan, dat oeverloze gezeik
van de LHBTQI-gemeenschap: ik kan er niet meer tegen. De gewone burgers die de
samenleving op deze planeet voor 99,99 procent vormen, verdienen beter.

Lewis deelde een filmpje. Lewis Hamilton bedoel ik, de wereldkampioen Formule
1. Coole gast, die Lewis. Tikkie arrogant, maar van hem kan ik dat hebben. Hij
mag graag de big spender uithangen en slaat daarbij de goede doelen bepaald
niet over. Vraag het maar aan Education Africa, Great Ormond Street Hospital,
Harlem Children's Zone, The Honeypot's Children Charity en Unicef. En hij rijdt
harder dan Max.

Op dat filmpje was het kleine neefje van Lewis te zien. Daar is-ie gek op, op
die peuter. Zoals die peuter ook gek op hem is. Hij vindt oom Lewis een toffe
peer en kraaide dan ook van plezier toen hij door hem werd geplaagd. Want dat
was het: plagen. Meer niet. Lewis Hamilton dolde zijn neefje zoals heel veel
ooms hun neefjes dollen.

„Ik ben zo verdrietig nu. Moet je mijn neefje zien", zei Lewis met een
quasi-beteuterd gezicht, waarna hij zijn camera naar het in een jurk gehulde
jochie draaide.

„Waarom draag jij een prinsessenjurk?" vroeg hij toen. „Heb je die voor de
kerst gekregen? Waarom heb jij de Kerstman een prinsessenjurk gevraagd? Jongens
dragen geen prinsessenjurken!"

En dat kind maar lachen.

En wat geschiedde er vervolgens?

Vervolgens werd Lewis digitaal bestormd door de types die in Nederland vooral
worden gepersonifieerd door Mounir Samuel, vroeger Monique, getrouwd en daarna
zelfs nog even lesbisch, maar tegenwoordig een jongetje met een vlasbaard. Het
laat zich derhalve raden wat diens volgende schreeuw om aandacht zal zijn: een
kinderwens.

En ja hoor, de volgende dag reeds voelde Lewis Hamilton zich gedwongen zijn
verontschuldigingen aan te bieden. Hij had de toorn van de diversiteitsmaffia
over zich afgeroepen. Ongetwijfeld hadden ze hem toen ook al bij zijn werkgever
Mercedes aangegeven en bij de andere bedrijven die hem sponsoren. Zo werkt dat
in die doodenge kringen. Van mij zouden ze LHTBQI daarom mogen uitbreiden met
NSB.

„Mijn oprechte excuses voor mijn gedrag nu ik me realiseer dat het niet voor
iedereen acceptabel is, ongeacht waar je vandaan komt, om iemand te
marginaliseren of te stereotyperen", twitterde Lewis.

Die arme jongen.

Sorry, sorry!

Ik bedoelde: dat arme mens.

Vier dagen slechts, Heer.

Sorry, sorry!

Ik bedoelde: Opperwezen.

Zo werkt dat in die doodenge kringen

LOAD-DATE: 27 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               2 of 178 DOCUMENTS



                                  De Telegraaf

                           23 december 2017 zaterdag
                                 Gehele Oplage

Het wonder van saamhorigheid

SECTION: REPORTAGE; Blz. 26

LENGTH: 1425 woorden


'Nieuws zoals over Appie en Van der Laan drukt ons met de neus op de
fragiliteit en de eindigheid van het bestaan'

Een wonderlijk fenomeen was het. Spontaan posteerde een mensenmassa zich voor
de huizen van Ajax-voetballer Abdelhak Nouri en burgemeester Van der Laan.
Vriend en vijand verenigd in een hommage aan een geliefd mens. „Verwoorden
kunnen ze het niet, want eigenlijk weten ze niet precies waarom ze daar staan."

Zij aan zij stonden ze in de propvolle straat: moslim en niet-moslim, zwart en
wit, grachtengordel en Nieuw-West, Ajacied en Feyenoordfan. Vaak kemphanen,
maar op 14 juli stonden die honderden stoere mannen, vriend en vijand,
gebroederlijk voor het huis van Abdelhak 'Appie' Nouri.

Met betraande ogen scandeerden ze Appie, we love you! voor de Ajax-voetballer
die hersenschade opliep na een hartstilstand op het veld. Een vervreemdend en
wat on-Nederlands tafereel. Een dergelijke hommage lijkt meer voorbehouden aan
een zuidelijk temperament.

Maar op 20 september was het opnieuw raak. Op de Amsterdamse Herengracht, voor
de ambtswoning van burgemeester Van der Laan, verenigden de notaris, de
bouwvakker, de ambtenaar, de winkelier, de junk, de Marokkaan en de travestiet
zich. De stad zong voor zijn burgemeester en applaudisseerde minuten achtereen
voor de man op zijn sterfbed.

De vraag rijst waar deze massasolidariteit vandaan komt. „Voer voor
sociologen", zegt cultuurtheoloog Frank Bosman, maar hij waagt zich zelf ook
aan een uitleg. „In tv-interviewtjes zag ik dat mensen zelf ook niet weten
waarom ze daar staan. Zeggen ze tegen elkaar: 'Jij ook hier? Ja, jij ook? Ja,
ik had het gevoel dat ik hierheen moest, dat ik hier moest zijn.' Verwoorden
kunnen ze het niet, want eigenlijk weten ze niet wat ze daar moeten."

Onmacht

Filosofeert: „Mensen voelen onmacht om die jongen die in de bloei van zijn
leven werd geknakt. Ellendig nieuws zoals over Appie en Van der Laan drukt ons
extra met de neus op de fragiliteit van het leven en de eindigheid van het
bestaan. Als in een spiegel krijgen we onze eigen sterfelijkheid voorgehouden.
In die existentiële angst willen mensen dan een symbolische daad stellen. Een
stille tocht, applaudisseren, zingen, knuffelberen neerleggen en elkaars hand
vasthouden", zegt Bosman.

„Omdat ze het even niet meer weten, willen ze even één zijn, deel uitmaken van
het collectief. Het geeft de deelnemers een goed gevoel, en ook de
Journaalkijkers, maar ik betwijfel of dit op lange termijn een positief effect
sorteert."

En of het de direct betrokkenen goed doet. „Die hebben een ander soort
verdriet, maar als ik kijk naar de reactie van de familie van Appie en de vrouw
van Van der Laan, voelen ze zich wel gesteund. Terwijl de media juist verzocht
worden op afstand te blijven, mogen gewone burgers gerust dichtbij komen en hun
genegenheid tonen."

Een aantal Amsterdammers beloofde Van der Laan in een filmpje voor 'zijn' stad
te zorgen. Een bizar eerbetoon, een in memoriam voordat iemand überhaupt
overleden is. „Mooi voor de persoon in kwestie, ik hoop tenminste dat het Van
der Laan goed heeft gedaan. Ik denk dat hij het wel begreep, want hij toonde in
Zomergasten een fragment van Appie Nouri." Navrant, want andersom was Appie een
van de mensen die in mei de burgemeester in een filmpje een hart onder de riem
stak.

Sociaal psycholoog Hans van de Sande kan de spontane saamhorigheid niet anders
verklaren dan uit ons verleden. „We willen terug naar waar we vandaan komen.
Mensen zijn een sociale soort. We hebben anderen nodig, in je eentje red je het
niet, het is een kernwaarde. Solidair het woord zegt het al; één geheel. Als
één van ons wordt aangevallen, dan willen, nee, moeten we meehelpen in de
verdediging. Leden moeten bereid zijn zich op te offeren voor de groep."

Solidariteit van deze soort verklaart ook meteen waarom begin oktober nog
honderden vrijwilligers van 's ochtends vroeg tot 's avonds laat de bossen in
trokken, op zoek naar de vermiste Anne Faber.

Ideologie

Vroeger ontstonden groepen op een natuurlijke manier, zegt Van de Sande.
Stammen, families, een buurt, een dorpje in De Peel. Geografische
gemeenschappen die gemeenschappelijke belangen bewaakten. Als uitvloeisel van
de Verlichting - die de ratio centraal stelde - zijn die naar de achtergrond
verdwenen. Het besef kwam dat de mensheid één is, dat wij de hele wereld zijn."
De groepsvorming kreeg dus een ander, mondialer karakter. „Mensen splitsten
zich daarin weer op naar ideologie of religie. Marx wilde het kapitalisme
uitroeien: socialisten aller landen verenigt u, solidair met de
arbeidersklasse. De kerk zond missionarissen uit om de hele wereld
rooms-katholiek te maken."

Spelletje

Verleden tijd. „Solidariteit is nu meer een ethisch concept geworden. En dat
merk je. Die eeuwige strijd tussen Ajacieden en Feyenoordfans is niet meer dan
een gecultiveerd spelletje, en dat kon gemakkelijk plaatsmaken voor waar het
echt om gaat, verdriet om het lot van een begenadigde voetballer."

In heel veel wedstrijden werd na 34 minuten - Appies zelfverkozen rugnummer -
het spel stilgelegd. „En Eberhard van der Laan was een sympathiek en
charismatisch leider, daarmee vereenzelvigen mensen zich graag. Daarom voelde
zijn ziekte voor velen als een persoonlijk verdriet. Op die gracht wilden ze
zich verbonden voelen met anderen. Puur verstandelijk is dat niet te
beredeneren."

Ook massapsycholoog Jaap van Ginneken refereert aan vroeger. „Die saamhorigheid
komt voort uit heimwee naar het gevoel van pak 'm beet vijftig jaar geleden.
Toen gingen wij katholieken naar de katholieke kruidenier, en de protestanten
naar de protestantse melkboer. In de verzakelijkte wereld is dat gevoel ergens
bij te horen weg. Bij Amazon of Bol.com weet je niet waar die club voor staat.
Met de verstedelijking is het leven anoniemer geworden, en mensen willen graag
gezamenlijk dingen beleven. Doen we dat nu vooral virtueel, ook in het echt
blijven we hunkeren naar verbondenheid. Samen Aan de Amsterdamse grachten
zingen voor de burgemeester die Amsterdam een lieve stad noemde. Een
bijvoeglijk naamwoord dat in deze context niet snel wordt gebruikt, dat sprak
mensen aan en smeedde een speciale band. 'Wij zijn lief!' En ze werden het."

Ongemakkelijk

Mentaliteitshistoricus Henri Beunders kreeg een wat ongemakkelijk en 'eng
gevoel' bij die aubade aan Van der Laan. „Ik kende hem en hij was ook goed,
maar nu wílde iedereen heel erg dat hij de beste burgervader ooit was. Een
persoonsverheerlijking, hij werd op het schild gehesen. Kennelijk heeft men
behoefte aan authentieke figuren, aan a few good men." Beunders grapt: „Maak
daar maar gauw people van, voor ik de vrouwenbeweging over me heen krijg."

Collectieve rouw kennen we al heel wat jaren. „Maar wat er nu aan de hand is,
is anders dan de publieke tranen bij de dood van Pim Fortuyn in 2002 en die van
Hazes in 2004. Toen nam 'het volk' afscheid van zijn helden. Dat was nu niet
aan de orde."

„In onze kille wereld van macht en geld, is er steeds meer boosheid dat het
leven niet altijd één doorlopend groot succes is. Maar niet iedereen kan aan de
succes-eis voldoen. Al decennia heerst er, in toenemende mate, de
slachtofferitis. Het slachtoffer is de centrale figuur van deze tijd, en
daarvoor is veel aandacht. Maar de afgelopen tijd lijkt een nieuwe fase te zijn
aangebroken. Die van de uiting van liefde, of op zijn minst beleefdheid. Ineens
hoor je vrijwel in élke winkel 'fijne dag'. Alsof ze allemaal tegelijk de
cursus a smile sells hebben gevolgd. Fijne dag... Pfff, ik krijg het mijn strot
niet uit, dan zeg ik liever toedeledokie."

We zijn dus lief voor elkaar geworden. „Plaatst op Facebook iemand een nieuwe
profielfoto, dan zijn de loftuitingen en superlatieven niet van de lucht.
'Knapperd! Prachtig!' Die warmte is waarschijnlijk een reactie op de gevoelde
koude maatschappij. Daarom doen we ook beleefd in de groeiende anonimiteit van
de publieke ruimte. We weten minder wie de ander is én de wereld is
gevaarlijker geworden. Dus kun je de vreemde maar beter aardig tegemoet treden."

„We willen de wereld weer kleiner en veiliger maken, vandaar die drang zelf een
positivo te zijn. Vandaar ook die publieke liefdesblijken voor de few good
people, Appie en Van der Laan, de uitzonderingen binnen al dat ellendige
wereldnieuws. Bij slechte berichten over hen ontladen mensen zich met zingen op
de Herengracht." Henri Beunders lacht: „En als dat hun dag fijn maakt..."

'Ik had het gevoel dat ik hierheen móést komen'

'Deze warmte is reactie op koude maatschappij'

LOAD-DATE: 22 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               3 of 178 DOCUMENTS



                                  De Telegraaf

                            22 december 2017 vrijdag
                                 Gehele Oplage

Onderhandelen

SECTION: FINANCIEEL; Blz. 22

LENGTH: 418 woorden


finanscoop

De uitgaven aan dure geneesmiddelen in de ziekenhuiszorg blijven stijgen. In
2016 lopen de declaraties van deze medicijnen naar verwachting op tot bijna EUR
2 miljard, blijkt uit nieuwe cijfers van de Nederlandse Zorgautoriteit. De
stijgende uitgaven aan dure geneesmiddelen (+6,7% per jaar) worden vooral
veroorzaakt door de komst van innovatieve kostbare specialistische medicijnen.
Als nieuwe medicijnen een erg grote impact hebben op de zorgbudgetten, probeert
de minister van Volksgezondheid (eerst Edith Schippers, nu Bruno Bruins) sinds
2012 via stevig onderhandelen acceptabele prijzen te bedingen bij de farmaceut
met het afsluiten van financiële arrangementen.

Daarbij vallen twee zaken op: de details van de afspraken met fabrikanten
blijven geheim. Hoeveel er op de medicijnen is bespaard die in het basispakket
zijn gekomen, blijft dus onduidelijk. Het ministerie noemt wel totaalbedragen,
van 100 miljoen tot 200 miljoen per jaar. Maar wat uiteindelijk de prijzen en
de korting zijn per medicijn, wordt niet vermeld. Dat wil de farmaceut namelijk
niet. Wat wel duidelijk is, is dat de nieuwe geneesmiddelen een enorme impact
hebben op het zorgbudget en dus voor de premiebetaler.

Naast de minister van Volksgezondheid heeft de minister van Financiën ook flink
wat afspraken gemaakt met grote bedrijven. Niet over prijzen, wel over de
belasting. Vorig jaar sloot de fiscus 539 deals met bedrijven en organisaties.
In het jaar daarvoor werden nog 642 deals gemaakt. Ook daar blijven de
afspraken helemaal geheim.

Voor de Europese Commissie reden om een onderzoek te starten naar
taks-afspraken tussen Nederland en woonwarenhuis Ikea. Volgens Brussel kunnen
de afspraken hebben geleid tot belastingvoordelen die niet golden voor andere
bedrijven in Nederland.

Maar het zijn niet alleen andere bedrijven die de dupe zijn van dit soort
afspraken. De schatkist moet immers wel gevuld blijven. De belastingdruk
verschuift, mede door de geheime deals, dan ook meer van bedrijven naar
burgers. Zij komen niet in aanmerking voor deals met flinke kortingen op
belastingafdrachten. Ook de afspraken die met farmaceuten worden gemaakt om
steeds meer dure geneesmiddelen in het basispakket op te nemen, worden betaald
door de premiebetaler.

De beste bedoelingen van het kabinet ten spijt komt de rekening niet te liggen
bij de bedrijven; het is het de gewone burger die het betaalt zonder keuze te
hebben in dit schimmenspel.

Patricia Boon

Deals kabinet gaan ten koste van burger

LOAD-DATE: 21 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               4 of 178 DOCUMENTS



                                  De Telegraaf

                            22 december 2017 vrijdag
                                 Gehele Oplage

Afscheid met een 'grande finale'

SECTION: RADIOTV; Blz. 18

LENGTH: 163 woorden


De afgelopen vijf jaar zochten presentatoren Bert van Leeuwen, Henk van Steeg,
Hella van der Wijst en Mirjam Bouwman voor het programma Geloof en een Hoop
Liefde authentieke dorpsverhalen, karakteristieke stadsgezichten en
inspirerende verhalen over geloof, hoop en liefde in Nederland. Vanavond is van
de allerlaatste uitzending een 'grande finale' gemaakt.

In het EO-programma staat het geloof van de gewone Nederlander centraal. In
vogelvlucht wordt teruggeblikt op de maar liefs de 212 plaatsen die de
programmamakers hebben bezocht. Vanuit onder meer Vught, Maassluis, Valkenburg,
Utrecht, Dieren en Joure laten ze zien hoe Geloof en een Hoop Liefde in
Nederland tot uiting kwam. Zoals in Vught waar Henk het bijzonder positieve
echtpaar Caro en Frank ontmoet. En Mirjam die op bezoek is bij zuster Helena,
de secretaresse van het Katholiek Vrouwen Gilde. In Joure waar Hella bij Douwe
achterop de fiets springt om een letter te bezorgen bij zijn vriend Leendert.

LOAD-DATE: 21 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               5 of 178 DOCUMENTS



                                  De Telegraaf

                           14 december 2017 donderdag
                                 Gehele Oplage

BRIEVEN

SECTION: WATUZEGT; Blz. 16

LENGTH: 1079 woorden


BRIEVEN

Roemer

Prima beslissing van Emile Roemer om als fractievoorzitter plaats te maken voor
een jeugdige opvolger. Dat zouden meer fractievoorzitters moeten doen, want het
pluche kleeft klaarblijkelijk heerlijk. Pluspunten van Roemer vond ik zijn
eerlijkheid en zijn prettige uitstraling van een vriendelijke hoofdonderwijzer.
Maar zijn minpunten overheersten. Zo had hij een zeer eenzijdig verhaal,
gebrekkige dossierkennis en was hij geen goede debater en stemmentrekker. Maar
voor een SP'er was hij alleszins redelijk en een verademing in vergelijking met
de dogmatische Jan Marijnissen.

Bas Overmars,

Amsterdam

Populistisch

Op een persconferentie hoorde ik een politicus een speech afsteken. De inhoud
was kort samengevat hoe slecht het gaat in de wijken, met de gewone man, hoe
slecht het is gesteld met de zieken/ouderenzorg, de criminaliteit enzovoort.
Als er geen beeld en stem bij was geweest, zou ik hebben gezworen dat het de
heer Wilders was. Het bleek echter Lillian Marijnissen te zijn. Het grote
verschil is dat het bij Wilders een populistische speech zou zijn genoemd.

Jean Teljé, Hollands Kroon

Oostenrijk

Waarom de Oostenrijkers via de EU proberen de Duitse tolplannen te stoppen
begrijp ik niet. Daar moet je al jaren wegenvignetten kopen voor de Autobahnen.

R. Hak,

Harmelen

Kerststal

De kerstbeeldengroep in het centrum van Tilburg roept discussie op. Het kindje
Jezus kan in werkelijkheid nooit zulke flaporen hebben gehad (Tel. 13/12).
Eerst was het Zwarte Piet die het niet goed kon doen. Nu is de kerststal in het
centrum van Tilburg het nieuwe onderwerp van kritiek. Veranderen wij tot een
volk van zeikers? Overal last van.

A. Rumping,

Heemskerk

Trauma

De dramatische ervaringen van Dutchbat 3-veteraan Stephanie Pothof (Tel. 13/12)
kan ik heel goed begrijpen. Mijn man was in Libanon in de jaren '80 en '81. Hij
heeft daar ook heel veel meegemaakt. Er was in die tijd geen opvang. Het hele
gezin heeft er onder geleden. Als ik zulke dingen lees, gaan mijn haren
overeind staan en voel ik pijn. Er zijn zoveel mensen die er een trauma aan
hebben overgehouden. Mijn man heeft dat tot aan zijn dood in 1998 meegedragen.
Ik wens Stephanie heel veel sterkte.

Corrie Lengkeek van Loo,

Apeldoorn

Cv-ketel

De Tweede Kamer wil van de ouderwetse cv-ketel af (Tel. 13/12) en wil iedere
burger met een nog hogere gasprijs/belasting dwingen tot aanschaf van een hele
dure 'hybride' ketel. Als ik tegenwoordig op een koude avond terugfiets naar
huis, merk ik nu al de gevolgen van het duurder wordende gas. De stank is
veelal ondragelijk, vele allesbranders, houtkachels, palletkachels etc. maken
de lucht (fijnstof) zéér ongezond om doorheen te fietsen. Volgens mij gaan we
de verkeerde kant op met dit zogenaamde 'milieu'beleid.

R.M. Kerkhoven,

Oosthuizen

Belasting

Enerzijds doet de roverheid haar uiterste best om van Nederland het
gasdistributieland van Europa te maken met een schitterende gasinfrastructuur.
Anderzijds moet de eigen bevolking zo snel mogelijk elektrisch gaan rijden,
koken en stoken. Straks, als veel huishoudens nog verder door de roverheid
worden uitgeknepen met de pan uit rijzende energiebelasting op elektriciteit,
zal de heerlijk ouderwetse geur van verstookt haardhout met dito rook weer net
als in de jaren zestig in de straten hangen wanneer iedereen, die er ruimte
voor heeft, een uitstekend renderende houtkachel in de woonkamer stookt. Het
wachten is dan slechts op een btw-tarief van vijftig procent op openhaardhout.

Frank A. Paardekooper,

Zandvoort

Straffen

Drie mannen zijn in Roermond opgepakt omdat ze een dertienjarig meisje als
prostituee lieten werken (Tel. 13/12). Weer een kind gered uit de prostitutie.
Mensensmokkelaars zijn meedogenloos en hun daden mensonterend. Alles voor het
geld, maar waar vraag is, wordt aangeboden. Welke zieke geesten in Nederland
zijn in staat misbruik te maken van een kind of andere gedwongen prostitutie?
Keihard straffen en publiekelijk maken van deze zieke geesten zou pas helpen.

Simone Berkhorst

Staand vergaderen

Staand vergaderen blijkt effectiever en goedkoper. Is dit een idee voor de
Tweede Kamer? Misschien levert het wat op.

E. Strobos

Tolplannen

Nederland protesteert tegen Duitse tolplannen. Nederland als klein landje zal
altijd het onderspit delven bij de grote spelers. Als we de handdoek niet nu in
de ring gooien en er samen met Engeland uitstappen, staat ons in de toekomst
nog veel meer ellende te wachten. De voordelen vallen toe aan banken en grote
ondernemingen. Het is van de zotte dat we stampij maken voor maximaal 100
miljoen per jaar en met het grootste gemak met de dividendbelasting 1,4 miljard
over de balk gooien. De schijnheiligheid van Den Haag zit erin dat bij de
Duitse tolheffing de Nederlandse kiezer bij voortduring zal worden herinnerd
aan het mislukken van de EU.

Bert Kuijer, Doetinchem

Lijken

Net nu het nieuwe kabinet op stoom is, wordt de ene na de andere verrassing uit
de hoge hoed getoverd en lijkt het wel of elk departement lijken in de kast
heeft. De ene na de andere minister is verbaasd over wat hij aantreft. Het oude
kabinet Rutte heeft een zooitje achtergelaten. Blij dat we met een fris elan
zijn begonnen.

J.W.P. Downer, Voorst

Sociale gezicht

PvdA'er Lodewijk Asscher maakte van de onderwijsstaking gebruik om zijn sociale
gezicht te tonen en in het Haagse Pathé koffie en thee in te schenken voor de
demonstrerende onderwijzers. Daar komt hij toch wat rijkelijk laat mee. Dat
sociale gezicht had hij beter kunnen laten zien toen hij in het vorige kabinet
nog minister van Sociale Zaken was. Dan was de afgang in zetels misschien niet
zo groot geweest.

Jan Muijs, Tilburg

Leeuw

In Burgers Zoo heeft een mannetjesleeuw een leeuwin doodgebeten. Volgens
Burgers Zoo is het mannetje de leider van de groep leeuwen. In de vrije natuur
zijn de vrouwtjes echter de leiders. Dierentuinen proberen de natuur na te
bootsen, maar op een paar honderd meter met een hoog hek eromheen kan dat niet
en geen dier kan bij gevaar vluchten. Dieren doen in gevangenschap vaak heel
onnatuurlijke dingen, zoals het doodbijten van een vrouwtje.

Rob Koelewijn, Lisse

Groener

Rutte en co ijveren ervoor dat Nederland groener wordt. Laat hem bij de EU
meteen vragen of ze kunnen ophouden met elke zes maanden te verhuizen naar
Straatsburg, want dat is ook niet zo best voor het milieu. Waarom geen
videoconferentie met Parijs of de elektrische wagen zo subsidiëren dat deze
aantrekkelijker wordt dan een benzinewagen?

Robin Jo

LOAD-DATE: 13 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               6 of 178 DOCUMENTS



                                  De Telegraaf

                            12 december 2017 dinsdag
                                 Gehele Oplage

'Taalles vanaf dag één'

SECTION: BINNENLAND; Blz. 06

LENGTH: 887 woorden


Minister Wouter Koolmees (Sociale Zaken) moet aan de bak om integratie vlot te
trekken

Het inburgeringsbeleid moet op de schop. Minister Koolmees (Sociale Zaken)
erkent dat de integratie van nieuwkomers spaak loopt. „Maar ik ga geen gouden
bergen beloven."

Als financieel woordvoerder in de D66-fractie in de Tweede Kamer was Koolmees
altijd bezig met cijfers en begrotingen. Maar nu de Rotterdammer als minister
van Sociale Zaken de integratieportefeuille op zich neemt, begeeft hij zich op
heel nieuw terrein, dat bovendien continu onder politieke hoogspanning staat.
Als vanouds begon hij met een duik in de rapporten.

Wat trof u aan?

„Ik schrik van een aantal zaken. Vorige week verscheen nog een rapport over
Somaliërs en Eritreeërs in Nederland, van wie een groot deel geen opleiding
heeft gevolgd en in de bijstand zit. Daar kun je echt wel spreken van een
gebrek aan integratie. Ook zie je oplopende wachtlijsten voor
inburgeringsexamens, waardoor mensen niet aan de slag kunnen."

Uw voorganger Lodewijk Asscher (PvdA) heeft er een zooitje van gemaakt?

„Ehm, nou, ik wil niet wijzen naar andere mensen. Ik constateer wel dat ik aan
de bak moet. Je ziet dat het allemaal te lang duurt. Dat mensen soms jaren
verder zijn voordat ze überhaupt aan inburgering beginnen. Een deel van de
nieuwkomers blijft zo gevangen zitten in de bijstand. Dat vind ik onacceptabel.
Mensen moeten een kans krijgen mee te doen aan de maatschappij. Ik wil het
inburgeringsbeleid echt op de schop nemen."

Hardnekkige groepen zijn inderdaad de Somaliërs en Eritreeërs. Ligt er voor hen
überhaupt een toekomst in Nederland?

„Het is duidelijk dat er sprake is van een groot probleem. Maar ik zie het als
een uitdaging om dat beleid beter vorm te geven. Ik ga alleen geen gouden
bergen beloven; dit onderwerp blijft altijd ingewikkeld."

Wat belooft u wel?

„Allereerst: taalles vanaf dag één. We weten dat het beheersen van de
Nederlandse taal ontzettend belangrijk is voor de kansen op de arbeidsmarkt.
Door het niveau te verhogen wil ik de kans vergroten dat mensen gaan werken.
Heel simpel."

Hoe ziet wat u betreft het inburgeringstraject er straks uit?

„Zodra mensen het land binnenkomen, moet begonnen worden met een soort scan:
wie is deze persoon, wat is het opleidingsniveau, wat voor ervaring heeft hij
of zij? Aan de hand daarvan schat je dan in wat het beste vervolgtraject is.
Die verantwoordelijkheid komt bij de gemeenten te liggen. Mijn beeld is dat zij
cursussen zoals taallessen gaan inkopen bij inburgeringsbureaus, waarbij wordt
geselecteerd op kwaliteit. Want nu zijn er sommige bureaus die hartstikke goed
werk leven, maar ook die er met de pet naar gooien. Terwijl de inburgeraar, die
de cursus in principe zelf betaalt, daarvan de dupe is."

In het regeerakkoord staat ook dat gemeenten de zorgtoeslag, huurtoeslag en
bijstand in natura kunnen gaan uitkeren aan de nieuwkomer, aangevuld met
leefgeld. Waarom?

„De gedachte is dat inburgeraars hun energie en tijd besteden aan het leren van
de taal en het krijgen van werk. In de praktijk zie je namelijk dat we nogal
wat ingewikkelde regelingen hebben rond huisvesting en toeslagen..."

... waar de gewone Nederlander ook al in verzuipt.

„Ja, inderdaad. Waardoor minder tijd en focus overblijft voor taal en werken.
Sommige gemeenten hebben hierin al stappen gezet en die mogelijkheid willen we
vergroten. Het blijft nog steeds een keuze voor de gemeente."

Als dit volgens u zo cruciaal is om mensen te laten inburgeren, waarom voert u
dit dan niet voor heel Nederland verplicht in?

„Dat heeft te maken met wetten en praktische bezwaren. De vraag is of dat
juridisch mag, omdat je dan in feite tornt aan de bijstand als sociale
ondergrens. Dat moeten we uitzoeken."

Dat klinkt als een proces van de lange adem.

„Ja, dit ís een proces van de lange adem, waar ik wel heel snel mee ga
beginnen."

De integratieparagraaf in het regeerakkoord gaat vooral over nieuwkomers, maar
niet over de problemen rond migranten die hier al zijn: radicaliserende
jongeren, Turkse rellen, een Palestijnse asielzoeker die een Israëlisch
restaurant vernielt... Wat gaat u daaraan doen?

„Ik krijg ook een ongemakkelijk gevoel van het importeren van buitenlandse
conflicten naar Nederland. Die spanningen zijn er en daarmee moeten we aan de
slag. Tegelijk zegt een groot deel van die groepen dat ze wel zien dat hun
toekomst in Nederland ligt. Voor hen is het dus belangrijk dat ze kunnen
meedoen via een opleiding en het vinden van werk."

Dit gaat toch niet over werk? Die jongeren zitten gewoon op school en op de
Erasmusbrug stonden ook niet louter werkloze Turken met vlaggen te zwaaien.

„Dat is waar en ik bagatelliseer het ook echt niet. Maar als je kijkt naar de
statistieken, zie je dat er juist nog een wereld te winnen is als het gaat om
de baankansen van allochtonen. Daar zitten frustraties."

Uw voorganger, Asscher, ging vooral met migrantenclubs praten als er spanningen
waren. Wat kunnen we van u verwachten?

„Hier op het ministerie werken allerlei mensen die de boel goed in de gaten
houden om te proberen spanningen te voorkomen. Maar het is als minister van
integratie ook heel belangrijk dat je het gesprek aan blijft gaan."

En als het nodig is ook met de vuist op tafel slaan?

„Zeker, absoluut."

'Het is een proces van lange adem'

'Ik wil er snel mee beginnen'

LOAD-DATE: 11 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               7 of 178 DOCUMENTS



                                  De Telegraaf

                            6 december 2017 woensdag
                                 Gehele Oplage

Dure kerst

SECTION: FINANCIEEL; Blz. 22

LENGTH: 428 woorden


PostNL gaat records breken met de post-en pakketbezorging in komende weken
richting Kerst. Maar eergisteren vond PostNL nog een vervelend cadeautje van
vakbond FNV in de zak: namelijk een naheffing van EUR 5 miljoen voor Poolse
postsorteerders die onderbetaald zouden worden.

Op haar beurt had de nieuwe staatssecretaris Keijzer (Economische Zaken) een
vervelende surprise voor PostNL's rivaal Sandd. De bewindsvrouw besloot vorige
week pardoes dat de postbedrijven 80% van de postbezorgers per 1 januari
aanstaande in vaste dienst mogen hebben. Vandaag spreekt de Tweede Kamer over
de maatregel van de nieuwe bewindsvrouw, die begin vorige week nog aangaf ruim
tijd te willen nemen voor de toekomst van de postmarkt.

Analisten van ING stelden vorige week dat de vaste dienstverbanden er voor gaan
zorgen dat PostNL over een paar jaar gaat fuseren met branchegenoot Sandd. De
twee hebben al eerder gesproken over een samengaan, maar dat werd toen
doorkruist door toenmalig minister Henk Kamp. Die zat toen nog op het spoor van
meer concurrentie in Nederland, iets dat in de huidige krimpmarkt leidt tot
langdurige juridische gevechten bij PostNL, de Autoriteit Consument en Markt
(ACM) en Sandd.

Sinds Sandd na de gesneuvelde fusieplannen met een eigen plan is gekomen om de
post voor particulieren goedkoper te doen dan PostNL, hangt de vlag er heel
anders bij. Er is een hard gevecht uitgebroken over de resterende vakantie- en
kerstkaarten, goed voor een omzet van jaarlijks EUR 800 miljoen. Hoewel PostNL
jarenlang klaagde over de last en de hoge kosten van de brief van de gewone
man, is deze ineens veranderd in de ruggengraat die het bedrijf niet kan missen.

Bestuursvoorzitter Herna Verhagen van PostNL wil nu graag het monopolie voor
haar bedrijf, en het lijkt erop dat ze haar klus zelf af zal moeten maken. Zij
kreeg namelijk vorige week een ander vervelend cadeautje van haar financiële
man Jan Bos, die zijn vertrek aankondigde. Dat maakt dat Verhagen voorlopig
vastzit bij PostNL. Zij wordt al enige tijd in verband gebracht met diverse
nieuwe functies.

De ACM gaat ondertussen door met het afdwingen van marktwerking. De
consumentenwaakhond zou al voornemens hebben om een boete uit te delen die
richting de EUR 50 miljoen gaat voor PostNL, zo wordt gefluisterd. Dat zou
betekenen dat er zo maar EUR 55 miljoen minder in de kas kan zitten voor de
aandeelhouders met oud en nieuw. Een slechte afsluiting van een vechtjaar dat
PostNL begon met geloof in een zelfstandige toekomst.

Yteke de Jong

Vervelende cadeaus voor PostNL en Sandd

LOAD-DATE: 5 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               8 of 178 DOCUMENTS



                                  De Telegraaf

                            5 december 2017 dinsdag
                                 Gehele Oplage

Zoete koek

SECTION: WATUZEGT; Blz. 17

LENGTH: 77 woorden


Arno Visser, president van De Algemene Rekenkamer, zegt dat slechts 30 procent
van de overheidsuitgaven kan worden gecontroleerd (Tel. 4/12). En dan ineens
weet je waarom er zoveel geschaterd wordt in Den Haag. We zijn, ha, ha, de
bonnetjes kwijt en ze slikken het ha, ha, als zoete koek. Als de gewone man
slechts 30 procent van zijn inkomen zou opgeven bij de Belastingdienst zouden
er Kamervragen komen om de doodstraf weer in te voeren.

J.H. Dekker, Leusden

LOAD-DATE: 4 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                               9 of 178 DOCUMENTS



                                  De Telegraaf

                           30 november 2017 donderdag
                                 Gehele Oplage

BRIEVEN

SECTION: WATUZEGT; Blz. 16

LENGTH: 1085 woorden


BRIEVEN

Schenkbelasting

Het is duidelijk, erf- en schenkbelasting is alleen voor Jan de arbeider. Ben
je van koninklijke bloede dan hoef je bij het schenken van grote sommen geld
geen erf- of schenkbelasting af te dragen , terwijl de gewone burger die iets
aan zijn kinderen wil schenken of nalaten, en waarover al diverse malen
belasting is betaald, hierover nogmaals wordt belast.

Raini van de Berg, Almere

Publieke omroep

Onbegrijpelijk dat CDA, D66 en PvdA transparantie blokkeren over hoeveel
belastinggeld er naar televisieprogramma's vloeit. Wat hebben ze te verbergen?
Komt niet erg betrouwbaar over als je bang bent dat de belastingbetaler inzage
krijgt in wat er met het geld gebeurt.

Mario Wijnen, Panningen

Leiband

Partijen als PvdA en CDA zorgen ervoor dat hun vriendjes zitting nemen in het
bestuur van de NPO en de omroeporganisaties. Zoals onlangs oud-staatssecretaris
Martijn van Dam van de PvdA. De politieke partijen bevestigen hiermee dat de
publieke omroep niet onafhankelijk is en aan de leiband loopt van de politiek.

J. Muijsers

Baret

Suggestie aan de Koning: Koninklijke Hoogheid als u 's avonds een bad neemt
dompel uw baret in het water en zet hem een tijdje nat op uw hoofd. Voortaan
loopt u dan nog stoerder in uw marine-uniform.

Henry Bulteveen, Ruinen

Grenzen

Ik kan mij net als Catherine Keyl ook ontzettend ergeren aan ouders die geen
grenzen aangeven. Zelf zitten ze te bellen op de fiets met een kind achterop en
fietsen door het rode licht. Ik vroeg een keer aan een vrouw toen haar kind
naar een duif schopte of ze dat normaal vond. Waar ik mij me mee bemoeide.
Leraren worden zelfs bedreigd door ouders. Waar moet het heen met deze
opvoeding?

Aad van Leeuwen, Tilburg

Polis

Onlangs ontving ik de nieuwe polis autoverzekering. Tot mijn verbazing zag ik
dat de premie met 10 euro per maand omhoog gaat. Dat de
verzekeringsmaatschappijen veel schade moeten uitbetalen door veelal
onverantwoord rijgedrag mag niet ten koste gaan van de rijder die zijn
verantwoordelijkheid kent en zoals in mijn geval al tientallen jaren schadevrij
rijdt. Geef degenen die schade berokkend hebben een forse premieverhoging, maar
niet de onschuldigen. Dit is erg oneerlijk.

A. Bodifee

Mobiel

Er is een probaat middel om verkeersdeelnemers te laten afzien van het gebruik
van een mobiele telefoon tijdens het rijden. De eigen (casco)schade niet
vergoeden en de overtreder dus zelf voor de kosten laten opdraaien. Bijkomend
voordeel is dat de verzekeringspremies bij verminderde schade-uitkering kunnen
worden verlaagd. Waarom is er niet eerder aan deze simpele maatregel gedacht?

Jaap Wegman, Ruurlo

Omroepbijdrage

Werd de omroepbijdrage niet afgeschaft per 1 januari 2000 en gecompenseerd via
1,01 procent van de eerste belastingschijf? Nu zouden we de vermindering van
reclamegelden weer moeten compenseren. Iets minder hoge salarissen zou beter
zijn.

J. Krijnsen, Maarn

HSL

De HSL functioneert niet helemaal zoals het moet. De oplossing zou zijn om een
andere aanbieder te laten rijden, zoals Arriva, een dochteronderneming van de
Deutsche Bahn. Maar als ik zie hoe het met de punctualiteit daarvan gesteld is
slaat je de schrik om het hart. In Duitsland haalt het Fernverkehr
(vergelijkbaar met de HSL) nog niet eens het doel, dat op 80% staat. De HSL
haalt dit jaar een punctualiteit van 83%. Daarbij komt nog dat in Duitsland een
trein pas te laat is als hij 5 minuten of meer vertraging heeft, in Nederland
geldt dat al bij 3 minuten. Het is gemakkelijk om kritiek te hebben (soms
terecht) op de NS, maar laten we niet snel onze eigen organisaties de grond in
trappen en een buitenlandse organisatie verheerlijken. Beloftes doen kan
iedereen, maar waarmaken is iets anders.

Wim Nieuwenhoven, Beilen

Stenen verzilveren

Het is nu aan elke individuele gemeente om een vergunning voor permanente
bewoning van recreatiewoningen al of niet te geven. Hier wordt terughoudend mee
omgegaan. Bij een ruimhartiger beleid zou het een reden kunnen zijn voor
gepensioneerden om hun veelal te groot geworden huis te verkopen, de hypotheek
af te lossen, een mooie stek te zoeken, contant te betalen en nog geld over te
houden ook. Goed voor de economie; de wet Hillen ten spijt.

R. Mondelaers, Eerbeek

Schimmig

Het is en blijft een schimmige bedoening bij het eilandbestuur op Sint Maarten.
De premier afgezet? Aan me hoela. Op de achtergrond blijft hij onderdeel van
het politieke circuit. Nu meldt zich kandidaat numero twee. De eveneens
omstreden oppositieleider Theo Heyliger. Nederland, pas op je tellen en blijf
de leiding en toezicht houden op de hulpgelden. Voor je het weet is er weer,
niet meer terug te draaien, gedoe.

C.N.H. van Dijck, Mijdrecht

Koffiedik

Het koffiedik, de drab die overblijft na een pot koffie, gaat als voeding in de
potgrond van plantenschalen in de Maasstad (Tel. 29/11). Naast het nuttige
hergebruik, waardoor de gemeente bespaart op de aankoop van potgrond en de
kosten van afvalverwerking, is die koffiedik ook een goed middel om katten te
weren. Het nut zou echt zichtbaar worden wanneer dit middel ook toegepast wordt
in perken omdat die voor katten beter bereikbaar zijn.

Henk Versteeg, Nunspeet

Massahysterie

De koers van de digitale munt bitcoin is voor het eerst boven de 10.000 dollar
gekomen. Mensen hebben blijkbaar niets geleerd van de Funds of Funds van Bernie
Cornfield (IOS) in de 60' jaren? Ook de latere woekerpolissen en diverse
kettingbrieven beloofden gouden bergen aan goedgelovige en teleurgestelde
traditionele spaarders.

Idzo Jansen,

Puy l'Eveque (Fr)

Paus

De paus wordt steeds meer een politieke figuur dan het hoofd van een kerk. In
die functie blinkt hij niet uit door daadkracht, gezien zijn softe houding
tegenover de gewelddadige islam, de terreurbewegingen in Gaza, Libanon en
elders, de geheimhouding van duizenden pedofiliedossiers/-daders, de
overbevolking in Zuid-Amerika, Afrika en Azië, de bende in Rome en de
financiële misstanden binnen de kerk. Zijn diplomatieke bezoek aan Myanmar zal
dan ook minder invloed en relevantie hebben dan een urgente reis naar Venezuela
of Noord-Korea, desnoods via de VN.

L.J.J. Dorrestijn

Bezuinigingen

In de snel veranderende wereld van de media, in sterke mate veroorzaakt door
digitalisering, is een discussie over de financiering van de omroepen naar mijn
mening weinig zinvol. De daaraan bestede tijd zou mijns inziens beter benut
kunnen worden om te bepalen of en in welke mate we in de nabije toekomst nog
behoefte hebben aan omroepen.

Ir. Hylke J.A.S. Tromp,

Loosdrecht

LOAD-DATE: 29 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              10 of 178 DOCUMENTS



                                  De Telegraaf

                            24 november 2017 vrijdag
                                 Gehele Oplage

BRIEVEN

SECTION: WATUZEGT; Blz. 16

LENGTH: 1039 woorden


BRIEVEN

Bedreigingen

Sinterklaascircus gestopt na bedreigingen om Zwarte Piet (Tel. 23/11). Wat een
schande voor Nederland, dat we dit kinderfeest kapotmaken. Straks met kerst
hetzelfde liedje, omdat de Nederlandse regering een slap beleid voert en niet
duidelijk achter de echte Zwarte Piet gaat staan. Aangifte helpt niet, want er
wordt niets mee gedaan. Wat een gotspe dat we ons laten ringeloren door een
stelletje schlemielen.

Ruud Kraan

Zwaardere lasten

Elk mogelijk voordeeltje voor de belastingbetaler wordt meteen weer teniet
gedaan door zwaardere lasten zoals nu gebeurt bij de energiebelasting. En ik
vrees dat het einde nog niet in zicht is.

Marja van der Graaf,

Tuitjenhorn

Hoofddoek

De politie moet de hoofddoek-uitspraak van het College voor de Rechten van de
Mens absoluut in de prullenbak gooien om de onvoorziene gevolgen te voorkomen.
Wat als Khadija Arib met hoofddoek op de voorzittterstoel van de Tweede Kamer
gaat zitten? Wat als Ahmed Aboutaleb en Ahmed Marcouch de
gemeenteraadsvergaderingen leiden in djellaba's? Wij willen geen overdreven
communistische uniformen, zeker ook geen islamitische hoofddoekjes en/of
djellaba's in overheidsfuncties.

Danny Lim, Wassenaar

Kluitje

Het gaat maar door. De (snel)wegen worden verbreed, weilanden worden
nieuwbouwwijken, de Stelling van Amsterdam is in gevaar nu er weer een
wegaansluiting tussen de A9 en A8 moet komen en Lelystad Airport wordt de
Nederlander door de strot geduwd. Hoe kun je in de nabije toekomst nog in
Nederland leven? Alleen met herrie, vervuilde lucht, asfalt en veel te veel
mensen op een kluitje. Is dat het Nederland waar we in willen wonen?

A. Ignatius,

Almere

Blokkade

Als de politie een wegblokkade opwerpt om een benzinedief te kunnen grijpen en
als er als gevolg daarvan een dodelijk slachtoffer valt, wordt dit niet als
misdrijf vervolgd en gaat de politie vrijuit. Maar als cultuurvriendelijke
Nederlandse burgers, in verband met de nationale veiligheid, een wegblokkade
opwerpen om een stelletje raddraaiers een halt toe te roepen, waarbij het
nationaal belang wordt gediend, spreekt het Openbaar Ministerie van een ernstig
misdrijf. Dit moet vervolgd worden en kan worden bestraft met een celstraf van
maximaal 9 jaar. Hoe krom kan Nederland zijn?

R. Diepe, Breda

Cultuur

Bij Sinterklaas hoort Zwarte Piet. Wat zouden de actievoerders na Sinterklaas
weer hebben? Mogen wij onze eigen cultuur niet meer behouden van een zeer
kleine minderheid? Onze politici zouden eens meer van zich moeten laten horen.
Wij leven hier in Nederland, slavernij is iets van een paar eeuwen geleden waar
wij totaal buiten staan, toch?

C. A. Maertzdorf

Dna

Hulde aan de Turkse gemeenschap. Van de 133 personen in Zaandam aan wie dna is
gevraagd voor het onderzoek naar de moord op Milica van Doorn uit 1992 hebben
er inmiddels 121 dna afgegeven. En er komen er nog een paar langs om dit te
doen. Slechts een paar weigeren. De Turkse gemeenschap in Zaandam laat zich van
de meest positieve kant zien.

Guido Bramervaer,

Amsterdam

Geboorte

Nu er de laatste tijd zoveel opsporingen gedaan worden met het dna lijkt het
mij heel verstandig om na de geboorte bij iedere baby dna af te nemen en die op
te slaan. Zo hoef je in de toekomst geen grote groepen meer op te roepen.
Kunnen de dna afnemers andere bezigheden uitvoeren. Scheelt weer een hoop geld
en tijd.

Jeanny de Jong, Tilburg

Verhoging

Als dank voor het aanbrengen van zonnepanelen en zuinig energieverbruik, mogen
wij een enorme belastingverhoging en klimaattoeslag verwachten. Wat een
gemanipuleerde manier om geld binnen te harken voor ongetwijfeld weer zinloze
prestigeobjecten.

Sophie van Dijk

Worst

Bij het aantreden van het nieuwe kabinet beloofden Rutte en de
regeringspartijen VVD, CDA, D66 en ChristenUnie dat de gewone Nederlander er
financieel op vooruit gaat in zijn inkomen. Of dit bewaarheid zal worden is
zeer twijfelachtig gelet op de verhoogde belasting op energie. Hebben we
wederom een worst voor gehangen gekregen door Rutte die er totaal niet is?

B. Huisman

Ziekte

Sevilla knokte zich in de Champions League-kraker tegen Liverpool spectaculair
terug van een 0-3 achterstand naar een gelijkspel nadat coach Eduardo Berizzo
tijdens de rust zijn ploeg vertelde dat hij prostaatkanker heeft. Je eigen
ziekte gebruiken, omdat je niet in staat bent om je team op een andere manier
te motiveren. Als (ex-)kankerpatiënt heb ik de nare gedachte bij deze situatie,
dat hij dit allemaal zo heeft gepland, omdat hij bang is voor zijn baantje.
Zo'n daad is in alle geledingen voor 100 procent af te keuren.

Han v.d. Akker,

Werkendam

Unesco

Unesco dreigt de bereikbaarheid rond Amsterdam te dwarsbomen (Tel.23/11). 'De
Stelling van Amsterdam' (een 135 km lange verdedigingslinie, bestaande uit
onder meer 45 historische forten) staat op de Werelderfgoedlijst en mag van
Unesco op geen enkele wijze worden aangetast dan wel doorkruist. Ook niet ten
behoeve van hoogst noodzakelijke verkeersaanpassingen. De dreiging om te worden
verwijderd van de Werelderfgoedlijst lijkt mij in dit geval een redelijk en
desnoods zelfs wenselijk alternatief.

Henk Mulder, Hasselt (Ov)

Verboden

Iedereen heeft een mening over het dragen van een hoofddoek. Voor of tegen,
daar ga ik niet over, maar wat ik nooit hoor in deze discussie is dat tot een
aantal jaren geleden in Turkije het dragen van een hoofddoek op universiteiten
en voor mensen in dienst van de overheid ten strengste was verboden.

Theo Joren, Haarlem

Verdiende straf

De uitspraak levenslang in het proces tegen Ratko Mladic is juridisch het
hoogst haalbare. Het is nu te hopen dat hij héél oud wordt zodat hij nog vele
jaren van zijn verdiende straf kan genieten.

Marianne B. Janssen,

Bussum

Kloof

In toenemende mate wordt duidelijk hoe de burgers door de achtereenvolgende
kabinetten Rutte worden uitgeknepen en de kloof tussen arm er rijk alleen maar
groter wordt. Het meest ranzige voorbeeld van dat beleid zien we terug in de
schenking van 1,4 miljard aan buitenlandse aandeelhouders tegenover het korten
van een half miljard op de lonen van de Wajongers naar bijstandsniveau. En dat
gebeurt nota bene met twee christelijke partijen in dit kabinet. Nee, zo het
gaat niet goed met Nederland meneer Rutte!

C.H. Zuidema,

Angeren

LOAD-DATE: 23 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              11 of 178 DOCUMENTS



                                  De Telegraaf

                           23 november 2017 donderdag
                                 Gehele Oplage

Rijke elite

SECTION: WATUZEGT; Blz. 17

LENGTH: 78 woorden


PVV-Kamerlid Mulder stelt dat de gewone Nederlander de hobby's, zoals het
plaatsen van zonnepanelen, van de rijke elite betaalt. Ik kan u uit de droom
helpen. Wij zijn geen rijke elite, maar doorsnee Nederlanders die op hun
centjes letten en van het gespaarde geld hun huis isoleren en zonnepanelen
aangeschaft hebben met de daarvoor bestemde subsidie. Als u ons als elite
beschouwt, zou het fijn zijn als u ons dan een zak met geld doet toekomen.

I. Gerards, Landgraaf

LOAD-DATE: 22 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              12 of 178 DOCUMENTS



                                  De Telegraaf

                           22 november 2017 woensdag
                                 Gehele Oplage

Energienota hoger

BYLINE: Alexander Bakker

SECTION: BINNENLAND; Blz. 04

LENGTH: 361 woorden


Kabinet schetst te zonnig plaatje

door Alexander Bakker en Lise Witteman

Den Haag - Het kabinet stelt de energierekening zonniger voor dan de meeste
huishoudens haar de komende jaren op de mat zullen vinden. De oppositie eist
opheldering van staatssecretaris Snel (Financiën).

Donderdag becijferde het ministerie van Financiën dat huishoudens gemiddeld een
stijging van 35 procent voor hun kiezen krijgen, wat neerkomt op 138 euro extra
tegen 2021. Maar uit navraag blijkt dat deze cijfers een rooskleurig beeld van
de werkelijkheid geven. Er wordt namelijk vanuit gegaan dat een deel van de
huishoudens dankzij zonnepanelen en woningisolatie amper energiekosten hebben.
Zo trekt deze relatief kleine groep het gemiddelde flink omlaag.

Voor de meeste gezinnen gaat dit echter niet op. „Het gros van de huishoudens
krijgt een hogere energierekening", beaamt hoofdonderzoeker Hammingh van het
Planbureau van de Leefomgeving.

Doorrekenen

Op basis van gegevens van onderzoekscentrum ECN zou de nota voor die
huishoudens zelfs enkele honderden euro's hoger kunnen uitpakken. Financiën
weigert echter in te gaan op het verzoek van deze krant om door te rekenen hoe
'gewone' mensen die niet kunnen of willen investeren in zonnepanelen en
woningisolatie er vanaf komen.

De oppositie eist daarom dat staatssecretaris Snel (Financiën) vandaag tijdens
het belastingdebat alsnog opheldering geeft. „Klopt het dat de gewone
Nederlander voor de hobby's van de rijke elite betaalt", wil PVV-Kamerlid
Mulder weten. PvdA-Kamerlid Nijboer vindt dat het kabinet niet moet
'verdoezelen' dat het kabinet „de rekening van verduurzaming eenzijdig legt bij
mensen in plaats van bij bedrijven." En SP-Kamerlid Leijten vermoedt dat
„mensen een verhaal op de mouw gespeld wordt."

Speculatie

Ook willen enkele partijen weten welke kant het kabinet op wil met het
voornemen een nieuw energie- en klimaatakkoord te sluiten. Vooralsnog wil
Financiën niet ingaan op de vraag of dat kan leiden tot nieuwe energieheffingen
„aangezien dat pure speculatie is." Het Centraal Planbureau heeft er in de
koopkrachtberekening dan ook geen rekening mee kunnen houden.

Kleine groep

vertekent

gemiddelde

LOAD-DATE: 21 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              13 of 178 DOCUMENTS



                                  De Telegraaf

                           22 november 2017 woensdag
                                 Gehele Oplage

BRIEVEN

SECTION: WATUZEGT; Blz. 16

LENGTH: 1051 woorden


BRIEVEN

Polen

En weer is het een Poolse chauffeur die een dodelijk ongeluk heeft veroorzaakt.
Als je vaak op de weg zit valt het op dat Polen zeer slechte chauffeurs zijn.
Poolse vrachtwagens halen bij bosjes in, ook als er een verbod voor is.
Chauffeurs van Poolse personenwagens maken de vreemdste fouten. Zou het niet
eens tijd zijn om na te gaan hoe de Polen in hun land aan het rijbewijs zijn
gekomen?

G.J. Sterk, Zoetermeer

Toekomst

Het geheime dagboek van Hendrik Groen. Een fantastisch geacteerde serie, maar
ik word er erg depressief van. Is dit onze toekomst?

P. Oliehoek, Pijnacker

Aandacht

De PVV staat er op dit moment in de peilingen niet goed voor. Dus moet je
proberen aandacht te vragen. En dat doe je dan door Rutte aan te klagen voor
discriminatie van ons eigen volk. Veel gekker moet het toch niet worden. Worden
wij geregeerd door één persoon? Laten we blij zijn dat het niet zo is. Dus ik
zou tegen Wilders zeggen „doe normaal man" en ga eens wat constructiever
oppositie voeren. Misschien komt dat dan ook je partij ten goede.

R. van Ast

Toeslagen

Jihadstrijders die naar het kalifaat reisden krijgen uitkeringen en toeslagen
doorbetaald. Dit kan alleen in het land der Onbegrensde Onmogelijkheden.

W. Tax

Discussie

De discussie over de hoofddoek bij de politie, ja of nee is net als de
discussie over de Sleepwet. Laat je de hoofddoek toe boven de neutrale
uitstraling van de politie? Laat je de Sleepwet staan boven de Privacywet? Bij
beide gevallen ben ik voorstander van de nationale belangen boven de privé-
belangen, dus geen hoofddoek bij de politie, maar wel de Sleepwet, liefst zo
snel mogelijk want de jihadisten slapen nooit.

Danny Lim,

Wassenaar

Verontrustend

Dat de politiek zo ver van de gewone burger afstaat is meer dan verontrustend.
Dat burgemeester Waanders (PvdA) van Dokkum niet in staat is om een inschatting
te maken wat haar burgers denken en doen is een blamage. De gemeenteraad kan
maar één ding doen: het vertrouwen opzeggen. Wanneer het er op aankomt heb je
een burgemeester nodig waar je als burger van op aankunt. Hoogste tijd voor een
gekozen burgemeester. Hulde aan mevrouw Jenny Douwes en Friesland!

Hr. Van de Raadt, Gorssel

Standbeeld

Ik stem op die geweldige Friezin Jenny Douwes als Vrouw van het jaar 2017! Wat
een prachtig initiatief om zo ons traditionele kinderfeest te verdedigen en de
burgemeester(s), politici en alle andere 'zeurpieten' hopelijk te hebben laten
inzien het gezonde verstand te gebruiken. Het standbeeld van Bonifatius kan
vervangen worden door een van Jenny Douwes !

Rob vd Berg, Hoofddorp

Slavernij

Vorige week liet CNN beelden zien van een veiling in Libië waar net buiten
Tripoli Afrikaanse migranten per opbod werden verkocht als slaaf. De activisten
die Zwarte Piet een racistisch symbool vinden, dat zijn oorsprong vindt in ons
slavernijverleden, zouden zich beter kunnen richten op het heden en bij de
Libische ambassade in Den Haag gaan demonstreren.

F.H. van den Berg

Bedenker

Mijn betovergrootvader was Jan Schenkman, de bedenker van Zwarte Piet. Die naam
is pas veel later bedacht. Hij heeft het lied 'Zie ginds komt de stoomboot'
geschreven en daarmee het Sinterklaasfeest nieuw leven in geblazen. Van racisme
was toen beslist geen sprake! Wel van een opvoedkundig aspect. De strenge
knecht die boos werd op stoute kindertjes. Dat de zak en de roe in deze tijd
niet meer kunnen is logisch. Dat de tijden veranderen is begrijpelijk, maar het
is en blijft jammer dat een geliefd kinderfeest door al die inmenging wordt
bedorven. Mijn betovergrootvader zou zich in zijn graf omdraaien. Dit is een
referendum waard!

Marianne Metz,

Leeuwarden

Hulpsinterklaas

Na de introductie van een nieuwe hoofdpiet (slecht gespeeld door de nog
slechter geschminkte en dus duidelijk herkenbare Harry Piekema) en van de
'Witte Piet' (inderdaad 'zielepiet') introduceerde het Sinterklaasjournaal de
hulpsinterklaas. Een volgende stap naar de afbraak van dit eens zo mooie
kinderfeest. Immers, elk kind zal nu met wantrouwen kijken naar de hulpsint die
zo zijn best doet om de 'echte' te zijn. De drammerigheid van de Hilversumse
elite begint stuitend te worden.

C. Rakers, Hoofddorp

Hypocriet

(Nog) meer geld voor de onderwijzers vindt men in Den Haag niet kunnen zolang
de vertrekregelingen „te goed" zijn. Wanneer snijden de Haagse plucheplakkers
in hun eigen riante wachtgeldregeling?

JH ten Have

Nepnieuws

En weer zijn we erin getrapt. De uitspraak van de Commissie Rechten van de Mens
over discriminatie bij de politie was gewoon nepnieuws.

R. Diepen, Breda

Ondemocratisch

De onderhandelingen over een Jamaica-coalitie zijn afgebroken en iedereen in
Duitsland vraagt zich af hoe het nu verder moet. Daarbij wordt, wonderlijk
genoeg, één ding genegeerd. Bij de verkiezingen kwam de AFD vanuit het niets
met 92 zetels in de Bundestag. De boodschap die de kiezer daarmee uitsprak, is
duidelijk. CDU/CSU, FDP en AFD kunnen samen met een duidelijke meerderheid een
coalitie vormen. Maar de AFD wordt genegeerd, en met haar de boodschap van de
kiezer. Niet erg democratisch, deze gang van zaken.

L. Verburg,

Geertruidenberg

Gek

Hoe gek zijn wij in Nederland geworden? Er is nog steeds geen einde gemaakt aan
de toeslagen van uitgereisde jihadisten. De Belastingdienst is er wel als de
kippen bij om een man wiens werkgever in een heel ver verleden geen premie
heeft betaald, te korten op zijn AOW-uitkering. Mooier kunnen we het niet maken.

Theo Joren,

Haarlem

Indië-veteranen

Een lezer die werd geboren in voormalig Nederland-Indië spreekt zijn dank uit
aan de Indië-veteranen (WUZ, 21/11) Mijn vader was ook Indië-veteraan. Hij
sprak niet veel over zijn Indië-tijd. We begrepen wel dat er naast mooie
momenten ook veel verdriet was en onbegrip. Er zijn zoveel negatieve
publicaties geweest. Fijn om nu ook eens iets positiefs te lezen.

Rika-Hermans-Weidijk

Noorderlingen

Mijn man is een Groninger en ik ben een Fries. Met trots lees ik op deze pagina
de ingezonden stukjes over de succesvolle acties die plaatsvonden bij Dokkum.
Gelukkig is er geen geweld gebruikt en is deze demonstratie vredig verlopen.
Daarom zou ik alle Groningers die al jaren in de ellende zitten vanwege de NAM,
willen oproepen om een voorbeeld te nemen aan wat hier in Friesland is gebeurd.
Laat niet langer met jullie sollen!

Janny Baar,

Harlingen

LOAD-DATE: 21 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              14 of 178 DOCUMENTS



                                  De Telegraaf

                            20 november 2017 maandag
                                 Gehele Oplage

'Alles voor de goede zaak'

SECTION: BINNENLAND; Blz. 06

LENGTH: 435 woorden


Friese heldin: Wees niet langer bang te zeggen wat je vindt

Boetes, hechtenis: Jenny Douwes (39), de Friese onderneemster die uitgroeide
tot hét symbool van het volksverzet tegen de anti-Piet-beweging, heeft het er
allemaal voor over. „Eerlijk, het maakt ons niet uit. Alles voor de goede zaak."

Douwes' oproep om zaterdag de komst van actiegroep Kick Out Zwarte Piet naar
Dokkum te verhinderen, kreeg massaal bijval en was succesvol. Verrast? „Ik wist
dat het broeide, we hadden al enige tijd contact met vrienden over acties. Maar
dat mensen bekennen tot tranen toe te zijn geroerd, dat vind ik heel bijzonder."

Eigenlijk heeft ze helemaal geen tijd om actie te voeren, zegt Douwes.

Familiebedrijf

Zij nam tien jaar geleden het familiebedrijf in Drachten over - verhuur van
hoogwerkers - en heeft het druk genoeg. „Maar ik lig steeds vaker wakker van
allerlei ontwikkelingen: de immigratie, Oekraïne, die vreselijke politieke
correctheid, drammerige feministen, het gedoe rond Zwarte Piet. Het is zo
onheilspellend."

Ze besloot zich in te lezen. Op YouTube kijkt ze filmpjes als die van de
rebelse Canadese professor Jordan Peterson, die het opneemt tegen modegrillen
als de 'diversiteits'- en 'gender-cultus'. „Dan blijkt dat wat wij krijgen
voorgeschoteld in de media, vaak helemaal niet klopt."

Petersons oproep - 'Leer je uit te spreken' - maakte ze zich eigen. „Het is
letterlijk 'leren', want gewone mensen als ik, die mee willen debatteren,
hebben de woorden vaak niet paraat. Met wie praat ik hier in Friesland nou over
die dingen? Ik heb het normaal over hoogwerkers, motoren en bier. Dan ben je al
snel geïntimideerd door geleerde mensen uit de Randstad, die bij tv-programma
Buitenhof zitten, en houd je je stil."

Maar toen ze hoorde dat de anti-Pieten op een 'A-locatie' in Dokkum mochten
demonstreren, besloot Douwes dat ze nú van zich moest laten horen. „Ik vond dat
zo onrechtvaardig. De burgemeester laat die agressieve schreeuwers toe tussen
onze kinderen. Ik was woedend. En ik niet alleen."

Douwes, die inmiddels als een soort vrouwelijke Grutte Pier (Friese
vrijheidsstrijder - red.) wordt gevierd, zegt zich vooral te ergeren aan 'die
eeuwige slachtoffercultuur' onder sommige groepen.

„Als hardwerkende moeder heb ik ook veel dingen niet kunnen doen. En tijdens de
economische crisis ging ons bedrijf door een zware periode. Hoor je ons klagen?"

Ze hoopt dat haar actie een waterscheiding zal betekenen voor mensen als zij.

„Gewone burgers. Wees niet bang om te zeggen wat je vindt. En blijf lachen, dat
doen wij in Friesland ook."

Eigenlijk heeft

ze geen tijd om actie te voeren

LOAD-DATE: 19 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              15 of 178 DOCUMENTS



                                  De Telegraaf

                           18 november 2017 zaterdag
                                 Gehele Oplage

Vestigingsklimaat

BYLINE: Jaap van Duijn

SECTION: FINANCIEEL; Blz. 38

LENGTH: 484 woorden


column

Als feiten niet voorhanden of niet onderzocht zijn, dan wel niet goed uitkomen,
wordt in discussies vaak teruggegrepen op vage algemeenheden om de eigen
argumentatie kracht bij te zetten.

Zo ook in het debat over de afschaffing van de dividendbelasting. VVD en CDA
waren daar, geheel buiten hun eigen verkiezingsprogramma's om, pas voor nadat
ze onder druk waren gezet door multinationals, en dan met name Unilever. Dit
zegt ook wel wat over het democratisch gehalte van onze politiek. Nederland
heeft 12,9 miljoen kiesgerechtigden en 82% daarvan heeft in maart zijn stem
uitgebracht, velen na uitvoerige bestudering van partijprogramma's, zodat ze
goed wisten waarvoor en waartegen ze gingen stemmen. Maar dat maakt allemaal
niet veel uit. De grote multinationals hoeven zich maar even in Den Haag te
melden en alles is ineens anders.

Veel kiezers in de VS menen dat het systeem daar ten gunste van de grote
ondernemingen en de rijken werkt. Uit onderzoek bleek vervolgens dat dit ook zo
is. Wetsvoorstellen die door grote bedrijven en miljonairs worden gesteund,
worden veel vaker aangenomen dan voorstellen waar het brede publiek
achterstaat. In Nederland lijken we ook die kant op te gaan, met een VNO-NCW
dat in achterkamertjes zijn zaakjes met het kabinet probeert te regelen.

Een argument dat door voorstanders van de afschaffing is gebruikt, is het
Nederlandse vestigingsklimaat. Typisch zo'n vage, algemene notie, die pas
handen en voeten krijgt als men wat concreter wordt. Het World Economic Forum
vat ieder jaar de verschillende aspecten die dat vestigingsklimaat bepalen,
samen in één getal. Het gaat dan om arbeidsmarkt, infrastructuur, onderwijs,
innovatie, de rol van de overheid en dergelijke. In totaal worden twaalf
factoren gemeten. In de editie van 2017, in september gepubliceerd, komt
Nederland qua concurrentievermogen op de vierde plaats op een totaal van 137
onderzochte landen. Twee jaar geleden stonden we nog achtste. Boven ons staan
alleen Zwitserland, Singapore en de VS, waarbij een interessant detail is dat
Zwitserland een dividendbelastingtarief van 35% hanteert en meer hoofdkantoren
van multinationals binnen de landsgrenzen heeft dan Nederland. Kennelijk is die
dividendbelasting helemaal geen probleem.

Ook wordt, onder andere door de premier, geschermd met banen voor 'gewone
Nederlanders'. Nu, van de multinationals weten we één ding zeker: het aantal
banen waarvoor zij zorgen, neemt al jaren af. Unilever is geen banenschepper,
maar een banenvernietiger, en hetzelfde geldt voor Shell, Philips en AkzoNobel.
Unilever had in 1990 wereldwijd 301.000 personeelsleden, in 2000 295.000 en nu
nog 169.000.

Heeft oud-Unilevermedewerker Rutte er trouwens al rekening mee gehouden dat
zijn oude werkgever alsnog kan besluiten naar Londen te verkassen, ook nadat de
dividendbelasting hier is afgeschaft?

Bij multinationals steeds minder banen

LOAD-DATE: 17 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              16 of 178 DOCUMENTS



                                  De Telegraaf

                           18 november 2017 zaterdag
                                 Gehele Oplage

Spaarzame burger de klos

SECTION: WATUZEGT; Blz. 14

LENGTH: 553 woorden


Eerst stimuleren om af te lossen, daarna bestraffen

„Het afschaffen van de wet-Hillen voelt als straf op goed gedrag. Het zijn weer
de ouderen die door zuinigheid en hard werken de rekening krijgen
gepresenteerd", zo vat een deelnemer aan de Stelling van de Dag de commotie
rond de 'aflosboete' samen.

De coalitie wil de afschaffing van de wet-Hillen volgende week al door de
Tweede Kamer 'jassen', tot grote woede van de oppositie en 86 procent van de
respondenten. Mensen die hun huis (bijna) hebben afgelost moeten daardoor
stapje voor stapje weer eigenwoningforfait gaan betalen.

Iemand reageert verontwaardigd: „Enerzijds wil de politiek dat mensen hun
hypotheek aflossen, maar als ze dat hebben gedaan worden ze gestraft. En daar
doet dan een partij aan mee, die ooit stelde dat de hypotheekrenteaftrek veilig
bij hen is".

Negentig procent vindt het een goede zaak dat aflossing 'beloond' wordt met
vrijstelling van het eigenwoningforfait. Zij vinden dat sowieso een
onzinbelasting. „Dat je moet betalen om in je eigen huis te wonen is absurd".

Een kleine minderheid juicht afschaffing van de wet-Hillen toe. „Die wet had
nooit mogen bestaan. Ook mensen die geld op de bank hebben staan (in plaats van
een huis) moeten hierover belasting betalen. Waarom dan over het eigen
woningbezit niet?"', zegt er een. De tegenstanders menen dat de wet-Hillen na
2013 helemaal overbodig is geworden omdat aflossen sindsdien verplicht is om
nog in aanmerking te komen voor hypotheekrenteaftrek.

De haast waarmee Rutte III de wet wil afschaffen wekt wantrouwen. De reden die
het kabinet aanvoert is dat de Belastingdienst de tijd moet krijgen om de
maatregel in 2019 adequaat te kunnen uitvoeren. „Een gotspe", meent een
deelnemer. „Ze kunnen de 'gewone regels' al niet goed uitvoeren wegens gebrek
aan mankracht, expertise, goede ict etc. Laten ze dat eerst maar eens oplossen."

VVD-coryfee Wiegel, voorstander van behoud van de wet-Hillen, is van mening dat
afschaffing het vertrouwen in de overheid (nog verder) schaadt. Dat is vrijwel
iedereen hartgrondig met hem eens. „Misleiding door de politiek. Eerst mensen
laten aflossen met mooie beloften en daarna de boel terugdraaien."

Het afbouwen van de regeling wordt uitgesmeerd over een periode van 30 jaar,
wat uiteindelijk 1 miljard per jaar oplevert. Volgens toezichthouder DNB hebben
mensen daardoor voldoende tijd om hun leefwijze aan te passen. Dat vindt
driekwart wel erg makkelijk gedacht, maar sommigen zijn het met DNB eens. „De
rijke oudjes, zoals Wiegel, Krol en ik, zijn allang de pijp uit wanneer deze
subsidie helemaal ophoudt. Laten we toch normaal doen 'heren'. „Bovendien",
zegt iemand anders, „gaat het om een paar euro per jaar voor een gewoon huis
voor de gewone man."

Twee derde denkt echter dat velen in de problemen zullen komen. „Ik dacht dat
met de aflossing van mijn hypotheek mijn huis belastingvrij was", schrijft een
weduwe met een heel klein pensioen. „Ik zou niet weten hoe ik het over tien
jaar moet betalen."

Laat de overheid maar op een andere manier haar geld binnen zien te krijgen,
klinkt het boos in veel reacties. „Die 1 miljard euro die de 'aflosboete' over
30 jaar oplevert, valt weg tegen het cadeau doen van 1,4 miljard aan bedrijven
door de dividendbelasting te schrappen."

Schadelijk voor het vertrouwen

LOAD-DATE: 17 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              17 of 178 DOCUMENTS



                                  De Telegraaf

                           15 november 2017 woensdag
                                 Gehele Oplage

Lachen om losbandigheid

SECTION: CULTUUR; Blz. 012

LENGTH: 775 woorden


Directeur Frans Halsmuseum Ann Demeester: 'Soms zijn de schilderijen gewoon
vulgair'

De Nederlanders uit de Gouden Eeuw hadden, behalve een VOC-mentaliteit, ook een
groot gevoel voor humor. Het Frans Hals Museum in Haarlem laat met de expositie
De kunst van het lachen daar talloze voorbeelden van zien. Vooral seksueel
getinte grappen waren mateloos populair.

De expositie borduurt voort op de tentoonstelling Humor. 101 jaar lachen om
kunst, die eerder dit jaar in het Frans Hals Museum en De Hallen in Haarlem was
te zien, met werken uit de dadaïstische beweging, het surrealisme, popart en
hedendaagse kunst. Maar in de 17e eeuw konden ze er ook wat van, zo laat
museumdirecteur Ann Demeester zien op een rondgang door de zalen.

„Scabreuze moppen waren heel populair in die tijd en niet alleen, zoals wel
gedacht werd, onder boeren en plebs", vertelt ze bij de blikvanger, het portret
van Pekelharing van Frans Hals. De lodderig kijkende, drankzuchtige nar hing
hoogstwaarschijnlijk in een Haarlemse kunstenaarskroeg, waar andere kunstenaars
het zagen en naschilderden. „Uit Haarlem kwamen veel humoristische schilders,
zoals ook Jan Steen en Adriaen van Ostade", aldus Demeester.

Gelachen werd om boeren, het gewone volk, kwakzalvers. Vooral in combinatie met
losbandigheid; een dienstmeid die zich laat verleiden in het groen, of die een
grote worst (!) aangeboden krijgt, of zoals De losbandige keukenmeid van Pieter
van Roestraeten (1665/70) die door een aapje onder haar rok wordt bekeken
terwijl een soldaat vrijpostig haar wijnglas vult.

„Het is soms gewoon vulgair. En dat in deze tijd van de MeToo-campagne," lacht
Ann Demeester, voor een prachtig keukenstuk van Peter Wtewaal uit 1660. Dit
doek valt dan nog mee: We zien een jonge meid die haast wellustig een kipje aan
het spit rijgt, toegelachen door een jonge man met een mandje eieren. „Met die
oesters en dode haasjes, allemaal seksuele toespelingen." Op een doek van
Godfried Schalcken, Het onderzoek van de dokter (ca. 1680) staat een
'piskijker', die aan urine in een fles kon zien of een meisje zwanger was.
Naast hem een jongetje (het broertje?) die met zijn hand het aloude gebaar voor
'de daad' maakt. „Het is zó expliciet, we zouden een waarschuwing voor kinderen
moeten ophangen", lacht Demeester quasi-geschokt.

Wie hing dit soort werken aan de wand? Op die vraag komt in de expositie geen
duidelijk antwoord. Wel is duidelijk dat de elite uit de 17e eeuw ook zichzelf
belachelijk durfden te maken. Geregeld zijn 'rijke nietsnutten' het mikpunt van
spot; laveloos aan tafel hangend, als corpsballen avant la lettre, zoals in
Vrolijk gezelschap (1616/17) van Willem Buytewech, dat eigendom was van de
rijke Amsterdammer Anthoni Gaillard - die in zijn jeugd precies zo'n type
'lullo' moet zijn geweest.

De schilder van vrolijke, huiselijke taferelen Jan Steen beeldde ook zichzelf
nu en dan nogal clownesk af; „een verfijnde vorm van zelfspot", constateert
Demeester bij het doek De bestolen vioolspeler, waar Steen eruitziet als een
verlopen muzikant (de catalogus spreekt van 'oude geilaard') die zich laat
bestelen door een jongedame.

Waar de mensen in de Gouden Eeuw ook vreselijk om moesten lachen waren
'ongelijke stellen', met name oudere vrouwen met jongere mannen, zoals Ongelijk
paar van Hendrick Goltzius (1614) waarop een oud besje met gerimpelde borsten
geld neerlegt in de schoot van een beeldschone jonge man met ontbloot bovenlijf.

Losbandigheid was een dankbaar onderwerp en levert - ondanks de vulgariteit
soms - de prachtigste schilderijen op. Zoals het meesterwerk Lachend meisje van
lichte zeden die een obscene miniatuur ophoudt van Gerard van Honthorst uit
1625. Het miniatuur in kwestie toont een naakte vrouw op de rug gezien, met de
tekst Wie kent mijn naers van afteren ('wie kent mijn aars van achteren'), het
lachende meisje heeft een duizelingwekkend decolleté en is mogelijk een chique
prostituee. Demeester: „In kunsthistorische kringen wordt ook wel vermoed dat
de opdrachtgever een heer Van Aerssen moet zijn geweest, die hield van pikante
grapjes, maar zeker is dit niet."

Naast de vele 'pikante' schilderijen is er ook een zaal ingeruimd voor
'Kattenkwaad'. Eigenlijk is het schilderij Jongens pesten een dwerg van Jan
Miense Molenaer veel schokkender dan alle seksuele losbandigheid bij elkaar.
„Leedvermaak", vindt Ann Demeester, „dezelfde donkere kanten van de humor die
nu nog bestaan. Dwergwerpen bestaat toch ook nog? Dat is pas echt
grensoverschrijdend gedrag...".

De kunst van het lachen. Humor in de Gouden Eeuw. T/m 18 maart 2018 in het
Frans Hals Museum Haarlem.

Seksuele grappen favoriet

LOAD-DATE: 14 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              18 of 178 DOCUMENTS



                                  De Telegraaf

                            14 november 2017 dinsdag
                                 Gehele Oplage

'Geen baan komt erbij!'

BYLINE: Martin Visser

SECTION: BINNENLAND; Blz. 004

LENGTH: 826 woorden


Vakbond: belang van afschaffen dividendbelasting overschat

door Martin Visser

Amsterdam - In de discussie over de afschaffing van de dividendbelasting wordt
het belang van multinationals enorm overdreven. Die grote concerns zijn allang
niet meer de banenmotoren van Nederland.

Bij Unilever werkten in 1997 circa 10.000 mensen in Nederland, vorig jaar was
dat aantal door ontslagen, uitbesteding en afstoting van bedrijfsonderdelen
gedaald tot 3100. „Voor komend jaar zijn dat er niet meer dan 2000 à 2500",
schat Reinier Castelein, voorzitter van vakbond De Unie, in.

Philips had in de jaren negentig nog ruim 45.000 mensen in dienst in Nederland.
Dat aantal is gedaald naar 11.000. Chemieconcern AkzoNobel telde eind jaren
negentig nog bijna 13.000 werknemers in ons land. In 2007 werd Organon verkocht
en daalde het aantal Akzo-werknemers fors. Inmiddels werken er minder dan 5000
mensen voor AkzoNobel in Nederland. Shell is met circa 11.000 werknemers in
Nederland al jarenlang redelijk stabiel.

Verdedigen

Morgen moet premier Rutte opnieuw in de Tweede Kamer verdedigen waarom het
kabinet de dividendbelasting wil afschaffen. Deze maatregel kost de schatkist
1,4 miljard euro en dat geld komt terecht bij buitenlandse beleggers in grote
Nederlandse bedrijven. Volgens Rutte is het goed voor de werkgelegenheid. „Niet
alleen werken er veel Nederlanders bij dergelijke grote internationaal
opererende bedrijven zelf, deze bedrijven creëren ook werkgelegenheid bij het
midden- en kleinbedrijf", schreef Rutte aan de Kamer.

Ook de fractieleiders van de coalitie wezen op de werkgelegenheid van de
beursgenoteerde bedrijven. CDA-voorman Sybrand Buma zei: „Weet u hoeveel gewone
Nederlanders er werken bij die multinationals waarop u zo afgeeft? Twee
miljoen! Voor hen doen we dat." Ook CU-leider Gert Jan Segers voerde dit
argument aan: „Er is een breder verhaal te vertellen over echte banen die we
hier willen hebben en die we hier willen behouden."

Het Centraal Bureau voor de Statistiek meldde eerder dat er inderdaad bij
multinationals circa twee miljoen mensen werken. Maar dit gaat in bijna de
helft van de gevallen om buitenlandse concerns. Uit het CBS-onderzoek bleek dat
tijdens de crisisjaren van 2008 tot 2013 de werkgelegenheid bij buitenlandse
multinationals in Nederland toenam, terwijl het aantal banen bij Nederlandse
multinationals daalde, met maar liefst 11 procent.

„Het aantal mensen dat in die jaren bij Nederlandse multinationals werkte, is
sterk gekrompen", zegt CBS-onderzoeker Marjolijn Jaarsma. „Ook in 2015 is de
werkgelegenheid bij buitenlandse multinationals in Nederland flink gegroeid,
met bijna 6 procent. Buitenlandse bedrijven doen het beter. Ze zijn
productiever en ze betalen hun werknemers beter."

Het schrappen van de dividendbelasting komt ten goede aan beleggers die in
Nederlandse bedrijven investeren. Op basis van de werkgelegenheidscijfers is
echter niet aan te geven dat Nederlandse beursgenoteerde bedrijven de grote
banenmotor zijn.

Voorzitter Reinier Castelein van vakbond De Unie: „Premier Rutte moet niet doen
alsof multinationals echte werkgelegenheid creëren. Er komt voor de
middenklasse echt geen baan bij in Nederland als we de dividendbelasting
afschaffen."

Kennis

Voedingsmiddelenconcern Unilever kiest momenteel tussen Rotterdam en Londen als
hoofdvestiging. Volgens Castelein maakt dat echt niets uit. „Natuurlijk wil ik
de kennis en kunde van Unilever in Nederland houden, maar een banenmotor zijn
dergelijke multinationals allang niet meer. Dat was iets van de jaren
zeventig." Garretsen: „Het zou beter zijn als Unilever hier blijft, zeker voor
het uitstralingseffect. Maar als het niet zo is, gaan we er niet aan ten onder."

Kurk

Harry Garretsen, hoogleraar Internationale economie in Groningen, bevestigt dat
beeld. „Rutte doet alsof het economische belang van Nederland samenvalt met het
belang van Shell en Unilever, maar dat is steeds minder het geval. De echte
groei zit tegenwoordig bij andere, nieuwe sectoren."

De vier grote concerns zijn nog steeds belangrijk voor de Nederlandse economie,
maar dat belang neemt wel in de loop der jaren af. „De suggestie van het
kabinet is dat het hier gaat om de kurk waarop we drijven, maar dat lijkt mij
moeilijk houdbaar", aldus Garretsen.

Volgens Castelein wordt het maatschappelijk belang van concerns als Philips,
Unilever, Shell en AkzoNobel overdreven. „Dat is echt iets van de jaren
zeventig. Het is nu allang niet meer zo dat zulke bedrijven voor meer sociale
cohesie in steden en dorpen zorgen. Kijk naar Philips, die is niet eens meer
shirtsponsor van PSV."

„Je moet dus niet doen alsof heel Eindhoven op Philips drijft, dat is niet meer
het geval", aldus de vakbondsvoorzitter. „Als je 1,4 miljard euro wil uitgeven
voor meer werkgelegenheid, dan kun je beter allerlei start-ups rond Brainport
Eindhoven financieren. Dan zorg je voor meer banen de komende decennia."

'Echte groei zit bij nieuwe bedrijven'

LOAD-DATE: 13 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              19 of 178 DOCUMENTS



                                  De Telegraaf

                            14 november 2017 dinsdag
                                 Gehele Oplage

Huur te hoog voor Jan Modaal

BYLINE: Van een onzer verslaggevers

SECTION: BINNENLAND; Blz. 009

LENGTH: 226 woorden


Van een onzer verslaggevers

Den Haag - Bijna een derde van de middeninkomens kunnen geen huurwoning in de
vrije sector betalen. Op de woningmarkt vallen zij daarmee tussen wal en schip,
omdat zij te veel verdienen voor een sociale huurwoning en vaak niet kunnen
kopen.

Zo'n 425.000 van de anderhalf miljoen huishoudens met een laag middeninkomen
tussen de 34.678 en 38.690 euro kunnen zich geen maandhuur boven 700 euro
permitteren, stelt het Planbureau voor de Leefomgeving (PBL). Het PBL baseert
zich daarbij op de zogehete Nibud-norm, die bepaalt welk deel van het inkomen
een huishouden aan woonlasten mag besteden en ook de basis vormt voor het
maximale hypotheekbedrag.

Om huurwoningen betaalbaar en toegankelijk te maken, zou de bouw ervan
gestimuleerd worden. Daarnaast helpt een geleidelijke verdere afbouw van de
hypotheekrenteaftrek, omdat die de huizenprijs drukt. Lagere huizenprijzen
leidt ook tot lagere huren.

Deze oplossingen helpen echter pas op de langere termijn, aldus het PBL. Om
ervoor te zorgen dat op de korte termijn meer huurwoningen bereikbaar zijn voor
lagere middeninkomens, zou de maximale hypotheek verlaagd moeten worden. Vanaf
1 januari mag een huizenkoper nog maar 100% van de woningwaarde lenen. Dat is
nu 101%. Het PBL denkt dat een lagere maximale hypotheeksom ook de ontwikkeling
van de huizenprijs drukt.

LOAD-DATE: 13 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              20 of 178 DOCUMENTS



                                  De Telegraaf

                            14 november 2017 dinsdag
                                 Gehele Oplage

Dampkring-reis verdampt

SECTION: BINNENLAND; Blz. 010

LENGTH: 534 woorden


Bedrijf XCOR zou trip verzorgen maar is failliet

Jarenlang konden ze opscheppen over hun ruimtereis. Tientallen bekende en
minder bekende Nederlanders die de eerste commerciële trip buiten de dampkring
zouden maken, moeten nu toegeven dat ze met de voeten op aarde blijven.

'Ja, dat was wel even slikken toen ik het mailtje kreeg. Ook al wist ik wel dat
het project al langer niet helemaal lekker liep", vertelt ondernemer en
autocoureur Tom Coronel. Het Amerikaanse bedrijf XCOR dat het ruimtevaartuig
Lynx bouwde en de reis zou verzorgen, ging vorige week failliet. Gekochte
tickets - 100.000 euro per stuk - zijn waardeloos geworden.

Coronel betaalde zes jaar terug de helft van zijn reissom. Al die tijd
verheugde de helft van de racetweeling zich erop bij de eerste honderd gewone
burgers in de ruimte te zijn. De Lynx zou net de honderd kilometer hoogte
aantikken. Lang niet zo hoog als het International Spacestation op ruim
vierhonderd kilometer - maar officieel wel in de ruimte.

„Ik gebruikte mijn reis in lezingen altijd als voorbeeld dat je alles kan
bereiken wat je wil, maar ik vrees dat dit even niet gaat lukken. Tegen mijn
vrienden zei ik steeds: ik zwaai wel naar jullie vanuit de ruimte. Gaat ook
niet gebeuren. Ja, het is jammer maar dat is het risico wanneer je heel vroeg
in een project stapt. Als ondernemer weet ik dat. "

Coronel is niet boos op de grote man achter het omgevallen bedrijf. ,,Michiel
Mol zat er zelf ook met veel geld in. Maar ik zag niet alleen het avontuur. Ook
commercieel had ik het in mijn hoofd. Een speciaal limited edition horloge dat
in de ruimte was geweest, het eerste pakje afgeleverd in de ruimte. Ze gaan er
voorlopig niet komen en ik moet, denk ik, mijn lezing even aanpassen."

Erica Terpstra heeft meer geluk. Ze was net als supermodel Doutzen Kroes
ambassadeur van het prestigeproject. Dat betekende wel reizen, maar niet
betalen. ,Ik hoorde al dat er problemen waren", zegt de tv-presentatrice. Ze
ziet ondanks het bankroet de toekomst van ruimtereizen optimistisch tegemoet.
,,Ik geloof nog steeds dat het gaat gebeuren.''

Martinair-oprichter Martin Schröder, ver in de tachtig, zag de ruimtetrip als
'de kroon op zijn werk'. „Ik had mijn loopbaan graag willen afsluiten in de
ruimte. Maar zakelijk zijn er altijd bedrijven die het niet redden. Ik vond dit
wel een heel mooi initiatief, dat ook nog voor een belangrijk deel in
Nederlandse handen was. De ontwikkelingen in de luchtvaart gaan razendsnel. Ik
heb het allemaal voorbij zien komen. Ook ruimtetoerisme zal zeker van de grond
komen. Een kwestie van jaren."

Niet alleen BN'ers tekenden in. De familie van de toen 18-jarige Rowin Hellings
uit Helmond boekte voor 73.333 euro bij de Mediamarkt een ruimtereis. Of hij
daar iets van terug gaat zien, is nog de vraag. De Mediamarkt stapte er als
partij namelijk tussenuit. Het bedrijf geeft als troost wel een cadeaubon van
500 euro. De aanbetaling van 6500 euro krijgt Hellings ook terug.
„Supervervelend", zegt een woordvoerder.

„Ik ga er niet wakker van liggen", zegt Hellings zelf. „We wisten al dat het
niet geweldig ging. Ik ga gewoon wachten tot er een nieuwe aanbieder komt."

'Ik hoorde al dat er problemen waren'

LOAD-DATE: 13 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              21 of 178 DOCUMENTS



                                  De Telegraaf

                           11 november 2017 zaterdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 885 woorden


BRIEVEN

Struikelblok

Wie heeft het in Nederland voor het zeggen, de regering of de multinationals?
Wordt dit de Nederlandse 'taksgate'? Volgens mij kan dit meteen het
struikelblok voor onze kersverse regering worden. Wie weet heeft Rutte de
vroegtijdige val van dit kabinet voorzien en heeft geprobeerd zijn toekomst
veilig te stellen.

Ruud van de Kerkhof

Dom

Multinationals hoeven van Mark Rutte geen dividendbelasting meer te betalen
over winst die ze wel maken. Ik moet van Rutte III wel belasting betalen over
een fictief rendement op mijn spaargeld dat ik dankzij Draghi en zijn bizar
lage rente helemaal niet heb. Ik zal wel geen gewone Nederlander zijn volgens
Rutte, maar wel een domme belastingbetaler.

Vincent Claessens,

Voorburg

Twee maten

Bij de discussie over (vermeende!) belastingontduiking vind ik het argument van
kortzichtigheid getuigen van gebrek aan zelfkritiek. Leg de kwestie eens voor
bij werknemers die wel hun baan kunnen verliezen en niet bij de immer
overdreven beschermde overheid werkzaam zijn. Dan blijkt vanzelf wel waarom
veel van de moord en brand roepende mensen graag bij de overheid werken. Hoe
kan het zijn dat veel landen graag multinationals ontvangen en waarom doet
Nederland hieraan mee? Simpel: Twee maten of niet, de helft van niets blijft
immers niets.

Berend Halberstadt

Brexit

Sinds de Brexit een feit is, krijgen we van alle politici te horen dat er
kansen zijn, want dat bedrijven overwegen naar Nederland te komen. Vervolgens
beweert de minister van Financiën Hoekstra dat het afschaffen van de
dividendbelasting „hard nodig is om bedrijven in Nederland te houden, zeker nu
er een Brexit voor de deur staat". Te hóuden? Welke kiezer begrijpt dit nog...?

Ruud J.M. van Heijst,

Elst (Utr)

Chantabel

Hoe een klein land chantabel kan zijn door grote concerns, die jaren hebben
geprofiteerd van onze belastingen. Ze dreigen ons land door deze belasting te
verlaten naar Londen. En onze bestuurders lopen ondertussen het vuur uit hun
sloffen om bedrijven die Engeland willen verlaten door de Brexit hierheen te
krijgen. Hoe kan het gebeuren dat ons kabinet en Kamerleden hier in meegaan om
1,4 miljard te verkwanselen ten nadele van onze bevolking?

Cor van Luijtelaar,

Eindhoven

Braaf

Ik zal er met m'n boerenverstand wel niet bij kunnen, maar hoeven Duitsland,
België, Frankrijk etc. hun bedrijven niet te behouden c.q. binnen te halen? In
al die landen is de dividendbelasting hoger dan in Nederland. Of komt in die
landen nu ook een uittocht naar Engeland en Nederland en gaan ze ook naar nul
procent? Ik vrees dat we weer het beste jongetje van de klas willen zijn (en
het schijnheiligste).

H. Schuurmans, Thailand

Retourpinnen

DFT meldt (Tel. 10/11) dat retourpinnen nog onbekend is. Van mij mag dat gewoon
zo blijven. Als ik pin, wordt het bedrag onmiddellijk van mijn rekening
afgeschreven. Bij retourpinnen krijg ik het pas de volgende dag weer
bijgeschreven. Ik heb het dan toch echt liever contant terug, dan kan ik het
ook meteen weer uitgeven.

Monique van Heteren,

Aalsmeer

Onvrede

Wierd Duk constateert in zijn column (T9/11) een groeiende onvrede over het
beleid van de VVD en diens partijleider. In het regeerakkoord staat niets over
de islam terwijl bij veel kiezers het gevoel leeft dat deze religie wordt
bevoordeeld en aanhangers in de watten worden gelegd. Het Forum voor Democratie
spint hier garen bij en Theo Hiddema wordt gezien als een tweede Pim Fortuyn.
Hij legt wel steeds helder de vinger op de zere plek, daar waar de VVD zwijgt.
Het Forum voor Democratie zou bij de volgende verkiezingen wel eens groter
kunnen worden dan de VVD.

Eric Kippersluis

MePiet

Het zou uniek zijn als de Nederlanders massaal op 5 december gekleed en
geschminkt als Zwarte Pieten naar hun werk of school zouden gaan. Wie weet komt
Nederland in het Guinness Books of Records terecht in de categorie 'pro-Zwarte
Piet-niet-officieel-referendum'. Kan iemand #MePiet aanmaken?

Danny Lim, Wassenaar

Huizenprijzen

Als salarissen met zo'n 2 procent stijgen en de huizenprijzen met 7 procent dan
loopt het ergens vast. En dan stort de huizenmarkt wederom in elkaar. Kan niet
anders.

R. Hak, Harmelen

Binky

Ron de Leeuw is blij dat Binky weer terecht is. Dat snap ik, maar hopelijk
heeft hij ervan geleerd dat een blinde hond altijd aangelijnd uitgelaten moet
worden. Dat beestje heeft het al moeilijk genoeg, dat hij niet kan zien.

Jan Papenburg, Baarn

Volksverlakkerij

De heer Wiegel zegt over het gemorrel aan de wet Hillen dat dat aanleunt tegen
onbehoorlijk bestuur. Zo ken ik er nog wel een, het aannaaien van een AOW-gat
door VVD en PvdA zonder dat bepaalde groepen daar op konden anticiperen, met
daarbij oplopende kosten tot wel EUR 20.000. Volksverlakkerij!

J.V. ten Haaf sr., Soest

Kerstpost

Nu geen kerstpost via PostNL maar via Sandd. Begrijpelijk? Ja, want goedkoper.
PostNL doe er wat aan want anders is het einde in zicht voor jullie. Weer een
Nederlands bedrijf naar de knoppen. Maar ze hebben het aan zich zelf te wijten
met die stomme prijsstellingen.

J. de Winter, Zwolle

Stoken

Een lezer blijft zijn houtkachel flink opstoken, omdat hij anders een dief van
zijn eigen portemonnee is (WUZ 9/11). Een andere lezer geeft hem groot gelijk
en stookt kolen (WUZ 10/11). Typisch een voorbeeld van ikke, ikke en de rest
kan stikke.

A. van Teijlingen

LOAD-DATE: 10 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              22 of 178 DOCUMENTS



                                  De Telegraaf

                            10 november 2017 vrijdag
                                 Gehele Oplage

Twee maten

SECTION: BINNENLAND; Blz. 002

LENGTH: 219 woorden


De belastingmoraal in ons land is hoog. Dat is maar goed ook, want wie niet
meewerkt, krijgt de fiscus achter zich aan. Burgers worden door de
Belastingdienst voor elke verdiende euro tot de spreekwoordelijke poorten van
de hel achtervolgd.

Daarom is het vreemd dat de overheid grote bedrijven de mogelijkheid biedt om
juist zo min mogelijk belasting te betalen. De fiscus denkt zelfs actief mee
met multinationals. De redenering hierachter is pragmatisch: het levert de
schatkist meer geld op als buitenlandse ondernemingen zich statutair in ons
land vestigen dan als ze naar een ander land gaan. Beter iets dan niets, dus.

Deze Hollandse koopmansgeest is kortzichtig. Het geeft een volstrekt verkeerd
signaal aan burgers en bedrijven. Opeenvolgende kabinetten hebben ontkend dat
Nederland een belastingparadijs is. Toch duiken telkens voorbeelden op die dit
onderschrijven, zoals nu weer de belastingdeal voor het Amerikaanse Procter  &
Gamble. Daardoor konden honderden miljoenen dollars onbelast naar de
Kaaimaneilanden worden gesluisd.

Staatssecretaris Snel (Financiën) laat nu onderzoeken of bij 4000
belastingdeals de juiste procedures zijn gevolgd. Dat zou een stap verder
moeten gaan. De huidige praktijk is onwenselijk voor de belastingmoraal van
hardwerkende burgers. Het is meten met twee maten.

LOAD-DATE: 9 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              23 of 178 DOCUMENTS



                                  De Telegraaf

                            10 november 2017 vrijdag
                                 Gehele Oplage

'Aflosboete' wellicht later

BYLINE: Lise Witteman

SECTION: BINNENLAND; Blz. 004

LENGTH: 264 woorden


Vertraging door apart wetgevingsproces

door Lise Witteman

Den Haag - De ingangsdatum voor de afbouw van de wet-Hillen staat op losse
schroeven. Op aandringen van 50Plus komt er een apart wetgevingsproces over de
door de partij verfoeide 'aflosboete', waardoor het ministerie van Financiën nu
twijfelt of 2019 wel haalbaar is. Bovendien komt er een hoorzitting waarbij ook
VVD-coryfee Hans Wiegel aanschuift.

Op alle mogelijke manieren probeert 50Plus-Kamerlid Van Rooijen het afschaffen
van de wet-Hillen te dwarsbomen. Deze week werd op zijn aandringen besloten dat
de wet apart in de Tweede Kamer wordt behandeld in plaats van dat het op de
grote hoop belandt van fiscale voorstellen, waardoor ook de invoeringsdatum op
losse schroeven komt te staan.

Staatssecretaris Snel (Financiën) gaf tijdens een belastingdebat afgelopen week
immers al toe dat de fiscus ruim de tijd nodig heeft om zo'n wijziging in de
systemen door te voeren.

Het ministerie van Financiën bevestigt desgevraagd dat nu wordt uitgezocht of
2019 door het aparte wetstraject nog wel haalbaar is. In dat jaar hoopt het
kabinet de eerste 35 miljoen euro met het plan op te halen.

„Dat dit is gelukt, vind ik een geweldige prestatie", juicht Van Rooijen. De
volgende stap is een hoorzitting volgende week met experts over het schrappen
van de wet-Hillen. Daarvoor heeft hij ook VVD-coryfee en columnist van deze
krant Hans Wiegel uitgenodigd, die daar met alle liefde op in is gegaan. „Dit
plan leunt tegen onbehoorlijk bestuur aan", vindt de liberaal. „Gewone burgers
hebben dit niet kunnen zien aankomen."

LOAD-DATE: 9 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              24 of 178 DOCUMENTS



                                  De Telegraaf

                            10 november 2017 vrijdag
                                 Gehele Oplage

Belasting moet eerlijk!

SECTION: BINNENLAND; Blz. 009

LENGTH: 880 woorden


'Het zal juridisch wel kloppen, maar politiek gezien niet'

Voor grote jongens Google en Starbucks is ons belastingklimaat tropisch. De
brave burger en hardwerkende ondernemer ervaart een guurder fiscaal regime.
„Het is een leuk spel voor de belastingadviseurs op de Zuidas, die soms wel
2000 euro per uur verdienen." Levert Nederland belastingparadijs ons iets op?

Waarom krijgt wasmiddelengigant Procter & Gamble een belastingvoordeel van  150
miljoen euro terwijl de 'gewone Nederlander' geen korting krijgt bij zijn
blauwe envelop? Waarom stroomt er 4000 miljard euro Nederland in en vervolgens
weer uit vanwege het zachte fiscale klimaat, terwijl de kleine ondernemer bij
een kleine fout in zijn btw-aangifte meteen een boete krijgt van de fiscus?

Is Nederland een belastingparadijs voor de grote jongens? Het Centraal
Planbureau sprak eerder van 'een doorsluisland'. We zijn geen eindbestemming
zoals Bermuda of de Kaaimaneilanden. „Ik zie Nederland als een heel luxe
voorportaal voor belastingparadijzen", zegt PvdA-europarlementariër Paul Tang.

Toch worden in het buitenland 'Nederland' en 'belastingparadijs' vaak in een
adem genoemd. Ook deze week weer in de internationale media, na het uitlekken
van de Paradise Papers waarin talloze voorbeelden van belastingontwijking
opdoken. Nederland prijkte al eens op een Amerikaanse lijst van
belastingparadijzen en toenmalig minister van Financiën Wouter Bos moest alle
diplomatieke zeilen bijzetten om ons van die lijst te krijgen.

We staan er gekleurd op in het buitenland. Europarlementariër Tang ervaart het
in Brussel. „Nederland is een van de piraten in Europa, zo wordt er naar ons
gekeken. Wij enteren andere landen en pikken hun belastinginkomsten in."

Oorspronkelijk wilde de overheid Nederlandse bedrijven helpen met zakendoen in
het buitenland. Door tientallen belastingverdragen met andere landen af te
sluiten kon worden voorkomen dat bedrijven dubbel belasting moesten betalen.
„Uiteindelijk zijn bedrijven deze belastingverdragen gaan gebruiken om helemaal
geen belasting meer te betalen", stelt Henk Willem Smits, auteur van het boek
Het Belastingparadijs. Waarom niemand hier belasting betaalt, behalve u.
Giganten als Google, Starbucks, Ikea en U2 profiteren hiervan.

„Daardoor is Nederland een belastingparadijs voor buitenlandse bedrijven die
hun winst belastingvrij door Nederland sluizen", vervolgt Smits. „Op oorden als
de Kaaimaneilanden na is Nederland marktleider wat betreft het aantal
brievenbus-bv's." Van deze bedrijven die alleen op papier hier zijn gevestigd,
zijn er inmiddels zo'n 12.000.

Na het uitlekken van de Paradise Papers zei staatssecretaris Snel (Financiën)
meteen dat hij deze brievenbussen gaat aanpakken. Hij krijgt het druk. Want na
ophef over de geheime belastingafspraken met Procter & Gamble gaat hij ook  de
4000 deals met andere bedrijven onderzoeken. „Politiek theater", oordeelt
belastingadviseur Leo Neve. Hij was jarenlang directeur van Nova Trust en sprak
voor veel grote bedrijven belastingregelingen af met het team van de
Belastingdienst in Rotterdam. „De staatssecretaris weet al lang wat voor
afspraken er zijn. Dit onderzoek lijkt mij een afleidingsmanoeuvre. Winst die
buiten Nederland is gemaakt, wordt hier niet belast, dat is volgens de regels.
De politici doen alleen maar alsof ze verontwaardigd zijn omdat de Nederlandse
belastingpraktijk onder vuur ligt in Europa." Brussel wil dat Nederland per
2020 de regels aanpast.

Belastingontwijking en gunstige regelingen met de fiscus worden door
belanghebbenden vaak verdedigd met het argument: het is legaal, dus het mag.
„Ik ken dat argument nou zo langzamerhand wel", verzucht PvdA'er Tang. „Ik zat
eens tegenover toenmalig minister Jan Kees de Jager en hij had een lijstje voor
zich met bedrijven en hoeveel belasting die betalen in Nederland. Hij zei tegen
mij: 'Ik heb advies gekregen dat lijstje niet te laten zien.' Nou, dan weet ik
wel waarom. Het zal juridisch allemaal wel kloppen, maar politiek gezien niet."

Belastingadviseur Neve heeft inmiddels zijn bedenkingen bij
belastingontwijking: „Het levert ons helemaal niks op. Het is een leuk spel
voor de belastingadviseurs op de Zuidas, die soms wel 2000 euro per uur
verdienen. Maar dat spel gaat wel ten koste van overheden die daardoor
belasting mis lopen. We zijn een beetje van het padje af geraakt."

„Vroeger had niemand morele bedenkingen bij allerlei fiscale constructies. Maar
de tijdgeest is veranderd. Dat komt ook doordat grote multinationals steeds
machtiger worden. Amazon kan op prijs concurreren met lokale boekhandels omdat
het bijna geen belasting betaalt. Een bedrijf als Google heeft wereldwijd een
kolossaal marktaandeel en is enorm machtig. Waarom moet Google zo veel winst
maken?"

De discussie over ons belastingregime speelt al jaren. Maar steeds hield de
politiek eraan vast omdat Nederland zo aantrekkelijk bleef voor bedrijven. De
crisis was een keerpunt, aldus Tang. „Sindsdien vinden velen dat we vooral
eerlijke belastingen moeten krijgen. Mensen vinden het oneerlijk dat zij voor 1
mei de aangifte moeten invullen en per kerende post een acceptgiro krijgen,
terwijl de grote jongens en meisjes overal mee wegkomen."

'Een spel voor dure belastingadviseurs, het levert ons niets op'

LOAD-DATE: 9 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              25 of 178 DOCUMENTS



                                  De Telegraaf

                           9 november 2017 donderdag
                                 Gehele Oplage

'Multinationals aanpakken'

SECTION: WATUZEGT; Blz. 014

LENGTH: 561 woorden


Stemmers: fiscaal voordeel megabedrijven beperken

Zeker 8 op de 10 stellingdeelnemers willen dat Nederland een einde maakt aan de
gunstige belastingconstructies voor multinationals. „De 'kleine man' betaalt
zich scheel aan belasting, dus de 'grote jongens' moeten hier ook aan voldoen",
luidt het credo.

De zogeheten Paradise Papers onthullen verborgen details van financiële
relaties. Het gaat om belastingontwijking en niet zozeer om
belastingontduiking. Het laatste is illegaal en het eerste is toegestaan mits
grote bedrijven en vermogenden zich conformeren aan fiscale regels. Toch wringt
het dat de gewone burger gewoon belasting betaalt en dat de vermogende
landgenoot met behulp van allerlei schimmige financiële stelsels zo weinig
mogelijk geld hoeft af te dragen aan de fiscus. Het is zoals een deelnemer
schrijft: „Rijken hebben geld om belasting te ontwijken. Wij, brave burgers,
krijgen meteen een dreigbrief van de Belastingdienst binnen." Zeven op de tien
respondenten verklaren altijd netjes belasting te betalen.

„Er moet een einde komen aan belastingontwijking door multinationals. Bij de
CV's en BV's die zij hier in Nederland hebben, zit toch geen enkel
personeelslid. Zie bijvoorbeeld de documentaire over de Zuidas met al die lege
kantoren waar dan zogenaamd een bedrijf gevestigd zou zijn", stelt een
financiële kenner. Meerdere mensen betwijfelen het banen-argument. „Altijd
hetzelfde verhaal, anders komen deze bedrijven niet naar Nederland en missen we
werkgelegenheid. De enigen die er beter van worden zijn de multinationals en de
overheid."

Toch zijn er anderen die werk een sterk argument noemen voor belastingvoordelen
voor grote bedrijven. Zo'n voorstander meent: „Om werkgelegenheid te
realiseren, is een gunstig klimaat gewenst. Helaas is, zoals meerdere
interventies, dit ook uit de hand gelopen door steeds sterkere eisen van de
multinationals en grotere toegeeflijkheid van de Belastingdienst. Die extra
werkgelegenheid zorgt voor de welvaart in Nederland." En een ander valt bij:
„Nike in Hilversum kent 1600 werknemers, dat levert de schatkist jaarlijks ruim
12 miljoen euro op aan inkomstenbelasting, nog los van de vele andere
belastingen zoals WOZ. Nike zal zeker vertrekken uit Hilversum en naar Cyprus,
Malta, Ierland of het Verenigd Koninkrijk verhuizen, wanneer de fiscaal
gunstige regeling voor multinationals komt te vervallen."

En Nederland is niet het niet het enige land binnen Europa die een gunstig
vestigingsklimaat probeert te scheppen voor grote bedrijven. Meer landen
bevoordelen multinationals om werkgelegenheid binnen te halen. Zo schrijft een
deelnemer: „Ikea heeft een groot logistiek centrum in Dortmund gebouwd, dit zou
eigenlijk in Nederland (Venlo) komen maar het bedrijf kreeg in Duitsland meer
subsidies."

Een minderheid (14 procent) is faliekant tegen het beperken of schrappen van
gunstige belastingconstructies voor multinationals. Deze tegenstanders menen
dat de 'media een heksenjacht hebben ontketend'. „Belastingontwijkers maken
gewoon gebruik van legale wegen om volkomen terecht zo weinig mogelijk
belasting te betalen", vindt een opposant. Deze vervolgt z'n betoog met:
„Belasting betalen is een plicht maar het is een burgerplicht dit te
minimaliseren." Belastingontduiking is echter een brug te ver, vindt driekwart.

Meerderheid betaalt netjes

belastingen

LOAD-DATE: 8 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              26 of 178 DOCUMENTS



                                  De Telegraaf

                           9 november 2017 donderdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1074 woorden


BRIEVEN

Cadeautjes

Rutte geeft 1,4 miljard weg aan bedrijven die het niet nodig hebben. Vele
economen zijn het er over eens dat zulke cadeautjes geen enkel effect hebben op
de economie en werkgelegenheid. Rutte had deze 1,4 miljard beter kunnen geven
aan de laagstbetaalden, ouderen met een klein pensioen of AOW. Of de BTW niet
moeten verhogen van 6 naar 9 procent. Zodat hij zijn belofte echt kan waarmaken
dat iedereen er op vooruit gaat.

Jan Groeneveld, Den Haag

Bermuda

Nederland, het Bermuda van de lage landen. Jan Modaal betaalt wel.

J. v. Reenen

Afspiegeling

Indien een politiekorps een afspiegeling moet zijn van de samenleving, dan
heeft Berlijn een probleem. Met 40% allochtonen waarvan vooral de nieuwkomers
bij de politie onaangepast gedrag en weinig discipline tonen (Tel. 8/11), heeft
die samenleving er een probleem bij. Het lijkt erop dat de overheid daar zelf
systematisch de effectiviteit van de politie aantast, terwijl de ontwikkelingen
in de samenleving juist een grotere capaciteit aan financiële rechercheurs
vereisen, net als hier. Maar die komen er niet.

L.J.J. Dorrestijn

Houtkachel

Als alle heffingen en toeslagen van gas worden geschrapt, doe ik de houtkachel
weg. Bijna het eerste wat ik 's morgens doe is de houtkachel aandoen. Het is
lekker warm, 23 graden. Het scheelt ons 900 euro per jaar. Je bent een dief van
je eigen portemonnee als je de cv aandoet.

T. Schoor

Shcoolzone

Een stratenmaker legde witte klinkers in de straat die het woord shcoolzone
vormden (Tel. 8/11). Dit brengt bij mij in herinnering dat veel schilders jaren
geleden op bordjes bij hun werk 'nad' schreven. Dat was zo opvallend dat
niemand tegen het schilderwerk stootte.

Henk Heiden, Oosterhout

Reservepolitie

De Stichting Maatschappij en Veiligheid pleit ervoor om nieuwe
politie-vrijwilligers een functie te geven die te vergelijken is met de oude
reservepolitie van na de Tweede Wereldoorlog (Tel. 8/11). Door de nieuwe
terreurdreiging op zich een goed idee. Alleen voor de burgers wordt het
straatbeeld van de wetshandhavers heel onoverzichtelijk. We kennen al de
uniformen van politie, gemeentelijke handhavers, stadswachten, burgerwachten en
daarbij komen nu ook de volontairs. Maar wat worden hun functieomschrijving en
bevoegdheden? Uitgebreide voorlichting aan de burger kan dan geen kwaad.

J. Kluin

Misbruik

Ik vraag mij af waarom alle acteurs/actrices nu pas uit de kast komen over
misbruik. Waar waren zij nu geweest, als zij toen hun mond hadden open gedaan?
Zij hadden veel toekomstige lotgenoten dit kunnen besparen. Zelf ben ik op
17-jarige leeftijd, na een vervelende handtastelijke directeur, de volgende dag
niet meer op kantoor verschenen. Allemaal dit voorbeeld volgen en niet na zo
veel jaar gaan zeuren.

A. de Jong

Aantijgingen

Walgelijk al die publieke aantijgingen van vermeend misbruik en/of aanranding
met vermelding van namen van daders, of nog erger, verdachtmaking van groepen
personen ("een regisseur waar ik mee gewerkt heb"). Wees een vent of een wijf
en doe dan aangifte bij Justitie. Wat er nu gebeurt is gewoon te smerig voor
woorden.

Rien Bos, Velserbroek

Rookpauze

Drie weken extra vakantie voor niet-rokers? Waarom? Toen ik het voor het zeggen
had binnen ons bedrijf werd op de gewerkte uren een halfuur voor rookpauzes
afgetrokken. Als je als niet-roker 8 tot 10 x per dag vijf minuten naar buiten
zou gaan om niet te werken zou dat toch ook niet geaccepteerd worden. Dus
waarom bij rokers wel?

Johan van de Put,

Roelofarendsveen

Defensie

Goed idee van de vakbonden om bij defensie een externe vertrouwenscommissie in
te stellen om bijvoorbeeld intimidaties te melden. Waarschijnlijk gaat er dan
nog veel meer boven water komen. Je vraagt je alleen af waarom het ministerie
dat zelf niet heeft kunnen bedenken.

Peter Brouwer, Ede

Pedofiel

In Nederland wordt er tegen je aangifte gedaan wegens pedofilie. Je verhuist
naar Thailand en gaat op de zelfde voet verder. Je bezit er vier huizen die je
verhuurt. Je wordt nu in Thailand gearresteerd. Je krijgt van Buitenlandse
Zaken consulaire ondersteuning en als klap op de vuurpijl ook nog een toeslag.
Kan het nog gekker?

Hans Schulz

Gezeur

Wat een gezeur over Zwarte Piet. Neem een voorbeeld aan Curaçao. Sinterklaas is
wit en Piet is zwart, zo hoort het, vinden ze daar. Als een zwarte man
hulpsinterklaas is wordt hij wit geschminkt, en de Pieten pikzwart, ongeacht de
huidskleur.

Howard Smith

Gezellig

Erica Terpstra terug op televisie met het programma Erica op Reis? Blijer kun
je mij niet maken. Eindelijk weer eens een mooi en gezellig programma op de
zaterdagavond.

Jacobine Brummel, Almere

Brandjes

De brandweer heeft veel brandjes te blussen door onveilig laden van
smartphones. De oplossing is eenvoudig namelijk gewoon een digitale
tijdschakelaar gebruiken met cd-(lees: countdown)-functie. Na ingestelde
afteltijd schakelt de tijdschakelaar de spanning uit en kan er niet extra bij
geladen worden. Dus minder snel kans op oververhitting.

Freek Hoekstra,

Purmerend

Zielig

Te zielig voor woorden zoals de nieuwe Piet in Amsterdam er uitziet en te
zielig voor woorden de reden daarvoor. Respect voor iedereen, prima, maar mag
het ook een keer voor onze cultuur zijn? Andere culturen 'eisen' van alles voor
zichzelf, wij vragen ook een beetje respect voor de 'onze'. Is dat te veel
gevraagd?

Alexandra Suijk

Selectie

Voetbalanalisten vinden dat de KNVB heeft gefaald bij het overhalen van
Nederlands/Marokkaanse voetballers om voor het Nederlands elftal te kiezen. Zij
hadden bij wijze van spreken op hun knieën moeten smeken om voor Nederland te
kiezen omdat zij immers uit een andere cultuur komen en trotse jongens zijn. Je
moet je afvragen of je bij het selecteren van spelers voor jong oranje hier ook
geen rekening mee moet gaan houden want deze kweekvijver is immers voor Oranje
en niet het Marokkaanse elftal.

Nico Willemse, Uithoorn

Verhuizen

Het bericht dat jonge Amsterdammers 'buiten' een huis kopen en zodoende de stad
verlaten is al zeker 50 jaar oud. Wij zijn in 1972, met een kind van 2,5 jaar
oud, van de Staatsliedenbuurt verhuisd naar een koophuis in Heemskerk. De op
één na beste beslissing in mijn leven.

Simon van der Hage,

Heemskerk

Binky

Ik ben zo vreselijk begaan met baas Ron van het blinde hondje Binky! Uit eigen
ervaring weet ik wat het is om je hondje 'ineens' kwijt te zijn. Heel mooi dat
er zoveel mensen zijn die spontaan helpen zoeken. Ik hoop van harte dat Binky
wordt gevonden.

Renske van Reeken

LOAD-DATE: 8 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              27 of 178 DOCUMENTS



                                  De Telegraaf

                            8 november 2017 woensdag
                                 Gehele Oplage

Je bent waar je woont

SECTION: BINNENLAND; Blz. 007

LENGTH: 789 woorden


Onderzoeker de Voogd: Ruimtelijke verschillen groeien

Van Zwarte Piet tot immigratie, globalisering en 'diversiteit': de
randstedelijke culturele elite bepaalt de inhoud van het debat. Die staat niet
zelden haaks op de opvattingen van burgers elders in het land, constateert
onderzoeker Josse de Voogd. „Waar je woont, kleurt hoe je naar de wereld kijkt."

Neem de discussie over diversiteit. „Daarin worden twee groepen tegenover
elkaar gezet: autochtoon en allochtoon", zegt De Voogd (34). „De gedachte is:
allochtoon is slechter af dan autochtoon. Maar er bestaat ook een witte
onderklasse. Die benadeel je als je allochtonen gaat voortrekken. Alleen is die
witte onderklasse in een stad als Amsterdam nauwelijks meer zichtbaar. Dan is
het logisch te denken: het probleem met laag opgeleide autochtonen is opgelost,
nu gaan we de sociale achterstand van gekleurde mensen wegwerken."

De electoraal geograaf, die de relatie tussen woongebied en kiesgedrag
onderzoekt, schreef recent voor het ministerie van Binnenlandse Zaken de
brochure 'Zicht op verschil'. Daarin brengt De Voogd de groeiende ruimtelijke
verschillen in Nederland in kaart. „Waar je woont, kleurt hoe je naar de wereld
kijkt."

Hij schopt tegen heilige huisjes. „Witte, hoogopgeleide, links-progressieve
vrouwen uit de grote steden vormen één procent van de bevolking. Maar in het
maatschappelijk debat zijn ze oververtegenwoordigd. Wie schrijven er columns,
wie zitten er bij De Wereld Draait Door, wie heeft invloed op universiteiten en
hogescholen? Als je wérkelijke diversiteit nastreeft, zou een deel van hen
moeten plaatsmaken voor oudere, laag opgeleide burgers, voor conservatieve
christenen of allochtonen uit de provincie."

Doordat in het debat de randstedelijke opinie overheerst, bestaat het gevaar
dat veel Nederlanders zich er niet meer in herkennen. Die leven in grote
aantallen in het 'Middenland', zoals De Voogd het noemt: plaatsen als
Etten-Leur, Schagen, Nijkerk - met zo'n dertig- veertigduizend inwoners stad
noch dorp. Meer dan de helft van de kiezers woont hier. „Je kunt ze zien als de
'gewone Nederlanders'", meent De Voogd. „Over hen hebben we het zelden. Het
gaat in de media vaak over extremen: over problemen in de Schilderswijk of over
aardbevingsschade in Groningen."

CDA-leider Sybrand Buma vroeg onlangs aandacht voor die 'gewone Nederlander',
die onder invloed van immigratie, globalisering, secularisering en de dreiging
van de radicale islam 'verweesd' zou zijn achtergebleven. En Mark Rutte reisde
af naar Etten-Leur om daar - en niet in Den Haag of Amsterdam - zijn
regeerakkoord te verdedigen. „Heel slim", vindt De Voogd, die Etten-Leur op de
kaart zette als 'uiterst gemiddelde plek'.

Terwijl de culturele elite op randstedelijke debatpodia discussieert over
genderneutrale toiletten en de verwerking van het slavernijverleden, kent het
Middenland z'n eigen problemen. De Voogd: „Steden als Amsterdam en Utrecht
worden witter en rijker en de grootstedelijke problematiek verplaatst zich naar
de randgemeentes. Armere autochtonen en allochtonen verhuizen daar naar toe en
nemen haperende integratie en armoede mee. Dit staat nog niet zo op het
netvlies: de Vogelaarwijken vallen meer op. Je ziet nu dat rond de grote steden
de PVV groot is, terwijl in Amsterdam GroenLinks en Denk dominant worden."

Het is belangrijk om die ontwikkelingen te onderkennen, zegt De Voogd. „Alleen
al wegens het grote aantal mensen dat in het Middenland woont. Verpaupering van
die middelmatige wijken kan serieuze sociale gevolgen hebben." Bovendien moeten
we de boosheid van burgers in de periferie niet onderschatten. „Naarmate je
verder weg komt van Amsterdam, neemt de populariteit van rechts-populistische
partijen toe."

Die woede komt vooral aan de oppervlakte als verkiezingen gaan over kwesties
als cultuur en identiteit, zoals in 2010 en 2017. De Voogd: „Als de PvdA onder
leiding van Amsterdammers als Job Cohen of Lodewijk Asscher gaat pleiten voor
zaken als de multiculturele samenleving, zie je een duidelijke ruk naar rechts
in de regio's die ver van Amsterdam liggen. In 2012 hamerde Samsom vooral op
sociaal-economische thema's, toen deed de partij het daar juist heel goed."

De Voogd stipt het vaker aan: Nederlandse kiezers zijn overwegend
sociaal-economisch links en cultureel rechts. Een links-conservatieve partij
zou het in het Middenland goed kunnen doen. „De PVV profileert zich wel in de
links-conservatieve hoek, maar stemt sociaal-economisch meestal mee met
rechts." Het Forum voor Democratie stijgt snel in de peilingen „maar Thierry
Baudet lijkt me economisch te rechts om de grootste te worden."

'Debat zelden over 'gewone' Nederlander'

'Meeste mensen wonen in het Middenland'

LOAD-DATE: 7 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              28 of 178 DOCUMENTS



                                  De Telegraaf

                            7 november 2017 dinsdag
                                 Gehele Oplage

Forum vist in vijver VVD

SECTION: BINNENLAND; Blz. 011

LENGTH: 862 woorden


Vlak na de verkiezingen ontving Geert Wilders de kersverse Kamerleden van Forum
voor Democratie (FvD). De heren Thierry Baudet en Theo Hiddema waren nieuw in
het parlement en hadden eigenhandig het door hen zo gehate 'partijkartel'
opengebroken. Het was een prettig gesprek, vertelt een aanwezige, maar ook niet
meer dan dat.

Want wie denkt dat de nieuwe partij op rechts een logische bondgenoot van de
PVV is, komt bedrogen uit. Van samen optrekken is geen sprake. De twee
partijleiders hadden ook helemaal geen gezamenlijke strategie afgesproken voor
het debat over de regeringsverklaring. Het was ieder voor zich.

FvD lijkt in peilingen een concurrent voor de partij van Geert Wilders, maar
Baudet richt zijn pijlen op de VVD, die hij zegt te willen 'vernietigen'. Zo
introduceerde de partij de 'overstapweken', voor teleurgestelde VVD-leden om
zich bij het Forum aan te sluiten. „Overstappen van VVD naar FvD was nog nooit
zo makkelijk!", zegt een blije vrouwenstem in een vijftien seconden durend
reclamespotje, als ware het een overstap naar een goedkoper energiebedrijf.

Wie Wilders bevraagt of samenwerking met het Forum niet een logische optie is,
ziet weinig enthousiasme. Hij blijft vurig geloven in zijn eigen
onafhankelijkheid en in zijn eigen boodschap. Voor de concurrentie van de
nieuwkomer op rechts is hij niet bang. „Ik houd altijd een PVV-verhaal: opkomen
voor de gewone man, zijn land en zijn portemonnee. En keihard de islam
bestrijden."

De boodschap van het Forum is wat diffuser. Baudet zoekt het in sentimenteel
gedweep met de Gouden Eeuw, het bestrijden van het 'partijkartel' en het zalig
verklaren van referenda. Voor de rest hoopt hij op kiezers die uitgekeken zijn
op VVD, CDA en D66.

In de Tweede Kamer wordt door Baudet belletje getrokken, door het forceren van
onnodige hoofdelijke stemmingen of opmerkelijke toespraken. De verkleedpartij
met het scherfvest in het debat over het dodelijke ongeluk in Mali stuitte veel
Kamerleden tegen de borst. In Den Haag is de reflex al snel dat iets 'niet
hoort'. Maar juist als er door nalatigheid van de overheid doden vallen, mogen
Kamerleden best wat scherper aan de wind zeilen. Met een onorthodoxe aanpak
wist de splinterpartij zich zo in de kijker te spelen, precies de strategie
waarmee de PVV jarenlang succesvol was.

Baudet is zeker niet onfeilbaar. Geruchten over interne partijstrubbelingen en
nadrukkelijke pogingen om indruk te maken op het andere geslacht nemen toe. In
de Kamer werd hij tijdens het debat over de regeringsverklaring afgedroogd door
de concurrentie, VVD'er Klaas Dijkhoff voorop. De confrontatie met Baudet
haalde alle media, tot tevredenheid van de liberalen.

In zijn eigen toespraak haakte Dijkhoff aan bij de argwaan die sommige
Nederlanders over politiek hebben. Ook pleitte hij voor bredere politieke
samenwerking dan alleen tussen de coalitiepartijen. Daarna ging hij zitten en
hoorde niemand meer van de man die de VVD de komende jaren profiel moet geven
in het parlement.

Pure strategie, klonk het bij de liberalen. Rutte zou de volgende dag het debat
domineren en hij is ook een VVD'er. Dus kon Dijkhoff zich verder wel koest
houden. Echter, Rutte belooft de komende jaren noodgedwongen eerder minder dan
meer liberale kleur op de wangen te krijgen.

Hij mag jongleren met de standpunten van het progressieve D66, de vrome CU en
het conservatieve CDA. Dat de stempel van zijn eigen VVD op de koers daarmee
ondergeschikt raakt, heeft Nederland kunnen lezen in het regeerakkoord. Van
VVD-principes en beloftes staat alleen nog het voorkomen van rekeningrijden
voor automobilisten overeind.

Natuurlijk zijn er VVD-kiezers die het prima vinden wat Rutte en Dijkhoff doen.
Geen commotie, geen eigen geluid; gewoon rust en stabiliteit in het
landsbestuur. Maar er ligt wel terrein braak, weten ze bij het Forum. Niet voor
niets zei Baudet vrijdag tijdens een bijeenkomst van zijn jongerenclub dat het
doel was om de VVD onder de tien zetels uit te laten komen. In peilingen gaat
zijn partij crescendo, VVD (en PVV en CDA) leveren in.

Wie door het ijdele masker van de FvD-leider kijkt, ziet iemand die in het
parlement en in zaaltjes voor zijn achterban vlieguren maakt en blijft maken.
Op zijn lauweren rusten doet Baudet geenszins, hoewel er natuurlijk geen
garantie is op succes.

En dan is er nog het geheime wapen van het Forum, in de persoon van Kamerlid
Theo Hiddema. Die noemde de Tweede Kamer vrijdag een 'spookhol' waar een
'zieligheidscultus' heerst, rond bijvoorbeeld klimaat en migranten. „Alles is
kwetsbaar", vertelde hij over zijn observaties in Kamerdebatten. „Iedereen moet
beschermd en vertroeteld worden." Hiddema keek verwonderd naar de zaken die
zijn collega-parlementariërs in debatten te berde brengen. „Hoe bar en boos het
met de dierenwereld gesteld is, het is met geen pen te beschrijven..."

Ironie waar (voormalige) VVD-kiezers zich prima in kunnen herkennen.

Wilders werd als eenmansfractie ooit ook uitgelachen door de liberalen, nu is
zijn partij de tweede van het land. In de peilingen gaat het Forum inmiddels
als een komeet. Het zou VVD'ers zorgen moeten baren.

Baudet

richt zijn

pijlen op

liberalen

LOAD-DATE: 6 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              29 of 178 DOCUMENTS



                                  De Telegraaf

                            7 november 2017 dinsdag
                                 Gehele Oplage

Bijbaantje Gullit ongewenst

BYLINE: Jacques Brinkman

SECTION: SPORT; Blz. 005

LENGTH: 484 woorden


Assistent-bondscoach Ruud Gullit is regelmatig te zien bij
voetbalpraatprogramma Rondo. Gertjan Verbeek zet als coach van FC Twente zijn
tv-werkzaamheden als studiogast en analyticus voort. Ron Jans schuift als
technisch manager van FC Groningen aan bij Studio Voetbal.

Wat is de drijfveer van deze voetbalprofs? Geldingsdrang? Geld? Een jaartje
bijklussen op televisie levert minimaal een paar luxe vakanties op. Dat is nog
een zuinige schatting van de zeer goed betaalde bijbaantjes.

In het hockey is het 'gewoon' dat coaches meerdere banen hebben.
Bloemendaal-coach Michel van den Heuvel is assistent van de Belgische nationale
ploeg. Jeroen Delmee combineert hoofdklasser Tilburg met het Franse
bondscoachschap. Amsterdam-coach Graham Reid is in zijn 'vrije' uren assistent
bij Oranje. Verre van ideaal, maar het grote geld ontbreekt in de hockeysport.
Dus Van den Heuvel, Delmee en Reid moeten wel om later een pensioen te
genieten. En dan hebben we het over de top. Het beroepsperspectief van 98% van
de hockeytrainers is bedroevend en wat salaris betreft dichter bij het
minimumloon dan bij Jan Modaal (37.000 euro bruto).

Dat is in het voetbal anders. Maar er lopen in die wereld een hoop 'Rupsjes
Nooit Genoeg'. Neem Verbeek bij FC Twente. Met een jaarsalaris van een half
miljoen euro is het logisch om honderd procent commitment en loyaliteit te
geven aan je 'oude' liefde. Verbeek speelde bij zijn aanstelling in op de
emotie door te zeggen dat hij op slechts vijfhonderd meter van het Diekman
opgroeide en zich nauw verbonden voelt met FC Twente. Blijkbaar ook met FOX en
Voetbal Inside. En dan vooral met de te verdienen euro's, want voor niks geeft
Verbeek zijn voetbalmening niet.

Focus is een belangrijke kernwaarde van topsport. Bestuur, trainers en coaches
verwachten dat van spelers en dienen dan ook zelf het goede voorbeeld te geven.
Afleiding leidt onherroepelijk tot kwaliteitsverlies. Op het veld en daarbuiten.

Ligt de fout dan bij coaches en managers die het 'maximale' eruit willen halen?
In de gevallen Gullit, Verbeek en Jans hadden de KNVB (Hans van Breukelen), FC
Twente (Jan van Halst) en FC Groningen (Hans Nijland) een keihard 'nee' moeten
uitspreken over reguliere, betaalde media-optredens. Bijbaantjes zijn ongewenst
en ongepast. Een logische eis van iedere werkgever. Dat gebeurt niet. Het
bewijs dat daadkrachtig leiderschap ontbreekt bij bond en clubs.

De oplossing is simpel. Coaches, technisch directeuren en managers verschijnen
in de media 'om niet' om hun sport uit te dragen. De win-win is helder: clubs
hebben dan toegewijd personeel. Niemand gaat namelijk gratis twee of drie keer
per week in een studio zitten, als hij de volgende dag om acht uur op de club
moet zijn. En het bijeffect zal zijn dat we op tv meer verschillende gezichten
uit de professionele voetbalwereld gaan zien.

Voor niks geeft Verbeek zijn voetbalmening niet

LOAD-DATE: 6 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              30 of 178 DOCUMENTS



                                  De Telegraaf

                            7 november 2017 dinsdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1064 woorden


BRIEVEN

Wapenbezit

De Amerikanen reageren geschokt op de schietpartij in een kerk in Texas die aan
26 mensen het leven kostte (Tel. 6/11). Sinds 1980 zijn er in de Verenigde
Staten alleen al in kerken ruim tweehonderd aanslagen geweest. Het is de vraag
hoeveel van die aanslagen nog nodig zijn om de Amerikanen te laten ontwaken uit
de droom die hen zegt dat er geen beperkingen mogen komen voor wapenbezit.

Henk Versteeg,

Nunspeet

Duidelijk

Na weer een weekend de topteams van de Eredivisie aan het werk gezien te
hebben, wordt het steeds duidelijker waarom het Nederlands elftal ontbreekt op
het WK 2018.

Rob Koelewijn,  Lisse

Klappen opvangen

Premier Mark Rutte haalt fel uit naar de raddraaiers uit het Limburgse Blerick
die de boel op stelten zetten. Hij noemt ze 'klootzakken'. Maar als je veel te
veel welvaartszoekers ons landje binnen laat (duizend per maand) en ze bij
elkaar stampt, dan loopt het uit de hand. Onze regering is hier
verantwoordelijk voor. Dus meneer Rutte, u bent hier de oorzaak van en nu moet
de omgeving volgens u die 'klootzakken' erop aanspreken? Ga er zelf heen en doe
het lekker zelf. Dan kunt u zelf de klappen opvangen.

A. Brinkman,

Emmeloord

Groots

Met veel tamtam kondigde de Amerikaanse president Donald Trump enkele weken
geleden aan dat er - inzake Noord-Korea -op zéér korte termijn 'iets groots' te
gebeuren staat. Welnu, er is nog 'niets groots' gebeurd. Kim Jong-un, de
onbetwiste leider, deelt in Noord-Korea nog steeds de lakens uit en martelt er
vrolijk op los. Wat is Trumps belofte/dreigement eigenlijk waard, als er geen
concrete actie op volgt? Of gaat het bij hem alleen maar om de symboliek?

Kees Hooreman,

Haarlem

Eigen risico

Wat een geweldig resultaat dat de overheid heeft bepaald dat het eigen risico
in 2018 niet verder mag stijgen. Een sigaar uit eigen doos blijkt ook nu weer.
Ik ontving namelijk een brief van mijn ziektekostenverzekeraar dat de
voorwaarden zijn aangepast. Een groot aantal behandelingen wordt nog maar
beperkt vergoed. Deze inperking is veel groter dan die 15 euro die men het
eigen risico wilde laten stijgen. Wanneer stopt dit nu eens?

H.J. Koppe,

Purmerend

Chantage

Zorginstellingen in onder meer Rotterdam en Dordrecht laten ouderen die het lef
hebben meer dan 3 keer per jaar hun alarmknop in te drukken financieel bloeden
voor hun onfortuinlijke en ongewilde valpartijen. De ANBO vindt dat een
regelrechte schande, want wat voor alternatief heeft een gevallen oudere? Niet
op de alarmknop drukken en tientallen uren met vaak veel pijn op de grond
blijven liggen, want zelfstandig overeind komen lukt niet meer, tot er hopelijk
hulp opdaagt. Of toch drukken en de extra kosten maar voor lief nemen. Het
riekt naar ordinaire chantage van de zorginstellingen, die over de ruggen van
kwetsbare ouderen willen bezuinigen op de zorg.

Frans Boomer,

Nieuwegein

Te licht

Het word nu tijd dat het bestuur van Ajax wat gaat doen, want het is nu toch
bewezen dat Marcel Keizer veel te licht is voor deze club. Ik denk dat Ajax een
paar miljoen van de rekening moet halen en de gebroeders Koeman moet
aantrekken. Zo kan het namelijk niet langer.

Theo Joren,

Haarlem

Opstellen

Ik vermoed dat Keizer van het technisch hart de opdracht heeft gekregen om
Dolberg en Younes op te stellen en te laten staan. Beiden worden in winterstop
waarschijnlijk verkocht. Maar met zulke wanprestaties kost het wel heel veel
geld. Hij had ze beter op de bank kunnen houden.

J. van Reenen

Twee maten

Terwijl Geert Wilders zich voor de rechter moet verantwoorden voor zijn 'minder-
minder'-uitspraak, schijnt een zekere haatvlogger Youness Ouaali een oproep
geplaatst te hebben om Israëlische toeristen 'total loss te slaan'. Iets dat
volgens mij opruiing is. Als gewone normale Nederlander begrijp ik echt niet
waarom de heer Wilders nu vervolgd wordt voor zijn uitspraak en de Marokkaanse
Nederlander (of is het de Nederlandse Marokkaan) rustig kan/mag doorgaan met
zijn hatelijke, opruiende uitspraken online. Als gewone normale Nederlander
constateer ik dat hier met twee maten wordt gemeten.

Van der Sluis,

Drachten

Gele kaart

Ook zo genoten van het damesvoetbal? Weinig overtredingen, geschop en getrap.
Het herenvoetbal is weer begonnen en het onderuit halen is weer schering en
inslag. Leuke aanvallen worden onderbroken door smerige overtredingen en de
gele kaarten nemen de heren maar voor lief. Vervang de gele kaart door 10 of 15
minuten van het veld te worden gestuurd. Daar pak je direct de overtreder en
zijn team mee. Misschien wordt het herenvoetbal dan als kijkspel weer wat
aantrekkelijker, omdat de overtreders wat eerder gaan nadenken voordat zij
iemand onderuit trappen.

J. Kramer,

Zoetermeer

Luchtfietserij

De partijleider van GroenLinks rijdt in een dikke benzineslurpende BMW.
Dodelijk voor zijn imago als 'groene jongen'; zijn klimaatluchtfietserij geldt
blijkbaar alleen voor anderen.

A.K. van der Staal,

Rilland

Boze gevangenen

Gevangenen boos omdat hun bestelling (van extra eten en sigaretten) te laat
komt (Tel. 6/11). Daar ligt een taak voor het ministerie van Justitie en
Veiligheid. Vergelijk deze toestand maar eens met de verpleeghuizen in ons
land. Wachten (in je vieze luier) tot er iemand komt. Slechts één keer per week
douchen en eten wat de pot schaft. Misschien moeten de gevangenissen wat
soberder en de verzorging van ouderen wat beter. Want dat gun ik diegenen die
ons land hebben opgebouwd.

Greet Netjes

Afvoerputje

Met haar column over het afschaffen van de loonkostensubsidie (Tel. 6/11) geeft
Annemarie van Gaal goed weer hoe wij gehandicapten ons voelen. Namelijk als het
afvoerputje van de regering en de maatschappij.

Kor Bonthuis, Appingedam

Milieubewust

Waarom wordt er geen onderzoek gedaan naar de CO2-uitstoot van bekende
'milieubewuste mensen' die heel de wereld over vliegen? Ook nu weer naar de
milieutop. Oeverloos gezwam om hun eigen gelijk te halen, terwijl de aarde al
miljarden jaren zonder hun bemoeizucht rondjes draait. Alleen de gewone burger
die zorgt voor geringe uitstoot, betaalt altijd het gelag.

C. Gorter

Klimaat

In Bonn vindt weer een klimaattop plaats. Allemaal goede voornemens, maar nu
nog de uitvoering. Want terwijl we aan de ene kant maatregelen nemen om de
temperatuurstijging binnen de perken te houden, gaat alleen al Schiphol, als
eigenaar van Lelystad Airport, uitbreiden met 45.000 (!) extra vluchten per
jaar.

A. Ignatius,

Almere

LOAD-DATE: 6 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              31 of 178 DOCUMENTS



                                  De Telegraaf

                            6 november 2017 maandag
                                 Gehele Oplage

Jacht op kuddedieren

BYLINE: Bernice Breure

SECTION: RADIOTV; Blz. 026

LENGTH: 641 woorden


Tweede seizoen kat- en muisspel tussen speurders en burgers

door Bernice Breure

Als je niemand kunt vertrouwen, waar kun je dan nog heen? In het tweede seizoen
van Hunted slaan opnieuw gewone burgers op de vlucht voor een speciale
opsporingsdienst. Het digitale 'blok' van het hoofdkwartier is uitgebreid. „Het
is shocking wat het oplevert als je heel even iemands telefoon in handen hebt."

Afgelopen zomer speelden veertien onbekende Nederlanders een kat- en muisspel,
vier solisten en vijf duo's, met een team professionals dat bestaat uit
voormalig rechercheurs, medewerkers van inlichtingsdiensten en online
speurders. Deze opsporingsdienst beschikt over dezelfde bevoegdheden die de
politie heeft om zeer gevaarlijke voortvluchtigen te traceren. Thijs Bosschert
en Selmar Smit zijn de motoren achter het digitale blok van de 'hunters'. „Er
is vanaf het eerste moment voor ons digitaal heel veel te halen", stelt
Bosschert.

„De kunst is selecteren. Als iemand online verschijnt, kunnen wij zien waar dat
vandaan komt en dat is natuurlijk heel nuttig. We hebben ook toegang tot
iedereens mail. Niet alles is interessant. We hebben van sommigen complete
vluchtplannen gevonden. Maar de vraag is natuurlijk: houden ze zich eraan?
Misschien is het een poging ons op het verkeerde been te zetten."

Ogenschijnlijk onbeduidende mailtjes van voor de deelname aan het programma
kunnen van grote waarde zijn, verklapt Smit. „Het leert je veel over de
gewoonten van kandidaten. Hoe verplaatst iemand zich meestal? Is hij of zij
gewend aan het openbaar vervoer? Hebben we te maken met een luxepaardje dat
graag in hotels slaapt?"

Op de ochtend van dit bezoek aan het hoofdkwartier wordt net een duo
ingerekend. Applaus, high-fives en omhelzingen: de ontlading is groot onder de
speurders. Bosschert verklaart: „We zitten al een tijdje achter ze aan. Je weet
hoe ze werken, hoe ze denken. Dan wordt het bijna persoonlijk: deze mensen
moeten we hebben. Helemaal als we door hen zijn uitgedaagd natuurlijk. Sommigen
posten op Facebook: 'kijk ons zitten, we zijn nog lekker op de vlucht'."

Bosschert is afkomstig uit de it-beveiliging. „Ik ben heel jong begonnen en heb
bijna twintig jaar ervaring. Toch vind ook ik het bizar hoeveel toegang je kunt
krijgen." Wijzend naar het mobieltje voor hem op tafel: „Op het moment dat ik
deze telefoon pak, hebben we een aanknopingspuntje en werken we dat verder uit.
Wat je vervolgens allemaal kunt achterhalen is vrij eng. Voorbeeld:
wachtwoorden worden slecht gekozen. Mensen bedenken er ooit eentje en gebruiken
daar vervolgens maar hele kleine variaties op. En je kunt best vaak een
wachtwoord gokken voordat je ergens geblokkeerd wordt. Hebben we eenmaal
toegang tot iemands mailadres, dan kunnen we alle andere wachtwoorden
resetten." Smit: „Het is shocking wat het oplevert als je, ook al is het maar
even, een telefoon in handen hebt. Via een sms'je kan je in de mail van die
persoon, en via de mail kan je in iemands Facebook."

De 21 dagen, weekenden bestaan even niet, zijn enerverend, ook voor de online
speurders die zelf op het hoofdkwartier blijven. Smit: „De dagen vliegen
voorbij. Soms gaan de ontwikkelingen heel snel, soms zitten we acht uur lang te
kijken of iemand zijn telefoon weer aan zet." Het geduld wordt vaak beloond.

„Als je op de vlucht bent, val je vaak terug op vertrouwde patronen. Als je dat
niet doet, pakken we je helemaal heel snel. Maar leunen op je gewoontes maakt
je weer makkelijk te voorspellen. Ben jij een type dat snel contact maakt, dan
ga jij dat gebruiken als skill en vraag je hulp aan vreemden. Als jij een
introvert persoon bent, val je terug op je connecties en blijf je in de buurt
van je vertrouwde omgeving." Bosschert: „We zijn toch kuddedieren. We hebben
instincten en daar handelen we naar."

'Wachtwoorden worden slecht gekozen'

LOAD-DATE: 5 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              32 of 178 DOCUMENTS



                                  De Telegraaf

                            4 november 2017 zaterdag
                                 Gehele Oplage

Speuren voor de wetenschap

SECTION: LIFESTYLE; Blz. 042

LENGTH: 1556 woorden


Burgervrijwilligers

Zij maken slavenregisters digitaal toegankelijk, 'vouwen' proteïnen voor
farmaceutisch onderzoek of tellen pinguïns op foto's van de Zuidpool.
Burgervrijwilligers zetten zich digitaal in voor de wetenschap: een
snelgroeiende en belangrijke hobby. „In een eeuwenoud testament vond ik
informatie over een vererfde Rembrandt."

Het leest als een spannend jongensboek. Hoe matroos Andries Westbergen
aanmonstert op het schip Maria Johanna en in 1759 vanuit Amsterdam naar
Port-Au-Prince vaart. Ter plekke krijgt hij echter ruzie met de kapitein die
hem uitscheldt voor 'bliksems kind' waarna Andries in de gevangenis belandt.
Hij weet daar met behulp van een andere Nederlandse kapitein weg te komen, maar
valt onderweg in de handen van een Franse kaper en...

Met veel genoegen draagt Jan Willem Kooistra voor uit de notariële akte die hij
net aan het digitaliseren is. „Een raar idee dat ik na bijna 270 jaar
waarschijnlijk de eerste ben die deze akte doorleest. Zo komt de geschiedenis
tot leven."

De 59-jarige Hagenaar is actief bij velehanden.nl, een crowdsourcing-platform
dat met duizenden vrijwilligers archieven en (bevolkings)registers digitaal
toegankelijk maakt. In het geval van de notariële akten van het Stadsarchief
Amsterdam gaat het om maar liefst 3,5 kilometer papieren materiaal.

Kooistra kwam ermee in aanraking toen hij vorig jaar las dat ter gelegenheid
van honderd jaar Nijmeegse Vierdaagse een start was gemaakt met digitale
invoering van een eeuw papieren deelnemerslijsten. „Interessant. Zo'n
Vierdaagse is toch een Nederlands fenomeen. Een mooi idee dat later mede door
mijn inspanningen is terug te vinden wie er allemaal hebben meegedaan", vindt
hij. Toen het klaar was, stuitte hij op een project rond de bevolkingsregisters
van Walcheren en nu is hij bezig met het project 'Alle Amsterdamse akten'.

Op zijn computer laat hij zien hoe het werkt. Van de ingescande akte voert hij
gegevens in zoals het soort document, de gebruikte taal, data, namen en
plaatsen. Die worden ook 'getagd' in het document zelf. „Zo is het altijd weer
terug te vinden. Door familie, wetenschappers of musea. Zo kreeg ik laatst een
akte waarin over het erven van een Rembrandt werd gesproken. Die kan
belangrijke informatie bevatten."

Natuurlijk zijn niet alle aktes avontuurlijk. Er zitten ook volop saaie
exemplaren tussen, eenvoudige testamenten bijvoorbeeld. „Het mooie van dit
vrijwilligerswerk is dat je de geschiedenis van de gewone man in beeld brengt,
niet alleen die van de grachtengordelbewoners. En er is weinig veranderd door
de eeuwen heen. Als ik dan lees hoe een echtpaar alles op alles zet om zijn
schoonzoon te onterven..."

Op de site van velehanden.nl, het platform waarvoor Kooistra werkt, zijn
tientallen heel uiteenlopende projecten te vinden. Van het digitaliseren van
dagboeken van schrijvers via het fotoarchief van Amstelveen tot de invoering
van duizenden 'dienstbodekaartjes' voor het Westfries Archief.

Momenteel zijn 12.000 vrijwilligers actief in dertig projecten, vertelt
accountmanager Thomas van Maaren. „Steeds meer partijen weten ons te vinden om
papieren archieven te ontsluiten zodat ze breed toegankelijk voor onderzoek
zijn. Een heel belangrijke nieuwe ontwikkeling in de wetenschap."

Elk document wordt twee keer ingevoerd door aparte vrijwilligers, waarna een
derde ervaren controleur kijkt wat de beste versie is. Vooral oude
handschriften zijn soms moeilijk te ontcijferen. Via een forum kunnen
deelnemers elkaar om raad vragen. Met ingevoerde documenten worden punten
verdiend die weer zijn in te wisselen tegen zaken als museumbezoek of een boek.

De afgelopen twee jaar heeft velehanden.nl 5000 nieuwe helpers mogen
verwelkomen. Er komen ook steeds nieuwe projectvormen bij. „Bijvoorbeeld
historische kaarten geo-refereren", vertelt Van Maaren. „Daarbij wordt zo'n
kaart gekoppeld aan een plattegrond van nu. Zo kan de ontwikkeling van een stad
in beeld worden gebracht. Instanties zelf hebben daar geen tijd en/of geld
voor, maar op deze manier vindt een duidelijke versnelling in wetenschap en
onderzoek plaats."

Is velehanden.nl een puur Nederlands initiatief, wereldwijd is Zooniverse
bekend. Via dit succesvolle 'platform van de burgerwetenschap' zijn talloze
projecten te vinden waaraan vrijwilligers een steentje kunnen bijdragen door
online bepaalde taken uit te voeren. Hoofdkwartier: de Universiteit van Oxford
en het prestigieuze Adler Planetarium.

Bij Zooniverse is bijvoorbeeld de bekende Penguin Watch te vinden, waarbij
pinguïns op foto's van Antarctica moeten worden geteld. Hieraan hebben al
40.000 mensen deelgenomen. Net afgerond is het soortgelijke Seabird Watch. Maar
er kan ook worden gewerkt in vakgebieden als kunst, biologie, geschiedenis of
literatuur.

De Nederlandse onderwijzeres Hanny van Arkel (34) verwierf tien jaar geleden
wereldfaam toen ze deelnam aan het Galaxy Zoo-project waarbij amateurs
sterrenstelsels classificeren. In het forum vroeg zij zich af wat het 'blauwe
spul' op een bepaalde foto was. Het bleek een nooit eerder waargenomen
verschijnsel: een gaswolk zo groot als een sterrenstelsel die oplicht omdat er
puin uit een achtergelegen zwart gat doorheen raast. Hanny geeft lezingen over
de hele wereld en is hoofdpersoon in het door NASA gesponsorde stripboek Hanny
and the mystery of the voorwerp.

Bij het Nederlandse velehanden.nl is momenteel het project 'Maak de Surinaamse
slavenregisters openbaar' - opgezet door de Radboud Universiteit in
samenwerking met de Surinaamse Anton de Kom Universiteit - op een haar na
afgerond. Veel eerder dan verwacht, zegt dr. Coen van Galen van de Radboud
Universiteit. „Ruim 550 vrijwilligers hebben in drie maanden tijd alle scans
ingevoerd, terwijl op het dubbele was gerekend."

De Rotterdamse Sherita Thakoerdat (61) is een van hen. Zij vond het werk in het
begin best confronterend. „In de registers las ik over de belasting (hoofdgeld)
die op de slaven werd geheven. Of dat de overheid toestemming moest geven om
een moeder en pasgeboren baby samen door te verkopen."

Vlak onder haar neus, op het computerscherm, zag de opbouwwerkster in de oude
ingescande aktes van de Surinaamse plantagehouders hoe kil en zakelijk de
slavenadministratie werd bijgehouden. „Maar uiteindelijk spoorde het me alleen
maar aan om door te gaan. Het is heel belangrijk dat iederéén dit kan zien,
zodat er bij de verschillende bevolkingsgroepen misschien wat meer onderling
begrip voor elkaar ontstaat."

Daarnaast vindt Thakoerdat het gewoon interessant om te doen. „Ik ben
geïnteresseerd in geschiedenis en taal. In de registers wordt vaak prachtig
oud-Nederlands gebruikt. Soms is het puzzelen. Ambtenaren waren ook toen al dol
op afkorten. Wat betekent toch bl.? Ik ontdekte via het forum dat het voor het
woord boedel staat. Als ik iets echt niet kan vinden, ga ik zelf speuren op
internet. Van dit werk wordt niet alleen de maatschappij, maar ook ikzelf
wijzer."

'Na bijna drie eeuwen ben ik de eerste die akte leest'

'Bijdragen aan dementiemedicijn'

De Nederlander Harald Feldmann is wereldwijd een van de zeventig bekende en
succesvolle Foldit-spelers. Foldit wordt gepresenteerd als een spannend spel,
maar is een bloedserieuze bezigheid, opgezet door de Universiteit van
Washington.

De bedoeling van Foldit is dat deelnemers proteïnemodellen zo compact mogelijk
in elkaar vouwen. Deze oplossingen kunnen weer worden benut bij de ontwikkeling
en verbetering van bijvoorbeeld medicijnen. Je zou zeggen: zet er een aantal
computerprogramma's op. Maar het interessante is dat mensen de verschillende
3D-mogelijkheden sneller kunnen doorzien.

Feldmann raakte er op een bijzondere manier bij betrokken. „Mijn moeder kreeg
dementieverschijnselen. Hoewel er geen behandelmethode voor is, ging ik toch
zoeken op internet en stuitte op Foldit. Ik dacht: als er dan nog geen medicijn
is, kan ik zo wel een daadwerkelijke bijdrage leveren aan de ontwikkeling
ervan."

Dat was in 2009. In tegenstelling tot de meeste Foldit-spelers die na een paar
weken of maanden verveeld afhaken, heeft IT-consultant Feldmann het grondig
aangepakt. Voor bepaalde, steeds terugkerende (saaie) taken schreef hij
programma's die doorlopend draaien via een zelfgebouwd computercluster.

„Ik doe de hoofdtaak en de computer polijst de gegevens. Zo schiet je veel
sneller op. Via de Universiteit van Washington krijgen we feedback en berichten
over de bereikte resultaten. Er is bijvoorbeeld een belangrijke stap gezet in
de ontwikkeling van een medicijn tegen dodelijke griepvarianten. Een ander
vraagstuk speelde al vijftien jaar, maar werd door de spelers in drie weken
opgelost."

Medicijnen tegen dementie zijn nog niet gevonden, maar Harald houdt moed. „Mijn
moeder is inmiddels over de tachtig. Mocht het voor haar te laat komen, dat
zijn er miljoenen anderen die er baat bij kunnen hebben. Het geeft me enorm
veel voldoening om wezenlijk te kunnen bijdragen aan de oplossing van een
wereldwijd gezondheidsprobleem."

Hoewel Foldit de afgelopen jaren door een kwart miljoen mensen is
uitgeprobeerd, zijn er uiteindelijk wereldwijd maar zeventig mensen die het
langdurig en met veel resultaat spelen.

„Je moet doorzettingsvermogen hebben, geduld, vasthoudendheid, creatief zijn en
kunnen samenwerken. Voor mij is het veel meer dan een spel."

LOAD-DATE: 3 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              33 of 178 DOCUMENTS



                                  De Telegraaf

                            4 november 2017 zaterdag
                                 Gehele Oplage

Speuren voor de wetenschap

SECTION: LIFESTYLE; Blz. 044

LENGTH: 1556 woorden


Burgervrijwilligers

Zij maken slavenregisters digitaal toegankelijk, 'vouwen' proteïnen voor
farmaceutisch onderzoek of tellen pinguïns op foto's van de Zuidpool.
Burgervrijwilligers zetten zich digitaal in voor de wetenschap: een
snelgroeiende en belangrijke hobby. „In een eeuwenoud testament vond ik
informatie over een vererfde Rembrandt."

Het leest als een spannend jongensboek. Hoe matroos Andries Westbergen
aanmonstert op het schip Maria Johanna en in 1759 vanuit Amsterdam naar
Port-Au-Prince vaart. Ter plekke krijgt hij echter ruzie met de kapitein die
hem uitscheldt voor 'bliksems kind' waarna Andries in de gevangenis belandt.
Hij weet daar met behulp van een andere Nederlandse kapitein weg te komen, maar
valt onderweg in de handen van een Franse kaper en...

Met veel genoegen draagt Jan Willem Kooistra voor uit de notariële akte die hij
net aan het digitaliseren is. „Een raar idee dat ik na bijna 270 jaar
waarschijnlijk de eerste ben die deze akte doorleest. Zo komt de geschiedenis
tot leven."

De 59-jarige Hagenaar is actief bij velehanden.nl, een crowdsourcing-platform
dat met duizenden vrijwilligers archieven en (bevolkings)registers digitaal
toegankelijk maakt. In het geval van de notariële akten van het Stadsarchief
Amsterdam gaat het om maar liefst 3,5 kilometer papieren materiaal.

Kooistra kwam ermee in aanraking toen hij vorig jaar las dat ter gelegenheid
van honderd jaar Nijmeegse Vierdaagse een start was gemaakt met digitale
invoering van een eeuw papieren deelnemerslijsten. „Interessant. Zo'n
Vierdaagse is toch een Nederlands fenomeen. Een mooi idee dat later mede door
mijn inspanningen is terug te vinden wie er allemaal hebben meegedaan", vindt
hij. Toen het klaar was, stuitte hij op een project rond de bevolkingsregisters
van Walcheren en nu is hij bezig met het project 'Alle Amsterdamse akten'.

Op zijn computer laat hij zien hoe het werkt. Van de ingescande akte voert hij
gegevens in zoals het soort document, de gebruikte taal, data, namen en
plaatsen. Die worden ook 'getagd' in het document zelf. „Zo is het altijd weer
terug te vinden. Door familie, wetenschappers of musea. Zo kreeg ik laatst een
akte waarin over het erven van een Rembrandt werd gesproken. Die kan
belangrijke informatie bevatten."

Natuurlijk zijn niet alle aktes avontuurlijk. Er zitten ook volop saaie
exemplaren tussen, eenvoudige testamenten bijvoorbeeld. „Het mooie van dit
vrijwilligerswerk is dat je de geschiedenis van de gewone man in beeld brengt,
niet alleen die van de grachtengordelbewoners. En er is weinig veranderd door
de eeuwen heen. Als ik dan lees hoe een echtpaar alles op alles zet om zijn
schoonzoon te onterven..."

Op de site van velehanden.nl, het platform waarvoor Kooistra werkt, zijn
tientallen heel uiteenlopende projecten te vinden. Van het digitaliseren van
dagboeken van schrijvers via het fotoarchief van Amstelveen tot de invoering
van duizenden 'dienstbodekaartjes' voor het Westfries Archief.

Momenteel zijn 12.000 vrijwilligers actief in dertig projecten, vertelt
accountmanager Thomas van Maaren. „Steeds meer partijen weten ons te vinden om
papieren archieven te ontsluiten zodat ze breed toegankelijk voor onderzoek
zijn. Een heel belangrijke nieuwe ontwikkeling in de wetenschap."

Elk document wordt twee keer ingevoerd door aparte vrijwilligers, waarna een
derde ervaren controleur kijkt wat de beste versie is. Vooral oude
handschriften zijn soms moeilijk te ontcijferen. Via een forum kunnen
deelnemers elkaar om raad vragen. Met ingevoerde documenten worden punten
verdiend die weer zijn in te wisselen tegen zaken als museumbezoek of een boek.

De afgelopen twee jaar heeft velehanden.nl 5000 nieuwe helpers mogen
verwelkomen. Er komen ook steeds nieuwe projectvormen bij. „Bijvoorbeeld
historische kaarten geo-refereren", vertelt Van Maaren. „Daarbij wordt zo'n
kaart gekoppeld aan een plattegrond van nu. Zo kan de ontwikkeling van een stad
in beeld worden gebracht. Instanties zelf hebben daar geen tijd en/of geld
voor, maar op deze manier vindt een duidelijke versnelling in wetenschap en
onderzoek plaats."

Is velehanden.nl een puur Nederlands initiatief, wereldwijd is Zooniverse
bekend. Via dit succesvolle 'platform van de burgerwetenschap' zijn talloze
projecten te vinden waaraan vrijwilligers een steentje kunnen bijdragen door
online bepaalde taken uit te voeren. Hoofdkwartier: de Universiteit van Oxford
en het prestigieuze Adler Planetarium.

Bij Zooniverse is bijvoorbeeld de bekende Penguin Watch te vinden, waarbij
pinguïns op foto's van Antarctica moeten worden geteld. Hieraan hebben al
40.000 mensen deelgenomen. Net afgerond is het soortgelijke Seabird Watch. Maar
er kan ook worden gewerkt in vakgebieden als kunst, biologie, geschiedenis of
literatuur.

De Nederlandse onderwijzeres Hanny van Arkel (34) verwierf tien jaar geleden
wereldfaam toen ze deelnam aan het Galaxy Zoo-project waarbij amateurs
sterrenstelsels classificeren. In het forum vroeg zij zich af wat het 'blauwe
spul' op een bepaalde foto was. Het bleek een nooit eerder waargenomen
verschijnsel: een gaswolk zo groot als een sterrenstelsel die oplicht omdat er
puin uit een achtergelegen zwart gat doorheen raast. Hanny geeft lezingen over
de hele wereld en is hoofdpersoon in het door NASA gesponsorde stripboek Hanny
and the mystery of the voorwerp.

Bij het Nederlandse velehanden.nl is momenteel het project 'Maak de Surinaamse
slavenregisters openbaar' - opgezet door de Radboud Universiteit in
samenwerking met de Surinaamse Anton de Kom Universiteit - op een haar na
afgerond. Veel eerder dan verwacht, zegt dr. Coen van Galen van de Radboud
Universiteit. „Ruim 550 vrijwilligers hebben in drie maanden tijd alle scans
ingevoerd, terwijl op het dubbele was gerekend."

De Rotterdamse Sherita Thakoerdat (61) is een van hen. Zij vond het werk in het
begin best confronterend. „In de registers las ik over de belasting (hoofdgeld)
die op de slaven werd geheven. Of dat de overheid toestemming moest geven om
een moeder en pasgeboren baby samen door te verkopen."

Vlak onder haar neus, op het computerscherm, zag de opbouwwerkster in de oude
ingescande aktes van de Surinaamse plantagehouders hoe kil en zakelijk de
slavenadministratie werd bijgehouden. „Maar uiteindelijk spoorde het me alleen
maar aan om door te gaan. Het is heel belangrijk dat iederéén dit kan zien,
zodat er bij de verschillende bevolkingsgroepen misschien wat meer onderling
begrip voor elkaar ontstaat."

Daarnaast vindt Thakoerdat het gewoon interessant om te doen. „Ik ben
geïnteresseerd in geschiedenis en taal. In de registers wordt vaak prachtig
oud-Nederlands gebruikt. Soms is het puzzelen. Ambtenaren waren ook toen al dol
op afkorten. Wat betekent toch bl.? Ik ontdekte via het forum dat het voor het
woord boedel staat. Als ik iets echt niet kan vinden, ga ik zelf speuren op
internet. Van dit werk wordt niet alleen de maatschappij, maar ook ikzelf
wijzer."

'Na bijna drie eeuwen ben ik de eerste die akte leest'

'Bijdragen aan dementiemedicijn'

De Nederlander Harald Feldmann is wereldwijd een van de zeventig bekende en
succesvolle Foldit-spelers. Foldit wordt gepresenteerd als een spannend spel,
maar is een bloedserieuze bezigheid, opgezet door de Universiteit van
Washington.

De bedoeling van Foldit is dat deelnemers proteïnemodellen zo compact mogelijk
in elkaar vouwen. Deze oplossingen kunnen weer worden benut bij de ontwikkeling
en verbetering van bijvoorbeeld medicijnen. Je zou zeggen: zet er een aantal
computerprogramma's op. Maar het interessante is dat mensen de verschillende
3D-mogelijkheden sneller kunnen doorzien.

Feldmann raakte er op een bijzondere manier bij betrokken. „Mijn moeder kreeg
dementieverschijnselen. Hoewel er geen behandelmethode voor is, ging ik toch
zoeken op internet en stuitte op Foldit. Ik dacht: als er dan nog geen medicijn
is, kan ik zo wel een daadwerkelijke bijdrage leveren aan de ontwikkeling
ervan."

Dat was in 2009. In tegenstelling tot de meeste Foldit-spelers die na een paar
weken of maanden verveeld afhaken, heeft IT-consultant Feldmann het grondig
aangepakt. Voor bepaalde, steeds terugkerende (saaie) taken schreef hij
programma's die doorlopend draaien via een zelfgebouwd computercluster.

„Ik doe de hoofdtaak en de computer polijst de gegevens. Zo schiet je veel
sneller op. Via de Universiteit van Washington krijgen we feedback en berichten
over de bereikte resultaten. Er is bijvoorbeeld een belangrijke stap gezet in
de ontwikkeling van een medicijn tegen dodelijke griepvarianten. Een ander
vraagstuk speelde al vijftien jaar, maar werd door de spelers in drie weken
opgelost."

Medicijnen tegen dementie zijn nog niet gevonden, maar Harald houdt moed. „Mijn
moeder is inmiddels over de tachtig. Mocht het voor haar te laat komen, dat
zijn er miljoenen anderen die er baat bij kunnen hebben. Het geeft me enorm
veel voldoening om wezenlijk te kunnen bijdragen aan de oplossing van een
wereldwijd gezondheidsprobleem."

Hoewel Foldit de afgelopen jaren door een kwart miljoen mensen is
uitgeprobeerd, zijn er uiteindelijk wereldwijd maar zeventig mensen die het
langdurig en met veel resultaat spelen.

„Je moet doorzettingsvermogen hebben, geduld, vasthoudendheid, creatief zijn en
kunnen samenwerken. Voor mij is het veel meer dan een spel."

LOAD-DATE: 3 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              34 of 178 DOCUMENTS



                                  De Telegraaf

                            4 november 2017 zaterdag
                                 Gehele Oplage

Speuren voor de wetenschap

SECTION: LIFESTYLE; Blz. 046

LENGTH: 1556 woorden


Burgervrijwilligers

Zij maken slavenregisters digitaal toegankelijk, 'vouwen' proteïnen voor
farmaceutisch onderzoek of tellen pinguïns op foto's van de Zuidpool.
Burgervrijwilligers zetten zich digitaal in voor de wetenschap: een
snelgroeiende en belangrijke hobby. „In een eeuwenoud testament vond ik
informatie over een vererfde Rembrandt."

Het leest als een spannend jongensboek. Hoe matroos Andries Westbergen
aanmonstert op het schip Maria Johanna en in 1759 vanuit Amsterdam naar
Port-Au-Prince vaart. Ter plekke krijgt hij echter ruzie met de kapitein die
hem uitscheldt voor 'bliksems kind' waarna Andries in de gevangenis belandt.
Hij weet daar met behulp van een andere Nederlandse kapitein weg te komen, maar
valt onderweg in de handen van een Franse kaper en...

Met veel genoegen draagt Jan Willem Kooistra voor uit de notariële akte die hij
net aan het digitaliseren is. „Een raar idee dat ik na bijna 270 jaar
waarschijnlijk de eerste ben die deze akte doorleest. Zo komt de geschiedenis
tot leven."

De 59-jarige Hagenaar is actief bij velehanden.nl, een crowdsourcing-platform
dat met duizenden vrijwilligers archieven en (bevolkings)registers digitaal
toegankelijk maakt. In het geval van de notariële akten van het Stadsarchief
Amsterdam gaat het om maar liefst 3,5 kilometer papieren materiaal.

Kooistra kwam ermee in aanraking toen hij vorig jaar las dat ter gelegenheid
van honderd jaar Nijmeegse Vierdaagse een start was gemaakt met digitale
invoering van een eeuw papieren deelnemerslijsten. „Interessant. Zo'n
Vierdaagse is toch een Nederlands fenomeen. Een mooi idee dat later mede door
mijn inspanningen is terug te vinden wie er allemaal hebben meegedaan", vindt
hij. Toen het klaar was, stuitte hij op een project rond de bevolkingsregisters
van Walcheren en nu is hij bezig met het project 'Alle Amsterdamse akten'.

Op zijn computer laat hij zien hoe het werkt. Van de ingescande akte voert hij
gegevens in zoals het soort document, de gebruikte taal, data, namen en
plaatsen. Die worden ook 'getagd' in het document zelf. „Zo is het altijd weer
terug te vinden. Door familie, wetenschappers of musea. Zo kreeg ik laatst een
akte waarin over het erven van een Rembrandt werd gesproken. Die kan
belangrijke informatie bevatten."

Natuurlijk zijn niet alle aktes avontuurlijk. Er zitten ook volop saaie
exemplaren tussen, eenvoudige testamenten bijvoorbeeld. „Het mooie van dit
vrijwilligerswerk is dat je de geschiedenis van de gewone man in beeld brengt,
niet alleen die van de grachtengordelbewoners. En er is weinig veranderd door
de eeuwen heen. Als ik dan lees hoe een echtpaar alles op alles zet om zijn
schoonzoon te onterven..."

Op de site van velehanden.nl, het platform waarvoor Kooistra werkt, zijn
tientallen heel uiteenlopende projecten te vinden. Van het digitaliseren van
dagboeken van schrijvers via het fotoarchief van Amstelveen tot de invoering
van duizenden 'dienstbodekaartjes' voor het Westfries Archief.

Momenteel zijn 12.000 vrijwilligers actief in dertig projecten, vertelt
accountmanager Thomas van Maaren. „Steeds meer partijen weten ons te vinden om
papieren archieven te ontsluiten zodat ze breed toegankelijk voor onderzoek
zijn. Een heel belangrijke nieuwe ontwikkeling in de wetenschap."

Elk document wordt twee keer ingevoerd door aparte vrijwilligers, waarna een
derde ervaren controleur kijkt wat de beste versie is. Vooral oude
handschriften zijn soms moeilijk te ontcijferen. Via een forum kunnen
deelnemers elkaar om raad vragen. Met ingevoerde documenten worden punten
verdiend die weer zijn in te wisselen tegen zaken als museumbezoek of een boek.

De afgelopen twee jaar heeft velehanden.nl 5000 nieuwe helpers mogen
verwelkomen. Er komen ook steeds nieuwe projectvormen bij. „Bijvoorbeeld
historische kaarten geo-refereren", vertelt Van Maaren. „Daarbij wordt zo'n
kaart gekoppeld aan een plattegrond van nu. Zo kan de ontwikkeling van een stad
in beeld worden gebracht. Instanties zelf hebben daar geen tijd en/of geld
voor, maar op deze manier vindt een duidelijke versnelling in wetenschap en
onderzoek plaats."

Is velehanden.nl een puur Nederlands initiatief, wereldwijd is Zooniverse
bekend. Via dit succesvolle 'platform van de burgerwetenschap' zijn talloze
projecten te vinden waaraan vrijwilligers een steentje kunnen bijdragen door
online bepaalde taken uit te voeren. Hoofdkwartier: de Universiteit van Oxford
en het prestigieuze Adler Planetarium.

Bij Zooniverse is bijvoorbeeld de bekende Penguin Watch te vinden, waarbij
pinguïns op foto's van Antarctica moeten worden geteld. Hieraan hebben al
40.000 mensen deelgenomen. Net afgerond is het soortgelijke Seabird Watch. Maar
er kan ook worden gewerkt in vakgebieden als kunst, biologie, geschiedenis of
literatuur.

De Nederlandse onderwijzeres Hanny van Arkel (34) verwierf tien jaar geleden
wereldfaam toen ze deelnam aan het Galaxy Zoo-project waarbij amateurs
sterrenstelsels classificeren. In het forum vroeg zij zich af wat het 'blauwe
spul' op een bepaalde foto was. Het bleek een nooit eerder waargenomen
verschijnsel: een gaswolk zo groot als een sterrenstelsel die oplicht omdat er
puin uit een achtergelegen zwart gat doorheen raast. Hanny geeft lezingen over
de hele wereld en is hoofdpersoon in het door NASA gesponsorde stripboek Hanny
and the mystery of the voorwerp.

Bij het Nederlandse velehanden.nl is momenteel het project 'Maak de Surinaamse
slavenregisters openbaar' - opgezet door de Radboud Universiteit in
samenwerking met de Surinaamse Anton de Kom Universiteit - op een haar na
afgerond. Veel eerder dan verwacht, zegt dr. Coen van Galen van de Radboud
Universiteit. „Ruim 550 vrijwilligers hebben in drie maanden tijd alle scans
ingevoerd, terwijl op het dubbele was gerekend."

De Rotterdamse Sherita Thakoerdat (61) is een van hen. Zij vond het werk in het
begin best confronterend. „In de registers las ik over de belasting (hoofdgeld)
die op de slaven werd geheven. Of dat de overheid toestemming moest geven om
een moeder en pasgeboren baby samen door te verkopen."

Vlak onder haar neus, op het computerscherm, zag de opbouwwerkster in de oude
ingescande aktes van de Surinaamse plantagehouders hoe kil en zakelijk de
slavenadministratie werd bijgehouden. „Maar uiteindelijk spoorde het me alleen
maar aan om door te gaan. Het is heel belangrijk dat iederéén dit kan zien,
zodat er bij de verschillende bevolkingsgroepen misschien wat meer onderling
begrip voor elkaar ontstaat."

Daarnaast vindt Thakoerdat het gewoon interessant om te doen. „Ik ben
geïnteresseerd in geschiedenis en taal. In de registers wordt vaak prachtig
oud-Nederlands gebruikt. Soms is het puzzelen. Ambtenaren waren ook toen al dol
op afkorten. Wat betekent toch bl.? Ik ontdekte via het forum dat het voor het
woord boedel staat. Als ik iets echt niet kan vinden, ga ik zelf speuren op
internet. Van dit werk wordt niet alleen de maatschappij, maar ook ikzelf
wijzer."

'Na bijna drie eeuwen ben ik de eerste die akte leest'

'Bijdragen aan dementiemedicijn'

De Nederlander Harald Feldmann is wereldwijd een van de zeventig bekende en
succesvolle Foldit-spelers. Foldit wordt gepresenteerd als een spannend spel,
maar is een bloedserieuze bezigheid, opgezet door de Universiteit van
Washington.

De bedoeling van Foldit is dat deelnemers proteïnemodellen zo compact mogelijk
in elkaar vouwen. Deze oplossingen kunnen weer worden benut bij de ontwikkeling
en verbetering van bijvoorbeeld medicijnen. Je zou zeggen: zet er een aantal
computerprogramma's op. Maar het interessante is dat mensen de verschillende
3D-mogelijkheden sneller kunnen doorzien.

Feldmann raakte er op een bijzondere manier bij betrokken. „Mijn moeder kreeg
dementieverschijnselen. Hoewel er geen behandelmethode voor is, ging ik toch
zoeken op internet en stuitte op Foldit. Ik dacht: als er dan nog geen medicijn
is, kan ik zo wel een daadwerkelijke bijdrage leveren aan de ontwikkeling
ervan."

Dat was in 2009. In tegenstelling tot de meeste Foldit-spelers die na een paar
weken of maanden verveeld afhaken, heeft IT-consultant Feldmann het grondig
aangepakt. Voor bepaalde, steeds terugkerende (saaie) taken schreef hij
programma's die doorlopend draaien via een zelfgebouwd computercluster.

„Ik doe de hoofdtaak en de computer polijst de gegevens. Zo schiet je veel
sneller op. Via de Universiteit van Washington krijgen we feedback en berichten
over de bereikte resultaten. Er is bijvoorbeeld een belangrijke stap gezet in
de ontwikkeling van een medicijn tegen dodelijke griepvarianten. Een ander
vraagstuk speelde al vijftien jaar, maar werd door de spelers in drie weken
opgelost."

Medicijnen tegen dementie zijn nog niet gevonden, maar Harald houdt moed. „Mijn
moeder is inmiddels over de tachtig. Mocht het voor haar te laat komen, dat
zijn er miljoenen anderen die er baat bij kunnen hebben. Het geeft me enorm
veel voldoening om wezenlijk te kunnen bijdragen aan de oplossing van een
wereldwijd gezondheidsprobleem."

Hoewel Foldit de afgelopen jaren door een kwart miljoen mensen is
uitgeprobeerd, zijn er uiteindelijk wereldwijd maar zeventig mensen die het
langdurig en met veel resultaat spelen.

„Je moet doorzettingsvermogen hebben, geduld, vasthoudendheid, creatief zijn en
kunnen samenwerken. Voor mij is het veel meer dan een spel."

LOAD-DATE: 3 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              35 of 178 DOCUMENTS



                                  De Telegraaf

                            4 november 2017 zaterdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 885 woorden


BRIEVEN

Afpersing

Het is natuurlijk mooi om te lezen dat onze KLM weer over Rusland mag vliegen;
de onderhandelingen zijn met succes afgerond. Volgens mij echter is het gewoon
een geslaagde afpersingsactie geweest van de Russen, wat ons land veel geld
heeft gekost. Het geeft maar weer aan welke mentaliteit de Russen erop na
houden, want vliegmaatschappij KLM heeft gewoon nul invloed op het verdelen van
de slots op Schiphol. Daarbij word je in Nederland gewoon veroordeeld voor
afpersing.

Peter Borst,

Beverwijk

Opwarming

De aow-leeftijd gaat in 2023 niet verder omhoog vanwege strengere winters, de
griepepidemieën en daardoor zijn meer ouderen overleden (Tel. 03/11). Nu ben ik
volledig verward, verbaasd, sprakeloos en verbijsterd. De aarde warmt op,
daarom zijn er geen Elfstedentochten meer en moeten we vervolgens torenhoge
lasten betalen om de opwarming van de aarde tegen te gaan. Of hebben we het
hier over ouderen die gestorven zijn om dat ze overwinterden in Siberië?

J.H. Dekker,

Leusden

Schuldig

Docent Toneelacademie op non-actief vanwege 'mogelijk ongewenst gedrag'. Dus al
schuldig verklaard zonder veroordeling? Ik hoop wel dat als de bewuste docent
onschuldig blijkt te zijn, de 'aangevers' keihard worden afgestraft.

Rien Bos,

Velserbroek

Dieronvriendelijk

De Haagse raadsfractie van de Partij voor de Dieren weigerde de motie 'Boter
bij de Vis' te ondertekenen omdat de benaming te dieronvriendelijk is (Tel.
3/11). Dit is het gedachtengoed van een politieke partij die ons land
vertegenwoordigt in de Tweede Kamer. Ik verbaas mij echt nergens meer over. Het
kan dus nog steeds gekker.

Agaath Slobbe,

Zwaag

Bierfietsen

Gelukkig! De bierfietsen zijn vanaf heden verboden. Het centrum van Amsterdam
is er weer een heel stuk beter en rustiger op geworden. Minder opstoppingen en
minder joelende mensen. Dat wil je natuurlijk niet in een binnenstad. Zou het
overigens voor de rust, gezondheid en veiligheid niet beter zijn als
binnenstadbewoners tegen de vele tienduizenden (snor)scooters en brommers in
opstand komen? Hoe lang is al bekend dat deze voertuigen zorgen voor veel
ongelukken en zeer schadelijke uitlaatgassen? Te vroeg sterven aan
luchtwegaandoeningen of kanker lijkt me geen prettige manier om het leven hier
te beëindigen.

M. Boor, Amsterdam

Onbezorgd

Wilders is niet welkom in Molenbeek. In deze islamitische 'no go area' is dat
natuurlijk logisch. Misschien zou hij beter in ons land eens een bezoekje
kunnen afleggen in de 'Vogelaarwijken'. Wellicht komt hij dan tot dezelfde
constatering: ook in ons land kun je je als autochtone burger niet overal
onbezorgd vertonen.

J. Kluin

Collecteren

Collecteren past niet meer in deze tijd. Ouderen doen 's avonds de deur niet
meer open. Jongeren kun je op hun kop zetten en dan valt er nog geen 'kwartje'
uit. Alleen een bankpasje. Afschaffen dus!

A. van Rozendaal

Geloofwaardigheid

Tijdens de algemene beschouwingen van de Tweede Kamer viel mij op dat zowel
ministers en staatssecretarissen als Kamerleden druk bezig waren met hun
smartphone en tablet. Als mijn kind zoiets doet als ik met hem aan het praten
ben, pak ik het desbetreffende apparaat af en krijgt hij een verbod om het
apparaat te gebruiken. Hoe kan je in hemelsnaam als volksvertegenwoordiger je
aandacht bij het uitstippelen van het beleid voor de komende jaren houden? Laat
voorzitter Arib tijdens dit soort vergaderingen een verbod uitvaardigen, zoals
ik het met mijn kind zou doen. Dan blijft er misschien nog een beetje
geloofwaardigheid over voor de gewone Nederlander.

P.G. Wortel,

Schagen

Uitdrukkingen

De Partij voor de Dieren in Den Haag weigert uitdrukkingen te gebruiken waarin
dieren voorkomen (Tel. 4/11). Dus in de toekomst geen man en paard meer, geen
vogeltjes die zingen zoals ze gebekt zijn, geen aalgladde politici, geen
olifanten in pors,eleinkasten, geen politici die zich met hun riante inkomen
kiplekker voelen en zeker geen angsthazen meer. Het blijven vreemde vogels, oh
nee, snuiters, daar bij de Partij voor de Dieren. Waarschijnlijk gaan ze nu ook
de partijnaam vervangen.

Henk Mulder,

Hasselt

Drugstuig

Te weinig politie in Venlo? Nee, er is te veel drugstuig in Venlo aanwezig.

Anneke van Gelder

Handhaven

Naast toename fietsgebruik is ook wangedrag fietsers een reden om zeker in de
spits fietspaden te mijden (Tel. 2/11). Specialisten gaan hierover praten. De
conclusie zal wel weer zijn, dat er een commissie wordt benoemd om het probleem
te bestuderen. Gelukkig zijn er hiervoor enkele oud-ministers beschikbaar. Het
ligt toch veel meer voor de hand om te beginnen met handhaven. Vroeger hadden
we niet de moed om zonder een brandend achterlicht te fietsen, het risico op
een bekeuring was te groot. Daarom hangen er in Zwitserland meer camera's dan
dat er bergen zijn.

L.A. van Druten, Uden

Ego

Een lezer was 50 jaar geleden populair en kreeg veel aandacht van vrouwen (WUZ.
2/11). Hij vraagt zich af of hij nu in het kader van #MeToo een advocaat in de
arm moet nemen. Hij snapt er dus niks van. Je kunt het uitgaansleven totaal
niet vergelijken met de werkplek of het babysitadres waar vrouwen oneerbaar
worden betast, slinks aangeraakt of aangerand worden. Geloof maar niet dat hun
ego hierdoor gestreeld werd of wordt. Integendeel, deze vernedering neemt
iemand een leven lang met zich mee.

Marian Berkelmans

LOAD-DATE: 3 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              36 of 178 DOCUMENTS



                                  De Telegraaf

                            3 november 2017 vrijdag
                                 Gehele Oplage

Rutte III kan aan de slag

BYLINE: Van onze parlementaire redactie

SECTION: BINNENLAND; Blz. 006

LENGTH: 484 woorden


Oppositie laat premier met rust over medisch-ethische kwesties

Van onze parlementaire redactie

Den Haag - Het nieuwe kabinet kan deze week nog met volle teugen genieten van
de honeymoon. De oppositie is er niet in geslaagd om grote gaten te schieten in
het moeizaam bereikte regeerakkoord van VVD, CDA, D66 en CU. Alleen rond een
besparing op de wijkverpleging verandert er iets.

„Hoi!" Mark Rutte veert even op als Kamervoorzitter Khadija Arib om vijf uur
vaststelt dat Mark Rutte klaar is met zijn antwoorden in het debat over de
regeringsverklaring.

Hoewel het regeerakkoord lastige compromissen bevat over bijvoorbeeld
medisch-ethische kwesties, wietteelt en de hypotheekrenteaftrek, heeft de
oppositie de premier erover met rust gelaten.

Slechts één keer is het lastig geworden voor Rutte, als de linkse
oppositiepartijen een front vormen tegen de voorgenomen afschaffing van de
dividendbelasting. Die helpt alleen maar buitenlandse beleggers, klinkt het
trio in koor. Onzin, betoogt Rutte. „Dit geloof ik tot in het diepste van mijn
vezels. Als we Nederland niet aantrekkelijk houden voor grote bedrijven, kost
het werkgelegenheid", zegt hij over de maatregel waarvan gefluisterd wordt dat
die multinationals als Shell en Unilever in Nederland moet houden. De premier
houdt vast aan de maatregel en zijn coalitie steunt hem.

Succesvoller is het verzet tegen een besparing van 100 miljoen euro op de
wijkverpleging. Volgens Rutte is het 'niet de intentie' dat wijkverplegers
hierdoor getroffen worden, maar om zaken in de sector slimmer aan te pakken.
PvdA-leider Asscher raakt evenwel een gevoelige snaar met dit punt, want de
coalitie wil niet het verwijt krijgen op deze groep dienstverleners te
bezuinigen.

Bovendien geeft het geen pas om de oppositie nu al te bruuskeren, als de
coalitie met haar 76 zetels juist probeert om breder draagvlak voor haar
plannen te krijgen. Besloten wordt om de bezuiniging niet te laten neerslaan
bij de kwaliteit, toegankelijkheid of werkdruk van de wijkverplegers.

De Kamer vindt ook dat de vergaderzaal van de Tweede Kamer binnenkort moet
worden verrijkt met de Nederlandse vlag.

Outsider in het debat is Geert Wilders. De PVV-leider revancheert zich na een
wat teleurstellende eerste dag, door nu wat duidelijker op de trom te slaan in
het debat. „Totaal losgezongen van de realiteit", noemt hij Rutte. Die moet 's
avonds maar eens de tram nemen in Rotterdam en waarnemen hoe 'gewone
Nederlanders' worden uitgescholden voor 'kankerhoer'.

Wilders dient een trits aan moties in, waaronder het opzeggen van het
vertrouwen in minister Ollongren en staatssecretaris Visser vanwege hun dubbele
nationaliteit. Minister Grapperhaus moet van Wilders weg om zijn standpunt over
jihadisten. De Kamer gaat er niet in mee.

De voorzitter hamert af. „Well done", zegt Rutte tegen vicepremier Hugo de
Jonge. „We gaan aan het bier."

Asscher raakt

gevoelige snaar

LOAD-DATE: 2 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              37 of 178 DOCUMENTS



                                  De Telegraaf

                            3 november 2017 vrijdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1058 woorden


BRIEVEN

Spaartaks

De discussie over de spaartaks laait weer op. Hoe eenvoudig kan het zijn. De
fiscus zelf vult al het bedrag van de spaartegoeden in op het
aangifteformulier. Die opgave krijgen ze net als de belastingplichtige van de
banken. Daarin worden zelfs ook de ontvangen rente en dividenden vermeld. Het
verschil tussen het beginbedrag van de spaarpot en het eindbedrag is het
werkelijk behaald rendement (of verlies). Waarom zouden die twee getallen niet
ingevoerd kunnen worden op het formulier? Het verschil wordt automatisch
berekend en belast met 30 procent. Een eerlijker systeem is er niet.

C. Boeziek,

Hoofddorp

Regeren

Het kan gaan beginnen, het kabinet is aan zet. De slogan is 'Samenwerken op
alle fronten'; dat is nu net wat nodig is in ons land. Laten we het gewoon eens
afwachten en de politici de kans geven om er iets van te maken in plaats om
vanaf dag één al te gaan lopen schreeuwen.

Peter Borst,

Beverwijk

Veiliger

Fietsen op kruispunt levensgevaarlijk (Tel. 2/11). Misschien is het een idee om
automobilisten die door rood rijden eens aan te pakken? En natuurlijk ook
fietsers die dit doen. Ik denk dat het een stuk veiliger op de weg wordt.

Tom van Veen

Blerick

In Blerick werd de politie massaal aangevallen door, voornamelijk, mensen van
Turkse afkomst, omdat ze van mening zijn dat de politie te weinig deed om de
veiligheid in de wijk te waarborgen. Maar als de politie daderinformatie
probeert los te krijgen dan is het openen van een oester nog gemakkelijk
vergeleken bij het openen van de monden van dezelfde mensen uit deze wijk. Werk
samen met de politie en houdt niet de daders de handen boven het hoofd.

Dick Pelle,

Tuil

Terreur

Het zou beter zijn als de media bij een aanslag niet meer zouden vermelden uit
welke hoek de terreurdaad komt. Het is juist de bedoeling van de plegers om met
hun daad vaak in de publiciteit te komen.

G.J. Keulen, Nuth

Fabeltjeskrant

De Fabeltjeskrant komt terug! Ik dacht altijd dat deze nog bestond, gezien alle
sprookjes die 'Den Haag ' vertelt. Alleen is 'Meneer de Uil' vervangen door
Mark Rutte. Het is echter nog altijd: Oogjes dicht en snaveltjes toe.

Marianne B. Janssen,

Bussum

APV

De Telegraaf bericht over een grove diefstal van parfums met een 'speciale  tas'
(Tel. 2/11). Veel gemeenten hebben in de Algemene Plaatselijke Verordening  het
volgende staan: 'Het is verboden op de weg in de nabijheid van winkels te
vervoeren of bij zich te hebben een voorwerp dat er kennelijk toe is uitgerust
om het plegen van winkeldiefstal te vergemakkelijken'. Hier valt de speciale
tas ook onder. Alleen al het bij je hebben van de speciale tas is strafbaar
gesteld. Jammer dat dit niet standaard in alle APV's staat.

Henk van der Veen

Gewone man

Volgens premier Rutte zou dit kabinet opkomen voor de gewone man, die er
substantieel financieel op vooruit zou gaan. Door de onzalige plannen van het
kabinet die naast het verhogen van de btw naar 9 procent, ook vrachtwagens een
kilometerheffing wil opleggen, zou de gewone man wel eens financieel in de knel
kunnen komen. Want de extra kosten die vrachtvervoerders moeten maken door de
kilometerheffing moeten door iemand betaald worden. En dat zijn de consumenten
in de supermarkt, die geconfronteerd zullen worden met aanzienlijke
prijsverhogingen. Zo is de gewone man weer de klos.

Frans Boomer, Nieuwegein

Straffen

De drie figuren die in augustus 2014 in Helmond een overval pleegden met
dodelijke afloop op een mevrouw van 86 jaar, krijgen gevangenisstraffen van
respectievelijk 6, 8 en 15 jaar. Dat klinkt redelijk, maar betekent in
werkelijkheid dat diegene die 6 jaar straf kreeg, door de automatische
vervroegde invrijheidstelling voor goed gedrag al weer snel op vrije voeten is.
Zwaardere straffen zouden op hun plaats zijn geweest.

Roelof Keijser

Eneco-aandelen

Al die gemeenten die hun Eneco-aandelen gaan verkopen, doen mijns inziens aan
kort-termijndenken. Je hebt aandelen en krijgt ieder jaar dividend, een vast
inkomen dus. Verkoop van aandelen levert eenmalig een aardig bedrag op, maar
over twee jaar is het geld op.

Kees Marcelissen,

Helmond

Collecte

Collectanten komen 's avonds weer aan de deur. Helaas voor de collectanten,
maar wij ouderen doen 's avonds als het donker is geen deur meer open. De
overheid geeft zelf het advies aan ouderen om 's avonds niet zomaar de voordeur
te openen.

Mevrouw Van Hall

Ongewoon

Kan het kabinet, met name de heer Rutte, mij zeggen wie de ongewone Nederlander
is? Hij heeft het in het debat tijdens de regeringsverklaring voortdurend over
de 'gewone' Nederlander. Overigens, tijdens het debat met het kabinet zag ik
veelal ongeïnteresseerde kabinetsleden.

J. de Winter, Zwolle

Geloofwaardig

Voor de geloofwaardigheid van de politiek en het vertrouwen in het politieke
debat zou het goed zijn als alle kabinetsleden en alle Tweede Kamerleden hun
telefoon en tablets niet zouden gebruiken in de vergaderzaal. Dan kunnen zij
hun volle aandacht schenken aan het debat.

Ruud J.M. van Heijst,

Elst

Mariniers

De onlusten en de schietincidenten in Blerick zijn niet acceptabel en betekenen
een gevaar voor de gewone bevolking. De hoogste tijd om mariniers in te zetten
voor een opschoningsoperatie.

Theo C.A. Hoogland,

Heerhugowaard

Uitvaart

De onstuitbare groei van uitvaartondernemingen toont in ieder geval aan dat het
vrijgeven van de uitvaartmarkt z'n uitwerking niet heeft gemist. Of dit een
goede ontwikkeling is, valt nog te bezien, want slechts 300 van de 1990
ondernemingen hebben een keurmerk. En hoewel dit geen 100 procent garantie op
een goede uitvaart geeft, lijkt de kans daarop wel groter. Daarnaast kunnen
gecertificeerde medewerkers sinds kort de titel Register Uitvaartleider voeren
terwijl anderen, zonder enige ervaring en/of kennis van zaken, hun eigen
onderneming kunnen opstarten. Dat is ongewenst.

Jan Pronk,

Beverwijk

Opleiding

Als we nou iets zeker weten, na honderden wetenschappelijke publicaties
hierover, is dat het opleidingsniveau van mensen die ingewikkelde functies
zoals een ministerschap moeten uitoefenen er veel toe doet. We kunnen Nederland
beter meteen sluiten als er mensen, die alleen van aanpakken houden en die maar
wat roepen in de regering zitten.

G. Karelse

#MeToo

Het feit dat je mee gaat naar een hotelkamer (Jelle Brandt Corstius) moet toch
te denken geven. Je gaat toch niet mee om thee te drinken?

J.H. Posthumus,

Veghel

LOAD-DATE: 2 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              38 of 178 DOCUMENTS



                                  De Telegraaf

                            1 november 2017 woensdag
                                 Gehele Oplage

Spaarders na verlies: 'Op de goede weg'

BYLINE: Martijn Klerks

SECTION: FINANCIEEL; Blz. 023

LENGTH: 338 woorden


door Martijn Klerks

Amsterdam - Het staat 9-0 voor de Belastingdienst, maar de Bond van
Belastingbetalers laat zich in de strijd tegen de vermogensrendementsheffing -
of spaartaks - niet uit het veld slaan.

De juridische slag is opnieuw verloren, maar in de politieke oorlog gloort de
overwinning, zegt voorzitter Jurgen de Vries van de belastingbond. „In het
regeerakkoord staat nu dat er een stelsel moet komen op basis van reëel
rendement. We zijn op de goede weg."

Toch kon ook het gerechtshof in Arnhem geen weeffouten vinden in het oude
systeem van vermogensrendementsheffing. Dat stelsel, dat tot dit jaar van
kracht was, veronderstelde dat, in de woorden van oud-minister Gerrit Zalm,
'elke sukkel' een rendement van 4% kon halen. Over dat rendement werd 30%
belasting geheven. Het stelsel dat bij de eerstvolgende aangifte geldt, kent
drie verschillende schijven, maar gaat nog steeds uit van fictieve rendementen.

„Die beide stelsels hebben maar één doel: het vullen van de schatkist door
onterechte onteigening van belastingbetalers", fulmineert De Vries. De gewone
man kan al jaren geen 4% rente meer halen, stelt hij.

Na zes nederlagen bij de rechtbank krijgen de spaarders nu ook in hoger beroep
drie keer ongelijk. Door risico's te mijden, riepen ze het immers over zichzelf
af dat ze minder dan 4% rendement zouden halen, stelt het hof in zijn
uitspraken.

Cor Overduin, de fiscalist die de spaarders juridisch bijstaat, noemt de
arresten 'erg gemakkelijk'. „Het hele punt van de inflatie, waar we tijdens de
zitting lang over hebben gepraat, komt bijvoorbeeld niet meer aan de orde",
klaagt hij.

De spaartakszaak gaat nu naar de Hoge Raad. Die toetst alleen op
procedurefouten. „Ik zie ons daar niet winnen", geeft Overduin ruiterlijk toe.
„Maar we moeten daarheen voor we naar de Europese rechters in Straatsburg
mogen."

Ook De Vries wil 'idealiter uitprocederen'. „Ook deze uitspraken zijn nog niet
onherroepelijk", klinkt het strijdbaar. De Belastingdienst 'heeft
kennisgenomen' van de uitspraken.

LOAD-DATE: 31 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              39 of 178 DOCUMENTS



                                  De Telegraaf

                           26 oktober 2017 donderdag
                                 Gehele Oplage

Pro-Zwarte Pietles op school

BYLINE: Roy Klopper

SECTION: BINNENLAND; Blz. 008

LENGTH: 526 woorden


Katholieke stichting brengt 'eindelijk de waarheid'

door Roy Klopper

Heilig Landstichting - Bij circa zevenduizend basisscholen valt begin november
een uitnodiging op de mat om in de aanloop naar het Sinterklaasfeest een
pro-Zwarte Piet lespakket te gebruiken in de klas.

Het uit drie lessen bestaande pakket vertelt volgens de initiatiefnemers van de
campagne Cultuur onder Vuur 'eindelijk de waarheid' over de historische
achtergrond van het Sinterklaasfeest. De lesstof voor de groepen zeven en acht
kan door leerkrachten gratis van het internet worden gedownload. Indien
gewenst, wordt tegen kostprijs ook aanvullende lesstof opgestuurd naar
belangstellende scholen.

„We leggen aan de hand van geschiedkundige bronnen onder meer uit dat Zwarte
Piet nou eenmaal een historische figuur is die niet inwisselbaar is voor een
paars mannetje. Net zoals Sinterklaas met een staf loopt en niet met een
paraplu. Er is ook uitleg over de grote symboliek van het feest", aldus
directeur Hugo Bos van de voor het pakket verantwoordelijke stichting Civitas
Christiana uit Heilig Landstichting.

De katholieke stichting onder de rook van Nijmegen schat de productiekosten van
de 'Zwarte Piet-cursus', waaraan momenteel de laatste hand wordt gelegd, op
ongeveer 28.000 euro. Daarvan is door een nog lopende wervingsactie onder
sympathisanten inmiddels 27.000 euro binnen via donaties, zo meldt Bos.

Zegsman Wouter van den Berg van de christelijke scholen-belangenorganisatie
Verus verwacht niet dat het pakket massaal aftrek vindt: „Ik denk dat scholen
heel goed eigen beleid kunnen bedenken voor de omgang met de
Sinterklaasviering, daarvoor hebben ze geen lespakketten nodig." Een
woordvoerder van de basisscholen-koepel Primair Onderwijs sluit zich hierbij
aan: „Scholen moeten het zelf weten, maar ze zijn al jaren prima bij machte de
viering op een passende, eigen manier in te kleden."

Het conservatieve Civitas Christiana maakt deel uit van het Europese katholieke
leken-netwerk Traditie, Familie en Privé-eigendom (TPF). De stichting vergaarde
twee jaar geleden veel aanhang als aanvoerder van de lobby voor behoud van
Zwarte Piet. Ze bood wijlen burgemeester Van der Laan van Amsterdam onder meer
een 200.000 maal getekende petitie aan toen hij de rol van de Sint-hulp wilde
wijzigen.

Geen subsidie

„Sindsdien ondersteunen veel mensen onze missie. Er is geen grote geldschieter
en we vragen geen subsidie, zoals de anti-Zwarte Piet lobby wel doet. We
ontvangen van vele duizenden gewone Nederlanders jaarlijks kleine bedragen als
10 of 50 euro waarmee we ons bedruipen", aldus initiator Hugo Bos, die met vier
voltijds medewerkers strijdt tegen wat hij omschrijft als de 'calvinistische
neiging om ons te schamen voor onze geschiedenis'.

Zwarte Piet is voor de stichting een dankbaar uithangbord voor de strijd tegen
de door haar gesignaleerde 'afbraak van de christelijke cultuur en beschaving
in Nederland': „Ik kan me wel vinden in de uitspraak dat Zwarte Piet voor ons
is wat de zeehondjes voor Greenpeace waren: een aandachtstrekker die symbool
staat voor een veel grotere problematiek", aldus Bos.

'Nu eenmaal een historische figuur'

LOAD-DATE: 25 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              40 of 178 DOCUMENTS



                                  De Telegraaf

                            24 oktober 2017 dinsdag
                                 Gehele Oplage

GEACHTE LEZER

BYLINE: Margo Stols

SECTION: WATUZEGT; Blz. 016

LENGTH: 164 woorden


Veel lezers maken zich boos over de naamswijziging die het nieuwe kabinet voor
verschillende ministeries wil doorvoeren. „Het is haast niet te geloven, maar
nog voor ze zijn geïnstalleerd begint de stupiditeit van de aankomende regering
alweer. De naamsveranderingen kosten miljoenen en zo wordt het eerste geld
alweer over de balk gekieperd", windt Ron Olthoff zich op. Pure geldsmijterij,
vindt ook Anneke Oosterhof, die zich vooral verbaast over de verandering van
'Veiligheid en Justitie' in 'Justitie en Veiligheid'. „En nu maar afwachten of
het beter wordt", zegt P. G. Wortel die daar de nodige twijfels over heeft. Hij
vindt dat het geld beter gebruikt had kunnen worden 'door bijv. het eigen
risico in de zorg te verlagen of de ouderen en gehandicapten er iets bij te
geven'. En L. Petiet foetert:„Jarenlang is er op van alles bezuinigd en wordt
de gewone man nog steeds op vele fronten gepakt, maar Rutte III gooit het geld
er meteen weer uit. Schande!"

Margo Stols

LOAD-DATE: 23 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              41 of 178 DOCUMENTS



                                  De Telegraaf

                            21 oktober 2017 zaterdag
                                 Gehele Oplage

Indirecte belasting

BYLINE: Jaap van Duijn

SECTION: FINANCIEEL; Blz. 038

LENGTH: 486 woorden


column

Tijdens het Kamerdebat over het

regeerakkoord richtten de pijlen

van de oppositie zich vooral op de verhoging van het lage btw-tarief van 6 naar
9%, die vooral de gewone normale Nederlander zou treffen. Rutte pareerde de
kritiek door te wijzen op de voorgenomen verlaging van de
inkomstenbelastingtarieven die voor diezelfde gewone Nederlander uiteindelijk
een koopkrachtverbetering oplevert.

Burgers dragen op twee manieren aan de staatsinkomsten bij: met directe
belastingen (vooral loon- en inkomstenbelasting) en met indirecte belastingen
(vooral btw en accijnzen). In de jaren zestig van de vorige eeuw kwam ruim 40%
van de belastingmiddelen van loon- en inkomstenbelasting en ruim 30% van
omzetbelasting en accijnzen. Sinds een jaar of twintig echter leveren btw en
accijnzen de overheid meer op dan de loon- en inkomstenbelasting. Er is dus een
beweging van direct naar indirect en de belastingplannen van de nieuwe coalitie
volgen die trend.

Indirecte belastingen kennen ook een veel langere geschiedenis dan directe. Om
de oorlog tegen de Spanjaarden te financieren, stelden de Staten van Holland in
1583 accijnzen in op de verkoop van wijn, bier, vlees, turf, zout, zeep en
granen - dus op zo ongeveer alles wat burgers in die dagen voor hun
levensonderhoud uitgaven. Bestedingen werden belast en niet het inkomen, want
dat was niet te meten. De inkomstenbelasting is bij ons pas in 1914 ingevoerd,
een jaar na de introductie ervan in de VS. Het eerste Amerikaanse
aangifteformulier bestond uit één A4-tje. Aftrekposten en toeslagen bestonden
nog niet.

Na een eeuw inkomstenbelasting zijn er goede redenen om het accent in de
belastingheffing verder te verleggen naar belastingen op bestedingen in plaats
van op inkomen. Een eerste reden is dat het belasten van inkomen arbeid
uiteindelijk duurder maakt en de werkgelegenheid schaadt. Een tweede reden is
dat de overheid met het belasten van bestedingen invloed kan uitoefenen op het
consumptiepatroon van mensen en zo maatschappelijk ongewenste consumptie kan
ontmoedigen. Of dat ook daadwerkelijk lukt is weer vers twee. De overheid
ontvangt jaarlijks ruim EUR 4 miljard aan benzine-accijns, terwijl tabaks- en
alcoholgebruik EUR 2,5 miljard respectievelijk EUR 1 miljard opleveren, maar
het is de vraag of verstokte autorijders, rokers en drinkers hun gedrag door
prijzen laten beïnvloeden. De overheid hoopt dat wel, maar gebeurt het niet,
dan hebben fietsende geheelonthouders, die uiteraard ook niet roken, toch een
voordeel. Zij hoeven die belastingen niet op te brengen.

Het zou mij niet verbazen als de indirecte belastingen in de komende tien jaar
nog verder omhoog gaan. De verhoging van het lage btw-tarief zal, denk ik, niet
bij 9% stoppen. Ook de oppositiepartijen zouden dit prima moeten vinden, mits
natuurlijk tegelijkertijd de inkomstenbelasting verder omlaag gaat.

'Goede redenen om accenten te verleggen'

LOAD-DATE: 20 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              42 of 178 DOCUMENTS



                                  De Telegraaf

                            17 oktober 2017 dinsdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1114 woorden


BRIEVEN

Puberteit

VROUW vroeg zich af of het echt zo moeilijk is om een kind te hebben in de
puberteit. Is puberteit niet een soort welvaartsziekte? Hoe is dat dan in
armoedige omstandigheden? Zelf zat ik op die leeftijd in een Japans
concentratiekamp. Geen sprake van enige kans op 'pubergedrag'. Gedraag je je
alleen zo als je er de kans voor krijgt?

J.R. Mellema, Roden

Eer

Jordi Cruijff slaat in zijn column (Tel. 16/10) de spijker op zijn kop. Hij
merkt op dat Spaanse en IJslandse internationals echt uitstralen dat ze voor
hun land gaan. Ze presteren voor volk en vaderland en voor de familie en de
eer. Hier is dat volledig weg. Onze internationals spelen voor zichzelf en voor
de diamantair.

J. van Reenen

Gewone Nederlander

Heeft u zich ook zo verbaasd over de uitspraak van premier Rutte dat de 'gewone
Nederlander' het meeste voordeel heeft van het regeerakkoord. Wie is dat
eigenlijk de gewone Nederlander? En zijn er ongewone Nederlanders? Wat doet de
nieuwe regering daar dan voor? Ik denk toch dat dit de huizenbezitters zijn die
in het verleden gehoor hebben gegeven aan de oproep van de regering om versneld
af te lossen en nu toch weer belasting moeten betalen. Of is dat toch Rutte
zelf die dit met zijn lach op zijn gezicht presenteert. Dat is namelijk pas
ongewoon om zo de Nederlanders te belazeren.

H.J. Koppe, Purmerend

Groen rijden

Uiteraard ben ook ik voor schoner rijden, maar als het kabinet zegt te streven
naar emissieloze auto's in 2030 (Tel. 16/10), dan zeggen ze iets wat dan (nog)
niet bestaat. De vervuiling (CO2) komt dan alleen niet meer uit de uitlaat van
de auto's, maar nog wel steeds uit de schoorsteen van de centrales die de
energie moeten opwekken om de elektrische auto's te kunnen laten rijden.

Johan van de Put

Aflossingsvrij

Ik kan me helemaal vinden in het stuk van Annemarie van Gaal. Het moet ook zo
zijn dat mensen makkelijker een hypotheek kunnen krijgen. Maar waar ik het niet
mee eens ben is dat Annemarie van Gaal mensen was tegengekomen die een
aflossingsvrije hypotheek hebben en er van overtuigd waren dat dit alles de
aflossing zou dekken. Hebben de banken deze mensen nooit een uitleg van hun
hypotheek gegeven? Dit komt bij mij een beetje vreemd over. Wij zitten in
hetzelfde schuitje en proberen elk jaar iets extra af te lossen.

Krijn Schoonderwoerd,

Leiden

Winst

Annemarie van Gaal oppert dat mensen met een aflossingsvrije hypotheek de
mogelijkheid moeten krijgen deze tegen de huidige lage rente te laten
oversluiten. De reden waarom haar voorzetje niet interessant is voor de DNB en
de hypotheekverstrekkers wordt door haar zelf al samengevat in de zin: 'De bank
loopt op deze manier wat winst mis.' De afgelopen jaren is telkens weer bewezen
dat winst voor de banken veel belangrijker is dan het voorkomen van ellende
voor gezinnen.

Annette Adriaanse,

Julianadorp

Meewerken

Is het niet een idee om het weigeren van een psychiatrisch onderzoek naar
aanleiding van een misdrijf te bestraffen met maximaal 15 jaar cel boven op het
vonnis? Ook als de verdachte daar wel toe bereid is, maar niet goed meewerkt
tijdens het onderzoek, moet deze extra straf alsnog uitgevoerd kunnen worden om
de bevolking beter te beschermen.

H. Massier,

Kropswolde

Groen rijden

Veel obstakels voor groen rijden. Realiseren we ons wel dat zelfs de gehele EU
maar een klein deel van de wereld beslaat? Laten we daarom ook om ons heen
kijken. Hoever is Rusland? Welke stappen heeft India genomen? Wat is de
vooruitgang in China? Wijzen we met ons vingertje naar Indonesië? De miljarden
maken voorstanders wellicht rijker, maar ons land niet. Wij hoeven niet voor de
massa uit te lopen. Een land ter grootte van een postzegel op de kaart maakt
geen verschil.

J.W. de Koning

Belastingschijven

De belastingtarieven voor ruim twee miljoen mensen gaan naar beneden richting
36,93 procent. Met het hanteren van het twee-schijvenstelsel wordt vergeten dat
de laagste twee schijven verdwijnen. Indien de belastingvrije inkomensgrens
onvoldoende wordt verhoogd zal het onderaan de streep financieel nadelig
uitpakken voor deze groep mensen. Daar hebben de burgers met een
belastingtarief van 40,85 procent totaal geen last van.

H. de Greef

Land in

Wijlen Eberhard van der Laan was een man die wist waar het in de politiek om te
doen was. Hij zocht de mensen op. Heel veel Kamerleden, leden van Provinciale
Staten, gemeenteraad en waterschappen komen de vergaderzalen helaas niet uit.
Ze willen zich allemaal schijnbaar overal mee blijven bemoeien. We hebben toch
het dualisme in Nederland en laten dan de ministers, gedeputeerden en
wethouders voor een groot gedeelte zelf het werk doen waarvoor ze zijn
aangesteld. De eventuele afrekening volgt dan vanzelf wel. Mijns inziens kunnen
de gekozen vertegenwoordigers dan meer het land in, opdat ze beter weten wat er
leeft.

G. Boels

Donker

Nu is licht weer slecht voor de lijn. Je kunt er dus donder op zeggen dat over
een maand of drie het volgende bericht in de krant staat: 'Onverklaarbare
toename van botbreuken'. Want er zijn natuurlijk weer eindeloos veel
stoethaspels die prompt geen licht meer aan doen als ze 's nachts naar het
toilet gaan. Over een klein jaar wordt het bericht gevolgd door 'Onverklaarbare
geboortegolf'. Dan blijkt uit onderzoek weer dat iedereen die eerst las in bed,
een ander tijdverdrijf heeft gevonden. En telkens weer nieuwe onderzoeken.

R. Schulte, Helvoirt

Mariniers

Gelukkig hebben we het geweldige Korps Mariniers dat ingezet kon worden om aan
de terroristische gijzeling bij De Punt een eind te maken. Als je niet het
risico wil lopen om te sneuvelen, dan moet je geen trein kapen en onschuldige
mensen vermoorden. Dus houdt op met dat schaamteloze gejammer over het optreden
van onze mariniers, want wat de kapers is overkomen, hebben zij geheel aan
zichzelf te wijten. Mocht een dergelijke terroristische daad zich ooit
onverhoopt herhalen, dan hoop ik dat we wederom op onze mariniers kunnen
rekenen.

H.J. Looijenga, Drachten

Gewicht

Jan Kees de Jager, minister van Financiën ten tijde van de Griekse crisis, is
50 kilo afgevallen (Tel. 14/10). Begrijpelijk, want er zijn geen Griekse
zakenlunches en -diners meer. Brussel verschafte veel geldleningen, die
gegarandeerd terugbetaald zouden worden. Hopelijk gaat het met zijn gewicht net
als de terugbetaling van de leningen, want daar zal weinig van terugkomen.

L.A. van Druten, Uden

Soevereiniteit

Nederland doet toch mee aan een Europees Openbaar Ministerie. Om D66 ter wille
te zijn wordt een heel belangrijk item, namelijk onze soevereiniteit te grabbel
gegooid. Nog even en we hebben hier geen verkiezingen meer nodig omdat alles
vanuit Brussel wordt gedicteerd.

Geesje Visser

LOAD-DATE: 16 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              43 of 178 DOCUMENTS



                                  De Telegraaf

                            16 oktober 2017 maandag
                                 Gehele Oplage

'Nu realiseren'

SECTION: BINNENLAND; Blz. 007

LENGTH: 294 woorden


Het nieuwe kabinet streeft ernaar dat in het jaar 2030 nieuw gekochte auto's
emissieloos zijn. In de loop van de kabinetsperiode zullen daar maatregelen
voor moeten worden genomen. Niet alle politieke partijen zijn daar even blij
mee.

Van PVV-Kamerlid Van Aalst hoeft die overheidsdwang richting emissieloze auto's
niet zo nodig. „Helaas is het voor Henk en Ingrid niet weggelegd om een dure
Tesla aan te schaffen. Het overstappen naar emissieloos zien wij dus niet als
haalbaar. Bovendien zijn er bakken subsidie nodig voor de omwenteling. Laat
iedereen gewoon zelf een brandstof kiezen", adviseert hij.

Van PvdA-Kamerlid Kuiken kan het emissieloze rijden juist niet snel genoeg
gaan. Haar partij diende in 2016 al een plan in om Nederlanders vanaf 2025
massaal te laten overstappen op stekkerauto's. De sociaaldemocrate verwacht dan
ook dat kabinet Rutte III als de wiedeweerga aan de slag gaat met wetten om de
brandstofomslag af te dwingen. Ook moet er subsidie tegenaan om mensen te
verleiden om voor een elektrische auto te kiezen. „Papier is geduldig en
ambities zijn mooi, maar nu echt realiseren die plannen", zegt ze tegen de
nieuwe coalitie van VVD, CDA, CU en D66.

VVD-Kamerlid Visser denkt echter dat de overstap naar emissieloos grotendeels
vanzelf gaat. „Het is nu aan autofabrikanten om mooie en betaalbare modellen te
maken", zegt ze. Volgens haar schort het daar nu nog wel eens aan. Het Rijk
moet aan de slag met laadpalen en het net waarop ze moeten worden aangesloten,
vindt de liberale. „Hoewel veel gemeenten het uit zichzelf al doen." Het nieuwe
kabinet zal in Europa met andere verkeersministers om de tafel moeten om ervoor
te zorgen dat elektrische auto's ook over de grens op voldoende plekken kunnen
worden opgeladen.

LOAD-DATE: 15 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              44 of 178 DOCUMENTS



                                  De Telegraaf

                            16 oktober 2017 maandag
                                 Gehele Oplage

Hypotheekprobleem oplossen bij bron

SECTION: BINNENLAND; Blz. 009

LENGTH: 892 woorden


Jarenlang heeft Klaas Knot, president van De Nederlandsche Bank (DNB), bij onze
overheid gezeurd om onze hypotheekrenteaftrek versneld af te bouwen. De
Nederlandse hypotheekschuld schijnt met 664 miljard euro een van de hoogste van
Europa te zijn. Volgens Knot is dat te danken aan het feit dat 55% van onze
hypotheken beleggings- of aflossingsvrije hypotheken zijn.

Kan zijn, maar toch vraag ik me af hoe hoog de hypotheekschuld is als je alle
aan de hypotheek gekoppelde en geblokkeerde spaar- of beleggingsrekeningen
ervan af zou trekken. Vast geen 664 miljard euro meer.

Bovendien vind ik het altijd vaag om in grote getallen te praten, want zo ken
ik er nog wel een: met onze bizar hoge pensioenpot van EUR 1700 miljard zijn we
toevallig wél de pensioenkoning van Europa.

Even terug naar onze hypotheken. Aflossingsvrije hypotheken kunnen natuurlijk
een probleem worden. Knot waarschuwt al jaren dat gezinnen met een
aflossingsvrije hypotheek aan het einde van hun looptijd geheid in de problemen
komen doordat hun hypotheek dan moet worden afgelost en ze daar niet voor
hebben gespaard of de aan hun hypotheek gekoppelde beleggingen niet genoeg
hebben gerendeerd. Het zou dan zomaar kunnen dat deze gezinnen verplicht hun
huis moeten verkopen omdat de hypotheek niet verlengd wordt.

Ik kom inderdaad soms mensen tegen die een aflossingsvrije hypotheek hebben en
ervan overtuigd zijn dat het bedrag dat zij maandelijks betalen ook hun
aflossing dekt, want waarom zouden de banken het anders 'aflossingsvrij' noemen?

Knot heeft echter nóg meer wensen. Hij wil namelijk ook dat het maximale bedrag
dat je als percentage van de waarde van de woning kunt lenen, verder omlaag
gaat. Het is al teruggeschroefd naar 100%, maar Knot zou liever zien dat je
maar 90% van de waarde van je woning kunt lenen. Om de overdrachtsbelasting en
de bijkomende kosten te betalen moet je nu al een flink bedrag aan spaargeld
meenemen, maar Knot vindt het niet genoeg en blijft erop hameren dat wij,
gewone Nederlanders, veel te veel lenen voor ons huis.

Knot heeft zelf trouwens gemakkelijk praten, want op het dieptepunt van de
huizencrisis in 2013 kocht hij nog een huis voor EUR 947.500 en sloot er een
hypotheek van 1,2 miljoen voor af. In 2013 was de regel dat de banken niet meer
dan 105% van de waarde van de woning als hypotheek mochten geven.

Maar die regel gold kennelijk niet voor de baas van De Nederlandsche Bank zelf,
want die leende maar liefst 27% boven op de waarde van zijn woning. Begrijp me
niet verkeerd, ik gun het Knot van harte, maar het klopt natuurlijk niet dat je
de duimschroeven aandraait bij anderen terwijl je voor jezelf een uitzondering
maakt. Enfin. Dit nieuwe kabinet heeft de smeekbedes van Knot verhoord en gaat
nu de hypotheekrenteaftrek versneld afbouwen om hypotheken minder aantrekkelijk
te maken.

De hypotheekrenteaftrek maakte een koophuis voor veel hardwerkende gezinnen nét
haalbaar. Nu niet meer. Als we zo doorgaan wordt een eigen huis straks vrijwel
onbereikbaar voor hardwerkende starters of middeninkomens.

De banken hebben al die jaren profijt gehad van de hoge hypotheekrenteaftrek.
Doordat huizenbezitters via de inkomstenbelasting gecompenseerd werden met de
hypotheekrenteaftrek, konden de banken hogere hypotheekrentes vragen, want hoe
is het anders te verklaren dat onze hypotheken zo'n 20% duurder zijn dan in de
ons omringende landen?

Kijk, ik snap dat DNB voorzichtig is geworden omdat we niet nóg een keer door
de ellende van de huizencrisis van vijf jaar geleden willen gaan toen een
miljoen koopwoningen 'onder water' stond en de huizenmarkt vrijwel compleet was
stilgevallen. Maar waarom nu een hypotheek zo onmogelijk mogelijk maken voor
nét die groep Nederlanders die je een koophuis zou gunnen?

Soms ligt de oplossing bij de oorzaak van een probleem. Dus laten we even
teruggaan naar het begin.

Wie verkocht al die aflossingsvrije hypotheken? Wie bedacht de ongelukkige term
'aflossingsvrij' en bedacht niet van tevoren dat het voor sommige mensen een
probleem zou kunnen worden als de looptijd eindigt? Wie kwam op de proppen met
ingewikkelde constructies en beleggingshypotheken die uiteindelijk duur bleken
en niet genoeg rendeerden? Wie maakte het mogelijk dat mensen 50% meer konden
lenen dan de woning waard was?

We kennen het antwoord wel. Maar wie had op de banken moeten letten? Juist ja.

Maar met een vinger wijzen lost niets op. We hoeven geen schuldige aan te
wijzen, we hebben alleen een oplosser nodig.

Ik wil dan ook degenen die zich verantwoordelijk voelen voor de ellende, vragen
om met een slimme oplossing te komen.

Ik zal vast een voorzetje geven. Kijk, er zijn nog veel aflossingsvrije
hypotheken in de markt en aan het einde van de looptijd hebben deze
'woningbezitters' inderdaad een probleem want als de hypotheek niet verlengd
wordt, dan zullen ze hun huis uit moeten. De bank weet precies om welke mensen
het gaat.

Deze aflossingsvrije hypotheken hebben ook nog vaak hoge rentes, veel hoger dan
wat nu de markt is. Waarom zouden de banken deze hypotheken niet boetevrij
kunnen omzetten naar de huidige lagere rentes en het bedrag dat daarmee
bespaard wordt, gebruiken voor aflossing? De bank loopt op deze manier wat
winst mis, maar we voorkomen veel ellende voor een gezin en dat is veel
belangrijker.

Klaas Knot heeft wel makkelijk praten

LOAD-DATE: 15 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              45 of 178 DOCUMENTS



                                  De Telegraaf

                            13 oktober 2017 vrijdag
                                 Gehele Oplage

Liever minder dan de norm

SECTION: WATUZEGT; Blz. 014

LENGTH: 539 woorden


Deelnemers: grens aan salarissen in publieke sector

Werknemers in door de overheid gesubsidieerde sectoren mogen niet meer
verdienen dan de 'Balkenendenorm', zo vindt een overgrote meerderheid van de
deelnemers aan de De Stelling van de Dag.

Het nieuwe kabinet wil een wetsontwerp waarin dit wordt geregeld niet meer
uitvoeren. Deze laatste fase van de Wet Normering Topinkomens was een
kroonjuweel van de PvdA in het kabinet Rutte 2. Nu de PvdA niet meer in het
kabinet zit, kan de Balkenendenorm worden losgelaten. Een kleine minderheid
denkt dat de overheid zo betere mensen kan inhuren.

Het geeft de overheid de vrijheid om bijvoorbeeld hotshots in te huren bij
ingewikkelde ICT-problemen waarvan de oplossing veel geld bespaart, is een
argument voor het loslaten. ,,De top is het geld waard", zo vindt iemand die
voor het loslaten van de Balkenendenorm is. Maar een fractie van de
respondenten is het hiermee eens. ,,Er zijn talloze mensen die gingen voor het
grote geld en bij controle nauwelijks een tegenprestatie leverden. Het is een
misvatting dat je met het schudden van een zak met geld de besten binnenhaalt."
Een van de respondenten merkt op dat die 'zogenaamde specialisten' hun geld
niet echt waard zijn. ,,Ze krijgen meer geld omdat ze vriendjes op bepaalde
posities hebben zitten."

Het loslaten van de Balkenendenorm betekent ook dat duurbetaalde
televisiepresentatoren als Matthijs van Nieuwkerk hun oude salarisstrookje
kunnen houden. Maar enkelen vinden dat een goede zaak. Een van de respondenten
noemt het een belediging van mensen die met veel enthousiasme minder betaald
werk verrichten, zoals leraren en verpleegkundigen. ,,Iemand anders pleit
ervoor de Balkenendenorm te handhaven, maar wel uitzonderingen te maken voor
veiligheidsexperts en cybercrime-specialisten. ,,Daar moet je echt goede mensen
voor hebben."

De Wet Normering Topinkomens was een 'speeltje' van de PvdA, maar die kreeg de
laatste fase van de wet er dus niet doorheen. Driekwart van de stemmers vindt
dan ook dat de PvdA heeft gefaald. Volgende stap is het indienen van een
initiatiefwet in de Tweede Kamer, zoals Lodewijk Asscher heeft aangekondigd.
Twee derde van de respondenten acht het kansloos dat deze wet erdoor komt.

Maar een fractie van de stemmers vindt het ethisch verantwoord mensen die voor
de overheid werken zoveel te laten verdienen. De helft van de respondenten
vindt het ministerssalaris van EUR 181.000,- per jaar al exorbitant hoog. Een
merkt op: ,,Niemand zou in loondienst meer moeten verdienen dan EUR 100.000,-,
ook chirurgen en topbestuurders niet."

De helft van de deelnemers zou ook liever zien dat dit bedrag omlaag gaat. Er
is wel één stemmer die zo'n ministerssalaris juist veel te laag vindt. ,,Voor
dat geld kun je alleen maar types krijgen als het zooitje dat we nu hebben."
Anderen vinden het juist 'te gek voor woorden' dat deze mensen zoveel moeten
verdienen. "Ik doe in de thuiszorg ook veel goede dingen voor de mensen", zo
reageert iemand.

Het vertrouwen in het nieuwe kabinet wordt er niet groter op. Sterker, de
stemmers vinden dit een teken aan de wand. Veruit de meesten denken niet dat
Rutte 3 veel op gaat hebben met Jan Modaal.

'Belediging voor minder betaald werk'

LOAD-DATE: 12 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              46 of 178 DOCUMENTS



                                  De Telegraaf

                           12 oktober 2017 donderdag
                                 Gehele Oplage

Huiveren in Pyongyang

SECTION: BINNENLAND; Blz. 009

LENGTH: 769 woorden


BZN-oprichter Jan Tuijp beleeft bange dagen in Noord-Korea

Hij scoorde met BZN meer Top 40-hits dan The Beatles, The Rolling Stones,
Michael Jackson en Madonna. Hij heeft z'n eigen vliegschool, maar zelfs
man-van-de-wereld Jan Tuijp voelde zich in de beklemmende waanzin van
Noord-Korea heel klein.

Je bent een knappe jongen als je Jan Tuijp (69), oprichter van BZN en inmiddels
verworden tot ervaren wereldreiziger, van z'n stuk weet te brengen. De muzikant
in ruste, Jan Pet voor Volendammers, heeft te veel gehoord en gezien om zich
snel te laten intimideren, maar hoog en droog in een naargeestig hotel te
Pyongyang kreeg hij toch even - zoals hij dat noemt - lelijk 'de bevert'.

Een begeleidster (mooi woord voor een spion van het Noord-Koreaanse regime)
sprak fijntjes tot hem dat zelfs de meest onschuldige foto's van boeren op een
kar problemen konden opleveren als de hoge heren van de staat daar een weinig
opbeurend visitekaartje van de natie in zagen. 'In dat geval komt u het land
niet meer uit', sprak de mevrouw.

Tuijp, inmiddels veilig in een aanzienlijk aangenamer hotel te Nagasaki, Japan:
„Dat was lekker dan... Ik had net vanuit onze kamer beelden geschoten van
militairen, op elkaar gepropt in de laadbak van een vrachtwagentje. Die foto's
had ik weliswaar behoorlijk onvindbaar gemaakt in een computerbestand, maar als
je zoiets hoort, slaat de schrik je behoorlijk om het hart. Dan denk je toch:
'Straks zie je je kinderen en kleinkinderen nooit meer, omdat jij zo nodig even
stoer moest doen met je camera'. Dus heb ik de hele handel gewist. Dacht ik.
Achteraf blijk ik er eentje te zijn vergeten. Van militairen..."

Toen hij en z'n vrouw Mary na twaalf dagen de Chinese grens overstaken, voelde
het alsof ze het vrije westen hadden bereikt. Dat heugelijke feit werd gevierd
met een paar flessen stevige wijn. Het was proosten in opluchting. „Een
vreselijke belevenis in een bizarre wereld", zegt Jan Tuijp.

Waarom gaat een mens dan geheel uit vrije wil naar zo'n land?

„Omdat mijn vrouw en ik in tien jaar tijd bijna overal zijn geweest en dan ga
je automatisch grenzen verleggen. We hadden al geboekt toen het gedonder met
die raketlanceringen en die ruzie met de Amerikanen begon en er was nog steeds
geen negatief reisadvies, dus dan ga je. Wij zijn geen vakantiegangers, maar
reizigers die zoveel mogelijk willen meemaken."

In dat opzicht kwam Jan Pet in het vermeende volksparadijs van Jan-met-de-pet
volledig aan zijn trekken. Mary en hij waren nog geen vijf minuten in
Noord-Korea toen een overheidsdienares woedend hun treincoupé in kwam stormen.
Jan Tuijp had zijn fototoestel opgetild in haar richting en dat is op zich al
een doodzonde. Geluk bij een ongeluk voor de Volendammer was dat een reisgenote
toevallig een Libelle in haar tas had.

„Bijna de hele grenscontrole was op dat vrouwenblad gericht. Ze bléven er maar
in bladeren, kennelijk in de veronderstelling dat ze imperialistische porno op
het spoor waren."

De Volendammers stuiterden over een gammel spoor door een landschap met povere
huisjes en opvallend veel broodmagere mensen. Jan Tuijp: „Ik overdrijf niet als
ik zeg dat de enige dikke Noord-Koreaan leider Kim Jong-un is."

In de door geestdodend beton geregeerde hoofdstad Pyongyang, zonder
straatverlichting maar wel met gekleurde tl-balken op de meest protserige
gebouwen, kwam hij in een hotel zonder warm water. „Dus kregen we een andere
kamer toegewezen in een gebouw waar we achteraf als buitenlanders niet hadden
mogen komen. Daar zag ik wat ik niet mocht zien: militairen. En warm water?
Nee, ook daar niet."

Ze brachten hem en Mary naar een theater, waar kinderen strijdliederen zongen
met achter hen levensgrote beelden van raketlanceringen. Ze brachten het
echtpaar ook naar een 'heilige plaats': een vlakte met dertig meter hoge
standbeelden van De Grote Almachtige Leiders. Zonnebrillen ten strengste
verboden, korte broeken ook. Met z'n allen keurig in de rij richting die
immense beelden en op commando allemaal buigen, met de armen naast het lichaam.
'Wilt u even een foto van ons maken?' vroeg Tuijp aan een bewaakster. Dat wilde
ze wel, maar toen Jan bij wijze van pose zijn hand op de schouder van mevrouw
Tuijp legde, greep ze agressief in. Zoveel vrijpostigheid op een heilige
locatie kon absoluut niet. „Het leek alsof het complete volk daar is
gehypnotiseerd", zegt de ex-muzikant na een reis die voelde als één lange
propagandatour voor Kim Jong-un. „Het mooiste aan die trip? Dat je een paar
dagen later in Japan extra kunt genieten van je vrijheid."

'Ze dachten met Libelle porno op het spoor te zijn'

LOAD-DATE: 11 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              47 of 178 DOCUMENTS



                                  De Telegraaf

                             9 oktober 2017 maandag
                                 Gehele Oplage

'De overheid blijkt weer onbetrouwbaar te zijn'

SECTION: BINNENLAND; Blz. 007

LENGTH: 610 woorden


De wet-Hillen wordt afgeschaft. Dit betekent dat degenen, en vooral ouderen,
die hun woning versneld hebben afgelost nu weer het eigen woningforfait gaan
betalen. De bedoeling van de wet was de mensen te verleiden hun hypotheek te
verlagen. Immers dat leverde de schatkist meer inkomsten op doordat de
aftrekbare rente dan minder werd. Nu blijkt de overheid wederom onbetrouwbaar.
In de begroting moet het terugdraaien van de wet-Hillen maar liefst 1 miljard
opbrengen. Voorwaar geen klein bier. Schande!

Ruud de Wolf,

Lekkerkerk

Ouderen

Wie hebben veelal hun huis afgelost? Juist: De ouderen. Wie worden er dus weer
gepakt?

Jan Bekker, Lelystad

WK

Nu Nederland gewonnen heeft gaan we weer lekker klagen hoe het kan dat Zweden
met 8-0 van Luxemburg heeft gewonnen en zal Luxemburg de schuld krijgen dat
Nederland niet doorgaat. Maar het ligt toch echt aan het elftal zelf.

Koop Knol, Villers au Flos

Oranje

Een pessimist zegt: We gaan niet naar het WK in Rusland. Een optimist zegt: We
moeten Zweden met 13-0 verslaan en gaan naar het WK. Een realist zegt: We
kunnen beter thuis blijven.

Ruud Hop

Soft

Opvallend veel linkse bestuurders zoals o.a. Bram Peper, eens burgemeester van
Rotterdam, zijn op oudere leeftijd gaan inzien dat hun softe linkse aanpak
heeft geleid tot het mislukken van de integratie en tal van ernstige problemen
in de samenleving heeft veroorzaakt. Ook het draagvlak voor nieuwkomers is
hierdoor sterk gedaald. Laat het een waarschuwing zijn voor het nieuwe kabinet!

Marijke Uittenbogaard,

Berkel en Rodenrijs

Heilig

Nu burgemeester Van der Laan is overleden komt de bijna heiligverklaring van de
aimabele burgemeester op gang. Jazeker, het was een geweldige burgemeester van
een, zoals hij zei 'lieve stad', maar het was ook gewoon zijn beroep. Laten we
vooral niet vergeten dat er dagelijks vele mensen uit andere 'lieve dorpjes en
steden' op veel te jonge leeftijd overlijden aan deze vreselijke rotziekte met
de naam kanker. Degene die het ultieme geneesmiddel ontdekt, is pas de echte
heilige.

J. H. Dekker, Leusden

Eng

Geen boekenweek voor de christelijke basisscholen in het Land van Heusden en
Altena, aangezien boeken over monsters en spoken niet bij het geloof passen.
Dan wordt het toch tijd voor deze gelovigen de Bijbel ook nog eens goed door te
lezen; dan zullen ze eveneens genoeg vinden wat minder geschikt is voor tere
kinderzieltjes.

H. Schuurmans,

Thailand

Motto

Naar het schijnt is het nieuwe kabinet nog op zoek naar een motto. Een geheel
gratis suggestie mijnerzijds: 'We weten waar het geld zit en we komen het
halen'.

R.F. Meihuizen

Straf

De vervroegde vrijlating van criminelen wordt aan banden gelegd. Vooral de
zwaar gestraften gaan dit merken en zullen langer moeten zitten. Ik juich dit
toe, maar wanneer gaat justitie eindelijk eens stoppen met die taakstraffen
uitdelen, of vinden ze het fijn telkens oude delinquenten voor hun balie terug
te zien?

Johan Arentshorst, Woerden

Klap

„Het elftal liep een mentale klap op", zei Dick Advocaat toen ze de uitslag van
Zweden hoorden. Dat moet dan toch juist een extra stimulans zijn? En als het
dan niet lukt om een ruime score neer te zetten in de eerste helft, waarom neem
je dan niet het risico om de tweede helft met een 'plan B' te spelen? Het
getuigt niet van lef van deze technische staf. Laten we maar snel met een
nieuwe trainer gaan bouwen aan een nieuw team.

Jan van Gent, Den Haag

Belofte

Het is nog niet zolang geleden dat Rutte zijn kiezers toezegde, dat als hij
minister-president werd er absoluut niet aan de hypotheekrenteaftrek getornd
zou worden. Vreemd toch dat wij gewone burgers de politici soms helemaal zat
zijn.

Kees van Gils, Rotterdam

LOAD-DATE: 8 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              48 of 178 DOCUMENTS



                                  De Telegraaf

                            5 oktober 2017 donderdag
                                 Gehele Oplage

Dubieuze deals

SECTION: BINNENLAND; Blz. 002

LENGTH: 225 woorden


Het stuit velen tegen de borst dat multinationals erin slagen lucratieve
belastingdeals te sluiten, terwijl kleinere ondernemingen en gewone burgers het
volle pond moeten betalen. Dat is onrechtvaardig en het leidt tot
concurrentievervalsing.

Om die reden pakt de Europese Commissie dubieuze belastingconstructies aan. Dat
is een pittige strijd omdat de nodige EU-lidstaten, waaronder Nederland, deals
sluiten. Zo leidde een afspraak met Starbucks tot de opdracht vanuit Brussel om
25 miljoen euro bij de koffiegigant terug te vorderen wegens te weinig betaalde
belasting in ons land. Luxemburg ging ook in de fout door een deal met Amazon,
die verkapte staatssteun opleverde. De techreus moet 250 miljoen betalen.

De grootste naheffing betreft 13 miljard die Ierland sinds vorig jaar bij Apple
moet innen. Ierland heeft nog geen cent teruggevorderd - een behandeling
waarvan mening belastingplichtige mag dromen - en wordt nu voor de Europese
rechter gesleept.

Apple, een van de rijkste bedrijven ter wereld, betaalde in 2014 nog slechts
0,005 procent belasting ofwel 50 euro op 1 miljoen euro winst! Apple betaalde
volgens de afspraken alleen belasting in Ierland, terwijl over heel Europa
enorme omzetten zijn geboekt.

Brussel wordt vaak bekritiseerd, maar handelt hier in het belang van de burger
en een rechtvaardige belastingheffing.

LOAD-DATE: 4 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              49 of 178 DOCUMENTS



                                  De Telegraaf

                            5 oktober 2017 donderdag
                                 Gehele Oplage

Menig afvalrapport in de prullenbak

BYLINE: Joris Polman

SECTION: BINNENLAND; Blz. 006

LENGTH: 429 woorden


Plastic scheiden kost 150 miljoen euro, levert 20 miljoen op

door Joris Polman

AMSTERDAM - Kritische rapporten die aantonen dat afval scheiden door burgers
geen nut heeft, worden al jaren structureel genegeerd. Ze verdwijnen in diepe
lades van besluitvormers, die halsstarrig blijven vasthouden aan het idee dat
het zinvol is om mensen hun huisvuil in aparte bakken te laten gooien.

Dat blijkt uit onderzoek van De Telegraaf.

Oud-PvdA-senator Han Noten, tegenwoordig boegbeeld van gemeentelijke
reinigingsbedrijven, erkent dat de kritische rapportresultaten hem al eerder
bekend waren, maar houdt vol dat thuis afval scheiden 'de juiste weg' is.

Sinds 2002 zijn er verschillende rapporten verschenen die hebben aangetoond dat
hulp van burgers bij het scheiden van afval niet nodig is. Machines kunnen dit
veel beter, zo lieten cijfers van afvalinstituut Nedvang al in 2015 zien. Waar
een machine 12,7 kilo aan recyclebare kunststof per inwoner oplevert, is de
gewone burger goed voor slechts 7,8 kilo.

Recyclen van plastic is bovendien peperduur, blijkt uit een TNO-rapport dat al
in 2015 is gemaakt in opdracht van de Tweede Kamer, maar met de resultaten
ervan is niets gedaan.

Twee weken geleden kwam het Centraal Planbureau in een veelbesproken rapport
tot dezelfde conclusie. De rekenmeesters stelden daarin dat het scheiden van
plastic amper winst voor het milieu oplevert. Dit rapport sloeg in als een bom.
Maar research laat zien dat de lobbyisten van gemeenten en afvalbedrijven al
heel lang de feiten liever negeren. Wie in de historie van het scheiden van
plastic duikt, komt een lange lijst aan convenanten, rapporten, (academische)
studies en enquêtes tegen die vaak haaks staan op het huidige afvalbeleid.

In 2002 is er een convenant getekend waarin bedrijfsleven en overheid kiezen
voor machinale scheiding van kunststof en verbranding van het afval in
afvalovens. Dat levert niet alleen energie op, maar ook CO2-besparing. Maar
inmiddels hebben twee op de drie de gemeenten ervoor gekozen burgers thuis
plastic afval te laten scheiden.

Schokkend? Beleidsmedewerker Math Oelen van de gemeente Weert moet erom lachen.
„De sector weet dit al lang", zegt hij.

In 2015 toonde een diepgravende studie van onderzoeksbureau CE Delft en TNO aan
dat er veel geld bij moet om de plastic recyclingsindustie in leven te houden.
Oelen: „Het komt erop neer dat de samenleving er jaarlijks 150 miljoen euro
instopt en er twintig miljoen voor terugkrijgt. Deze berekening is destijds
volledig door de landelijke politiek genegeerd."

'De sector weet dit al heel lang'

LOAD-DATE: 4 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              50 of 178 DOCUMENTS



                                  De Telegraaf

                            5 oktober 2017 donderdag
                                 Gehele Oplage

Lage prijs betekent risico

SECTION: WATUZEGT; Blz. 016

LENGTH: 558 woorden


Meerderheid betaalt liever meer voor meer service

Budgetvliegers komen de laatste tijd negatief in het nieuws. Air Berlin en
Monarch failliet en Ryanair die vluchten schrapt. De passagiers hebben het
nakijken. Bijna 60 procent van de stellingdeelnemers meent dat de lage
vliegprijzen hier debet aan zijn.

Een respondent schrijft: „Vliegen is te goedkoop gemaakt. Ten koste van de
service en de veiligheid. De concurrentie is te groot, de vliegmaatschappijen
staan te veel onder druk en dat is een hele slechte zaak". Sommigen maken zich
ernstig zorgen over de vliegveiligheid door de enorme kostenconcurrentie. Ruim
een derde echter vindt vliegen duur genoeg. „Het is een fabel dat vliegen te
goedkoop is. Er komt steeds meer bovenop de kale ticketprijzen."

Ryanair annuleerde onlangs duizenden vluchten vanwege roosterproblemen met het
vliegend personeel. De overgrote meerderheid vindt dat gedupeerde reizigers hun
geld terug moeten krijgen of moeten worden omgeboekt. „Als je je als reiziger
niet aan de regels houdt, zijn de sancties doorgaans niet mals en kost dat
meestal veel geld. Dat moet andersom ook zo zijn."

Maar anderen vinden dat mensen niet zo moeten zeuren. Ieder weldenkend mens kan
weten dat vliegen voor zulke lage prijzen tot ongewenste situaties leidt, aldus
deze respondenten. „Consumenten willen voor een dubbeltje op de eerste rang
zitten. Alles zo goedkoop mogelijk, maar men realiseert zich niet dat deze (te)
lage prijzen ten koste gaan van kennis en kunde van het personeel, het
onderhoud van de vliegtuigen etc."

Het Europarlement liet deze week weten dat de annuleringen van Ryanair niet
door de beugel kunnen en beloofde ervoor te zullen zorgen dat alle gedupeerden
gecompenseerd worden, maar de meeste respondenten verwachten hier weinig van.
Zij vinden dat Brussel veel eerder had moeten ingrijpen omdat er al jaren
klachten waren over o.a. uitbuiting van personeel. „Brussel had dit moeten zien
aankomen. Ryanair behandelt personeel als slaven en ellende was dus
onvermijdelijk..."

Ondanks de roosterproblemen en daaruit voortvloeiende annuleringen is de groei
van het aantal passagiers bij de budgetvlieger de afgelopen maand niet of
nauwelijks afgenomen. De meesten denken dat Ryanair er goed mee wegkomt omdat
reizigers maar kort van memorie zijn en al snel weer goedkope vluchten zullen
boeken bij de Ierse prijsvechter.

En volgens sommigen is daar ook niets mis mee. „Ik vlieg altijd met Ryanair en
heb nooit problemen gehad", zegt iemand. Maar anderen vinden dat reizigers hier
ook een verantwoordelijkheid in hebben.

Ruim de helft van de respondenten zegt bij het boeken van een vlucht te kiezen
voor meer service boven een lagere prijs. „Ik vlieg liever met een 'normale'
maatschappij", zegt een respondent, „waar een koffer in de prijs zit en ik niet
overal extra voor hoef te betalen". Zevenendertig procent kiest voor het
goedkoopste ticket.

Dat vliegen slecht is voor het milieu weerhoudt driekwart er niet van het
vliegtuig te pakken, maar ruim een op de drie vindt dat vliegen vanwege het
milieu duurder en minder aantrekkelijk gemaakt moet worden. „Het wordt tijd dat
ze eens (milieu) belasting gaan heffen over de kerosine die getankt wordt.
Belachelijk dat de gewone burgers dat wel moeten betalen en de
vliegtuigmaatschappijen niet."

'Race naar de bodem door concurrentie'

LOAD-DATE: 4 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              51 of 178 DOCUMENTS



                                  De Telegraaf

                            4 oktober 2017 woensdag
                                 Gehele Oplage

Kortsluiting

SECTION: FINANCIEEL; Blz. 025

LENGTH: 79 woorden


Een onverwachte domper voor het toch al volatiele aandeel van
batterijautobouwer Tesla. Het produceert volgens zijn laatste cijfers slechts
17% van het beloofde aantal paradepaardjes Model 3. Dat moet de auto van de
gewone man worden. Topman Elon Musk repte van 'tegenvallers'. Het aandeel zakte
aanvankelijk 3%, ondanks beloften van Musk dat in december 100.000 exemplaren
van Model 3 rijklaar zijn. Later op de dag herstelde de koers met zo'n
anderhalf procent winst.

LOAD-DATE: 3 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              52 of 178 DOCUMENTS



                                  De Telegraaf

                             3 oktober 2017 dinsdag
                                 Gehele Oplage

'Consument draait op voor dumpprijzen'

BYLINE: Yteke de Jong

SECTION: FINANCIEEL; Blz. 023

LENGTH: 538 woorden


Politiek wil onderzoek subsidiëring post

door Yteke de Jong en Lise Witteman

Den Haag - De politiek voelt onbehagen bij de voortdurende prijsstijgingen bij
PostNL. Men vreest dat de gewone man hier de zakelijke post mee subsidieert.

Gisteren werd bekend dat PostNL de prijs voor een postzegel met 6,4% stijgt
naar EUR 0,83. In de afgelopen jaren is de postzegelprijs verdubbeld, terwijl
de zakelijke post goedkoper wordt.

De jaarlijkse verhoging is bijna zo zeker als de belastingaangifte, zo wordt al
gegrapt onder analisten. PostNL heeft de verhoging doorgevoerd, omdat we steeds
minder post versturen. De kosten lopen door, terwijl er minder post verstuurd
wordt. Tegelijkertijd is PostNL wettelijk gebonden aan de vijfdaagse bezorgweek
en een vast aantal brievenbussen.

D66-Kamerlid Jan Paternotte zou allereerst graag meer zicht krijgen op hoe de
prijs van de postzegel wordt vastgesteld. „Er zijn weinig dingen die zo snel
zoveel duurder worden", merkt hij op naar aanleiding van de voortdurende
prijsstijgingen. „Ik wil weten in hoeverre we met de prijs van die postzegel in
feite de zakelijke markt aan het subsidiëren zijn."

De prijs van een zakelijke poststuk loopt steeds verder uiteen met die van de
postzegel van de particulieren. In grote contracten ligt de postzegelprijs rond
de EUR 0,20. Dit terwijl de gewone man vanaf 1 januari EUR 0,83 cent betaalt.
PostNL en Sandd concurreren om de zakelijke post.

SP-Kamerlid Maarten Hijink stoort zich eraan dat particulieren steeds meer voor
postbezorging betalen en bedrijven juist steeds minder. De kloof wordt steeds
groter. „Postbezorgers en particulieren betalen de prijs. De prijs van de
postzegel zou omlaag kunnen als post voor zakelijke klanten niet meer tegen
dumpprijzen wordt verzonden."

„Wij vinden de prijsverhoging voor de particulier onbegrijpelijk, omdat PostNL
nog steeds bezig is met een prijzenoorlog in de zakelijke markt", zegt
Sandd-bestuurder Ronald van de Laar in een reactie. Sandd diende eind vorig
jaar een voorstel in bij het ministerie van Economische Zaken (EZ) om de de
postbezorging aan particulieren te doen voor EUR 0,55 per postzegel. „Wij
zullen voor 2018 geen verhoging doorvoeren, mochten we het groene licht krijgen
om deze bezorging te gaan doen." De Tweede Kamer beslist daarover.

„We herkennen ons niet in de uitspraak van Sandd dat er sprake zou zijn van een
prijzenoorlog. Daar is de branche ook helemaal niet bij gebaat, gelet op de
realiteit van een krimpende markt", zegt een woordvoerder van PostNL, zonder in
te gaan op het grote prijsverschil tussen particulier en zakelijk. „Er is in
een krimpende markt op termijn gewoonweg geen ruimte is voor meerdere
concurrerende netwerken."

Om de postbezorging aan particulieren in de toekomst te waarborgen wil EZ dat
de partijen op de postmarkt gaan samenwerken. Ook zou een bodemprijs voor
zakelijke post een andere oplossing kunnen zijn om de bezorging betaalbaar te
houden.

Volgens de VVD toont de verhoging van de prijzen de urgentie van het dossier
aan. „De stijging van de kosten laat zien dat de postmarkt aan grote
veranderingen onderhevig is", aldus VVD-Kamerlid Arne Weverling. Het CDA wil
een rondetafelgesprek.

'PostNL is bezig met prijsoorlog'

LOAD-DATE: 2 October 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              53 of 178 DOCUMENTS



                                  De Telegraaf

                           23 september 2017 zaterdag
                                 Gehele Oplage

Vreemde eend in bijt

SECTION: LIFESTYLE; Blz. 022

LENGTH: 784 woorden


Forteiland Pampus in de voormalige Zuiderzee bij Muiden spreekt tot de
verbeelding. Het fort is nog relatief jong (1895), maar er is veel over te
verhalen. Alleen doodzonde dat een vijand én gewone Nederlanders het fort van
alle waardevolle zaken hebben gestript.

'Pampus lijkt op een flink bord stamppot. In het midden een kuiltje met jus met
daarop een grote gehaktbal." De gids van het ruim een eeuw oude eiland heeft
meteen onze aandacht. Wanneer zij dan ook nog op het rijtje onooglijke open
wc's van steen in de vestingwal wijst, wordt er besmuikt gelachen.

Haar advies 'Uitkijken waar je loopt' is niet verkeerd, want bij de overgang
van de fraai verlichte gang naar de donkere munitiekamer gaat het bijna mis.
Een verraderlijk drempeltje zorgt ervoor dat ik een ongepland huppeltje maak.
Overal zijn tegels uit de vloer gesloopt.

Ook de wanden ogen afgekloven. Aan het ronde plafond in bijvoorbeeld de
ziekenboeg zijn uitlopers te zien die je doorgaans in druipsteengrotten
aantreft. Een 'cadeautje' van de Duitsers die in de Tweede Wereldoorlog bij het
opblazen van de ijzeren kanonnen van de firma Krupp veel springstof moesten
gebruiken. Zo ontstonden scheuren in het gebouw. Compleet ongevaarlijk, zo
wordt ons verzekerd.

Bezoekers verbazen zich er altijd over dat het fort nog zo jong is. Want was er
ook niet een connectie met de VOC-tijd? Inderdaad vormde het gebied voor de
handelslieden vier eeuwen geleden een obstakel. Vanwege de ondiepte moest
gebruik worden gemaakt van 'scheepskamelen' (een systeem van drijvers dat aan
een schip werd verbonden om de diepgang ervan tijdelijk te verminderen) om de
zwaarbeladen VOC-schepen om Amsterdam te kunnen binnenvaren.

Rond 1900 werd Pampus cruciaal bij de verdediging van de hoofdstad. Vierduizend
palen werden de grond in geheid om het eiland op te bouwen. Al aan het einde
van de 19e eeuw was er orlogsdreiging tussen landen als Frankrijk, Duitsland en
Engeland. In 1874 werd de Vestingwet aangenomen en werd een begin gemaakt met
de Stelling van Amsterdam.

Maar ook in die Stelling is Pampus een vreemde eend in de bijt. Terwijl de
meeste forten de vijanden van slechts één of een paar kanten verwachtten, kon
Pampus vanwege de ligging in het huidige IJsselmeer van alle kanten worden
aangevallen. Om het schepen onmogelijk te maken dichtbij te komen, werden om
het eiland heen basaltblokken neergelegd. Lange tijd was die verdedigingslinie
een groot succes; geen vijand zette er voet aan wal.

In de Eerste Wereldoorlog werden ondanks onze neutraliteit 200 soldaten in het
fort gelegerd. Beslist geen pretje, want op het piepkleine eiland was weinig
privacy en in het bouwwerk was het donker en koud. Voor de huidige jonge
bezoekers vormt juist de krappe, zogeheten escarpgang een griezelfeest, want
wat is er mooier dan minutenlang met bange (groot)ouders in het pikdonker te
lopen?

De enige vijanden die voet aan wal op Pampus zetten, waren de Duitsers in de
Tweede Wereldoorlog. Ze vestigden er een afluisterpost, maar er viel niet veel
informatie van overvliegende geallieerde vliegtuigen op te vangen, want die
namen meestal een andere route.

Het enige waarin de Duitsers vervolgens interesse hadden, was het staal. Maar
hoe bracht je die zware dingen naar de wal? Ze bliezen koepels en kanonnen op
en namen de stukjes staal mee naar het vasteland om er nieuwe wapens van te
maken. Het fort bleef als een halve ruïne achter. In de hongerwinter kwamen
mensen met kleine boten naar Pampus om het hout uit de sponningen van de ramen
te halen voor brandhout.

Na de oorlog werd Pampus onder meer een vrijplaats voor hippies en anderen die
er feestjes bouwden. Ook zij namen 'souvenirs' mee. Dat stopte pas toen de
stichting Forteiland Pampus in 1990 voor 50.000 euro het eiland van de staat
kocht.

Zo'n honderd vrijwilligers houden nu bij toerbeurt een oogje in het zeil en
vermaken zij bezoekers. Wat is er mooier dan om op een zomerse dag lekker 'voor
Pampus te liggen' in het gras voor de kleine haven na een fris Pampus-biertje?

Alleen Duitsers zetten in WOII voet aan wal Pampus

Zo kom

je er

Je kunt met eigen boot naar het eiland varen vanaf bijvoorbeeld Muiden.
Daarnaast is het mogelijk om de veerboot te nemen. De vaste ligplaats van
veerboot Stern is aan de Herengracht in Muiden, tegenover huisnummer 33. Vanaf
de A1 is Muiden eenvoudig te bereiken en in en net buiten het centrum (op
loopafstand van de veerboot) is een aantal parkeermogelijkheden. De gratis
parkeerplaats (P1 Maxiweg, hoek Weesperweg) net buiten het stadje wordt vanaf
de A1 goed aangegeven en is zeker aan te bevelen. Ook kun je vanaf station
Weesp een ov-fiets nemen (12 minuten fietsen) of

je kunt met

de bus naar Muiden.

LOAD-DATE: 22 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              54 of 178 DOCUMENTS



                                  De Telegraaf

                           23 september 2017 zaterdag
                                 Gehele Oplage

Vreemde eend in bijt

SECTION: LIFESTYLE; Blz. 024

LENGTH: 784 woorden


Forteiland Pampus in de voormalige Zuiderzee bij Muiden spreekt tot de
verbeelding. Het fort is nog relatief jong (1895), maar er is veel over te
verhalen. Alleen doodzonde dat een vijand én gewone Nederlanders het fort van
alle waardevolle zaken hebben gestript.

'Pampus lijkt op een flink bord stamppot. In het midden een kuiltje met jus met
daarop een grote gehaktbal." De gids van het ruim een eeuw oude eiland heeft
meteen onze aandacht. Wanneer zij dan ook nog op het rijtje onooglijke open
wc's van steen in de vestingwal wijst, wordt er besmuikt gelachen.

Haar advies 'Uitkijken waar je loopt' is niet verkeerd, want bij de overgang
van de fraai verlichte gang naar de donkere munitiekamer gaat het bijna mis.
Een verraderlijk drempeltje zorgt ervoor dat ik een ongepland huppeltje maak.
Overal zijn tegels uit de vloer gesloopt.

Ook de wanden ogen afgekloven. Aan het ronde plafond in bijvoorbeeld de
ziekenboeg zijn uitlopers te zien die je doorgaans in druipsteengrotten
aantreft. Een 'cadeautje' van de Duitsers die in de Tweede Wereldoorlog bij het
opblazen van de ijzeren kanonnen van de firma Krupp veel springstof moesten
gebruiken. Zo ontstonden scheuren in het gebouw. Compleet ongevaarlijk, zo
wordt ons verzekerd.

Bezoekers verbazen zich er altijd over dat het fort nog zo jong is. Want was er
ook niet een connectie met de VOC-tijd? Inderdaad vormde het gebied voor de
handelslieden vier eeuwen geleden een obstakel. Vanwege de ondiepte moest
gebruik worden gemaakt van 'scheepskamelen' (een systeem van drijvers dat aan
een schip werd verbonden om de diepgang ervan tijdelijk te verminderen) om de
zwaarbeladen VOC-schepen om Amsterdam te kunnen binnenvaren.

Rond 1900 werd Pampus cruciaal bij de verdediging van de hoofdstad. Vierduizend
palen werden de grond in geheid om het eiland op te bouwen. Al aan het einde
van de 19e eeuw was er orlogsdreiging tussen landen als Frankrijk, Duitsland en
Engeland. In 1874 werd de Vestingwet aangenomen en werd een begin gemaakt met
de Stelling van Amsterdam.

Maar ook in die Stelling is Pampus een vreemde eend in de bijt. Terwijl de
meeste forten de vijanden van slechts één of een paar kanten verwachtten, kon
Pampus vanwege de ligging in het huidige IJsselmeer van alle kanten worden
aangevallen. Om het schepen onmogelijk te maken dichtbij te komen, werden om
het eiland heen basaltblokken neergelegd. Lange tijd was die verdedigingslinie
een groot succes; geen vijand zette er voet aan wal.

In de Eerste Wereldoorlog werden ondanks onze neutraliteit 200 soldaten in het
fort gelegerd. Beslist geen pretje, want op het piepkleine eiland was weinig
privacy en in het bouwwerk was het donker en koud. Voor de huidige jonge
bezoekers vormt juist de krappe, zogeheten escarpgang een griezelfeest, want
wat is er mooier dan minutenlang met bange (groot)ouders in het pikdonker te
lopen?

De enige vijanden die voet aan wal op Pampus zetten, waren de Duitsers in de
Tweede Wereldoorlog. Ze vestigden er een afluisterpost, maar er viel niet veel
informatie van overvliegende geallieerde vliegtuigen op te vangen, want die
namen meestal een andere route.

Het enige waarin de Duitsers vervolgens interesse hadden, was het staal. Maar
hoe bracht je die zware dingen naar de wal? Ze bliezen koepels en kanonnen op
en namen de stukjes staal mee naar het vasteland om er nieuwe wapens van te
maken. Het fort bleef als een halve ruïne achter. In de hongerwinter kwamen
mensen met kleine boten naar Pampus om het hout uit de sponningen van de ramen
te halen voor brandhout.

Na de oorlog werd Pampus onder meer een vrijplaats voor hippies en anderen die
er feestjes bouwden. Ook zij namen 'souvenirs' mee. Dat stopte pas toen de
stichting Forteiland Pampus in 1990 voor 50.000 euro het eiland van de staat
kocht.

Zo'n honderd vrijwilligers houden nu bij toerbeurt een oogje in het zeil en
vermaken zij bezoekers. Wat is er mooier dan om op een zomerse dag lekker 'voor
Pampus te liggen' in het gras voor de kleine haven na een fris Pampus-biertje?

Alleen Duitsers zetten in WOII voet aan wal Pampus

Zo kom

je er

Je kunt met eigen boot naar het eiland varen vanaf bijvoorbeeld Muiden.
Daarnaast is het mogelijk om de veerboot te nemen. De vaste ligplaats van
veerboot Stern is aan de Herengracht in Muiden, tegenover huisnummer 33. Vanaf
de A1 is Muiden eenvoudig te bereiken en in en net buiten het centrum (op
loopafstand van de veerboot) is een aantal parkeermogelijkheden. De gratis
parkeerplaats (P1 Maxiweg, hoek Weesperweg) net buiten het stadje wordt vanaf
de A1 goed aangegeven en is zeker aan te bevelen. Ook kun je vanaf station
Weesp een ov-fiets nemen (12 minuten fietsen) of

je kunt met

de bus naar Muiden.

LOAD-DATE: 22 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              55 of 178 DOCUMENTS



                                  De Telegraaf

                           22 september 2017 vrijdag
                                 Gehele Oplage

Speelse canon spektakelstuk

SECTION: CULTUUR; Blz. 012

LENGTH: 383 woorden


Coole interactieve reis door de vaderlandse geschiedenis

Van Willem van Oranje en Johan van Oldenbarnevelt tot Rembrandt, Lodewijk
Napoleon en Willem Drees. Alle grote namen uit de vaderlandse geschiedenis
komen voorbij. Toch is de Canon van Nederland vooral ook het verhaal van de
gewone Nederlander geworden. Van de soldaat, de huisvrouw of het kind in de
fabriek.

Morgen opent de Canon van Nederland haar deuren in het Nederlands
Openluchtmuseum te Arnhem. Kinderen die al een voorproefje mochten nemen, zijn
het er unaniem over eens: „Dit is een coole tentoonstelling." Want behalve
bijna 200 bijzondere museumobjecten (zoals het oudste skelet van ons land) die
als ooggetuigen uit het verleden fungeren, zijn er 25 verschillende
interactieve spellen te spelen.

„Je kunt hier dagen rondlopen als je alles wilt zien en beleven", zegt
directeur Willem Bijleveld trots. „Van zaal tot zaal verandert de sfeer. Het
ene moment ben je op een Romeinse markt, dan weer leer je over de beeldenstorm
of de VOC. Alle belangrijke hoogte- en dieptepunten uit onze historie komen ,
toegankelijk gemaakt voor jong en oud, voorbij."

De spectaculaire presentatie, die ook bol staat van de (al dan niet
historische) filmfragmenten sluit precies aan bij onderwijsdoelen voor het vak
geschiedenis. „Voor wie meer wil weten, is er een slimme tag die iedere
bezoeker krijgt en waarmee hij extra informatie kan 'aftappen' en naar zijn
eigen mailadres kan laten sturen. „Nog voordat je thuis bent, zit het al in je
mailbox."

„Je kunt natuurlijk niet de complete geschiedenis in een canon persen", vult
Martine Gosselink, hoofd van de afdeling geschiedenis van het Amsterdamse
Rijksmuseum dat in 2012 samen met het Openluchtmuseum de opdracht kreeg van het
ministerie van Onderwijs, Cultuur en Wetenschappen om deze Canon samen te
stellen.

„Je moet deze presentatie zien als een eerste kennismaking, ter verrijking van
onze historische basiskennis. De keuzes die nu gemaakt zijn geen status quo.
Geschiedenis blijft immers altijd in beweging. Nu is er bijvoorbeeld veel
aandacht voor slavernij, een onderwerp dat wij onder meer verbeeld hebben door
een slavenmarkt in Willemstad op Curaçao. Maar over 15 jaar kunnen we over
bepaalde zaken weer anders denken. Geen punt, dan passen we de canon weer aan."

LOAD-DATE: 21 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              56 of 178 DOCUMENTS



                                  De Telegraaf

                           19 september 2017 dinsdag
                                 Gehele Oplage

'Vaarwel, lieve stad'

SECTION: BINNENLAND; Blz. 002

LENGTH: 978 woorden


Zieke burgemeester Eberhard van der Laan legt zijn ambt neer

De foto ontroerde: de Amsterdamse burgervader Eberhard van der Laan, broos en
kwetsbaar, die steun kreeg aan de arm van koning Willem-Alexander. Daar in de
Jordaan liep twee weken geleden een hele zieke burgemeester, maar ook een man
die met al zijn laatste krachten de stad Amsterdam wilde dienen. Gisteren
kondigde Van der Laan aan zijn taken neer te leggen.

Het verrassingsbezoek van burgemeester Eberhard van der Laan met de koning aan
de Amsterdamse Jordaan, bijna twee weken geleden, blijkt achteraf zijn
een-na-laatste optreden in het openbaar. Vorige week doorstond hij nog een
spoeddebat over de problemen bij de deradicalisatie-afdeling van de gemeente.
Zijn gezondheid is dan zo achteruitgegaan dat hij noodgedwongen aan de hand van
zijn woordvoerder naar zijn zetel strompelt. Met broze stem vraagt hij zichzelf
hardop af of hij wel stevig genoeg heeft opgetreden toen problemen bij de
afdeling de kop opstaken.

Mitella

In café De Eland in de Jordaan nipte Van der Laan die week ervoor aan een glas
rosé. De oplettende kijker zag dat het hem wat moeite kostte om het glas met
zijn linkerarm - die hij regelmatig in een mitella droeg - naar zijn mond te
brengen.

In een brief naar alle Amsterdammers maakte hij het slechte nieuws bekend. De
diagnose gaf weinig reden voor optimisme, schreef hij openhartig. Zijn werk als
burgemeester wilde hij blijven doen. „Ik blijf graag nog een poosje uw
burgemeester."

Gisteren in de namiddag deed hij weer een brief de deur uit: „In januari
schreef ik u dat ik slecht nieuws had gekregen van mijn artsen, maar dat ik nog
een poosje uw burgemeester hoopte te blijven. De afgelopen acht maanden heb ik
dat met veel plezier gedaan. Uw steun heeft mij daarbij enorm geholpen. Aan dit
poosje komt nu een einde. Vandaag kreeg ik van mijn artsen het bericht dat zij
mij niet verder kunnen behandelen (...) Het was een groot voorrecht
burgemeester te zijn van de mooiste en liefste stad van de wereld."

Van der Laan trekt zich nu terug uit het openbare leven, om de tijd die hem nog
rest door te brengen met zijn naasten.

De geliefde burgervader ontving de afgelopen maanden hartverwarmende berichten.
De overweldigende steun raakte hem diep. „Het liefst wilde hij alle mensen
persoonlijk ontvangen en dan bedanken", zegt een medewerker op het stadhuis.

Kleurplaten

Er vielen duizenden kaartjes op de deurmat van zijn ambtswoning aan de
Herengracht. Maar hij ontving ook uitnodigingen voor etentjes, vertederende
kleurplaten van Amsterdamse kinderen en zelfs een flesje wietolie.

Eberhard van der Laan is geboren en getogen in Rijnsburg, waar zijn vader de
dorpsdokter was. Hij slaagt cum laude voor zijn studie rechten aan de VU, maar
heeft behalve een goed stel hersenen ook een ondernemend hart. Tijdens zijn
studie werkt hij als bloemenverkoper en vrachtwagenchauffeur en in zijn jeugd
verdiende hij een tijdje zijn geld met kaartspelen. Nog geen tien jaar na zijn
afstuderen was hij medeoprichter van inmiddels prestigieuze advocatenkantoor
Kennedy Van der Laan.

De warme, volkse troubleshooter leerde het politieke handwerk van Jan Schaefer,
de roemruchte wethouder stadsvernieuwing die bekend werd om zijn uitspraken 'Is
dit beleid of is hierover nagedacht?' en 'In gelul kun je niet wonen'.

De jonge Van der Laan werkte in het stadhuis als zijn assistent en raakt onder
de indruk van Schaefers manier van opereren. Van hem leert hij de taal van de
gewone man te spreken. Zelfs tijdens zijn ziekteperiode kan Van der Laan
goedbedoelende ambtenaren confronteren met de vraag: 'Hoe denk je dat ik dat de
Amsterdammer kan uitleggen?'

Trendbreuk

Het is 1990 als Eberhard van der Laan raadslid wordt. Hij verrast vriend en
vijand met zijn standpunten. 'Neo-Nieuw Linkser' Eberhard van der Laan, zoals
hij door deze krant wordt gedoopt, zet een trendbreuk binnen de PvdA in.
Illegaliteit, criminaliteit en corruptie worden door deze sociaaldemocraat niet
getolereerd. Een geluid dat jarenlang ontbrak in de linkse politiek.

Van der Laan komt met een heldere boodschap: handhaving moet voorop staan. Hij
heeft niet in de eerste plaats medelijden met junks, maar wil de overlast die
ze veroorzaken aanpakken. Onder zijn leiding pleit zijn partij bovendien niet
meer voor vrije verstrekking van harddrugs.

Van pappen en nathouden moet hij niets hebben. „De mensen moeten op hun
verantwoordelijkheid worden gewezen", zegt Van der Laan in zijn eerste
interview aan De Telegraaf.

Populair

Toen in 2008 zijn partijgenoot Ella Vogelaar aftrad als minister voor Wonen,
Wijken en Integratie, werd Van der Laan ingevlogen. Hoewel hij in 2009 werd
uitgeroepen tot populairste minister van het kabinet, is Den Haag niet echt
zijn ding, zo vertelt hij in zijn laatste urenlange interview bij het
VPRO-programma Zomergasten. Hij hekelt de politieke cultuur van elkaar 'vliegen
afvangen'.

Direct na zijn aantreden in Amsterdam, in 2010, is duidelijk dat Van der Laan
niet alleen van woorden, maar ook van daden houdt. Vanaf het begin van zijn
ambtsperiode zet hij zich in voor de aanpak van criminelen. Hij is duidelijk:
in Amsterdam doe je gewoon mee. „Hier is het niet sissen op straat, hier blijf
je met je handen van homo's af en hier mag je voor geen spat antisemitisch
zijn."

Met zijn directe aanpak heeft hij de afgelopen zeven jaren niet alleen de
harten van de Amsterdammers gestolen. Ook de inwoners van andere steden keken
vaak bewonderend naar de aanpak van deze burgemeester. Van der Laan is recht
voor z'n raap en een natuurlijke autoriteit. Hij staat midden tussen de mensen
en is toch de onbetwiste leider.

Met zijn afscheidsbrief richtte Van der Laan zich gisteren nog een laatste keer
tot alle Amsterdamers. 'Zorg goed voor onze stad en voor elkaar. Vaarwel.'

'Zorg goed voor stad en voor elkaar'

'Uw steun heeft mij geholpen'

LOAD-DATE: 19 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              57 of 178 DOCUMENTS



                                  De Telegraaf

                           15 september 2017 vrijdag
                                 Gehele Oplage

Vooruitgang

SECTION: AUTOVISIE; Blz. 011

LENGTH: 459 woorden


Frankfurt staat weer in het teken van de IAA, de enorme autobeurs waar de
Duitse merken met veel machtsvertoon laten zien wat de laatste stand van zaken
is in de auto-industrie. En dat is, alle persberichten over elektrische en
autonome auto's ten spijt, een behoorlijk voorspelbaar verhaal.

Al jaren is op elke internationale autoshow naast de traditionele auto's de
toekomst te zien. Complete hallen weet men inmiddels te vullen met future
mobility; ons voorspelde vervoer van de toekomst. Let wel, voorspélde. Want als
ik de wereld met die van vijf jaar geleden vergelijk, zijn er nog weinig
revolutionaire vormen echt daadwerkelijk in gebruik genomen.

Helaas, wat mij betreft want ik zou die bemande drones en vliegende auto's die
nu in Frankfurt staan, graag door de lucht zien gaan. En de elektrische auto
wint wel langzaam terrein, maar is nog steeds voor de gewone man geen
alternatief. De modellen zijn nog te duur en ze hebben te weinig actieradius,
om maar eens twee willekeurige hindernissen te noemen.

De accutechniek gaat weliswaar vooruit en de capaciteit van die pakketten neemt
toe, maar ook daar is het verhaal evolutionair en laten echt nieuwe technieken
toch weer jaren op zich wachten. De autowereld evolueert dus net als de echte
wereld deed en doet. De heiligverklaring van elektrische auto's, of 'het
Tesla-evangelie', zo u wilt, is een eenzijdig verhaal. In werkelijkheid hebben
we nog een lange weg naar een schonere toekomst te gaan.

Hetzelfde geldt voor volledig autonoom rijdende auto's want daarvoor hebben we
toch echt, net als voor elektrische auto's, een kostbare nieuwe infrastructuur
nodig. En gaandeweg zoekt men naar wegen om ergens ook de jongere consument te
verleiden tot de aanschaf van een auto.

Want de huidige autokoper: dat bent u. Mensen die nog daadwerkelijk een
vierwieler aanschaffen hebben namelijk een gemiddelde leeftijd van 54 jaar. En
dus proberen automerken de jongeren, die niet alleen langer thuiswonen, maar
ook liever het openbaar vervoer pakken, met de auto te laten kennismaken.

Door autodeelprojecten onder meer, waarvan er nog geen eentje winstgevend is,
constateerde ook Seats ceo Luca de Meo met mij tijdens een interview. Zijn
Citroën-collega Linda Jackson beaamde dat: "We proberen alle mogelijke vormen
van nieuwe mobiliteit uit, maar het is niet gemakkelijk."

Reële praktijktaal van de captains of industry. Die auto-industrie doet dus
haar stinkende best om met slimme platformstrategieën en modulaire technieken
aan elke vraag te voldoen. Anno 2017 staat de IAA in Frankfurt echter nog in
het teken van de traditionele auto, en de SUV in het bijzonder. Hoewel
elektrische auto's een steeds grotere bijrol vervullen.

MAIL j.bijlsma@autovisie.nl

TWITTER @jacobijlsma

LOAD-DATE: 14 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              58 of 178 DOCUMENTS



                                  De Telegraaf

                           12 september 2017 dinsdag
                                 Gehele Oplage

Agent het pispaaltje

BYLINE: Koen Nederhof

SECTION: BINNENLAND; Blz. 004

LENGTH: 596 woorden


Publiek spreekt diender aan op geldsmijterij COR

door Koen Nederhof en Mick van Wely

Amsterdam - De commissie-Ruys presenteert vandaag het rapport over de
geldsmijtrel rond de centrale ondernemingsraad (COR) van de politie. De agent
op straat is helemaal klaar met de affaire, die funest is voor het imago van de
politie.

„Elke keer als er negatief nieuws komt over de politie, merk je dat als agent.
Geloof me, de juiste spirit onder agenten is er echt wel en dan doet dit pijn",
reageert Bryan Rookhuijzen. Als oud-korpschef en directeur van de Stichting
Waardering Erkenning Politie baalt ook hij van de stroom negatief nieuws rond
de geldsmijtrel, die al anderhalf jaar duurt. „Dit zijn de dingen waar een
agent op straat last van heeft. Een diender heeft altijd last van dergelijke
imagoschade."

Binnen de politie is lang niet iedereen enorm kwaad over de gang van zaken,
zegt Rookhuijzen. Waar de één met de ellende blijft tobben, legt een ander die
naast zich neer en richt zich op de dagelijkse werkzaamheden.

Toch krijgen veel agenten onherroepelijk te maken met het effect van de
geldsmijterij op de publieke opinie. Een agent die een boete uitschrijft,
krijgt te horen dat ze bij de politie zelf de financiën niet eens op orde
hebben, schetst Rookhuijzen.

Dat is iets wat agent Jan van de eenheid Den Haag duidelijk herkent. Hij wil
alleen met zijn voornaam in de krant en is de affaire beu: „De mensen binnen de
politietop en de ondernemingsraad worden op straat niet aangesproken op het
wangedrag. Wij wel. Het beeld van de politie was al erg negatief en dat is door
deze rel nog erger geworden."

Vandaag rapporteert de commissie-Ruys over de geldsmijtrel, al lekte veel van
het rapport vooraf al uit. Ruys onderzocht onder meer of oud-korpschef Gerard
Bouman de loyaliteit kocht van de inmiddels opgestapte COR-voorzitter Frank
Giltay. Die smeet niet alleen met geld, maar mocht aanblijven, hoewel hij werd
opgepakt voor een mishandeling en zelfs een persoonlijke creditcard aannam van
Bouman, die in juli dit jaar overleed.

„De commissie-Ruys zegt dat er geen keihard bewijs is voor
belangenverstrengeling. Als dit geen corruptie is, wat is het dan?", vraagt Jan
zich af. „Als wij een reanimatie doen op straat, mogen we als agent niet eens
een bloemetje accepteren."

Chique feestjes

De agent vervolgt: „Wij moeten op wijkbureaus de grootste moeite doen om
spullen te krijgen voor ons werk. De budgetten en de regels laten bijna niets
toe. Hoe kan het dan dat nota bene de voorzitter van de centrale
ondernemingsraad jarenlang de budgetten overschreed en tonnen uitgaf aan
onnodig chique feestjes en etentjes? Dat kun je aan ons niet uitleggen. En aan
de gewone burger evenmin."

Rookhuijzen baalt dat de ijverige agent de dupe is van de commotie over de rel
binnen het politieapparaat: „In de breedte hebben we een heel goede politie en
dat komt van onderaf. Er zijn tienduizenden dienders die bij elk contact met
mensen hun best doen om zo goed mogelijk voor de dag te komen. Daar knokt
iedereen voor en dan is het extra pijnlijk dat dit is veroorzaakt door je eigen
mensen. De OR, dat zijn je collega's."

Hij wijst erop dat de ondernemingsraad niet eens door de agenten op de
werkvloer is gekozen. „Ook de voorzitter niet", zegt Jan. Hij voelt zich, net
als een groot deel van het korps, niet serieus genomen. „We hebben sinds de
vorming van de Nationale Politie niets meer te zeggen over de organisatie. Alle
reorganisatieplannen zijn erdoorheen gedrukt zonder dat we enige invloed
hebben."

'Wij mogen niet eens bloemetje aanpakken'

LOAD-DATE: 11 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              59 of 178 DOCUMENTS



                                  De Telegraaf

                           9 september 2017 zaterdag
                                 Gehele Oplage

'Rijk worden kan ook in stappen'

SECTION: FINANCIEEL; Blz. 044

LENGTH: 977 woorden


Drie vermogensexperts adviseren Jan Modaal bij het bereiken van financiële
onafhankelijkheid

Miljonair worden kan iedereen, als je maar genoeg discipline aan de dag legt.
Maar dat betekent niet dat je gierig moet worden, zeggen Ketty Lollia, Oeds-Jan
Postma en Patrick Wessels. Zij schreven alle drie een boek over je vermogen
uitbreiden én ervan genieten.

Misschien is hij in zijn pogingen om zijn kinderen financiële discipline bij te
brengen iets te ver gegaan, geeft Oeds-Jan Postma halverwege het gesprek met de
drie vermogensdeskundigen toe. „Bij het Kruidvat mocht mijn oudste een zak drop
kopen", vertelt de schrijver van Miljonair met een gewone baan.

„Pakt hij drie zakken van elk 400 gram. 'Eerst wegen!' zegt hij. En dan blijkt
dat er in één zak 402 gram drop zit, en in een andere zak 396 gram. Hij heeft
natuurlijk die eerste zak gekocht. Dat is toch één dropje meer voor hetzelfde
geld."

Zó ver moet je dus niet gaan, wil Postma met die anekdote maar zeggen. Maar een
beetje meer financieel bewustzijn, dat zouden veel Nederlanders wel kunnen
gebruiken, vindt hij.

Vandaar dus dat boek, over hoe je met een modale baan een vermogen van één
miljoen euro kunt vergaren. Postma heeft zijn eigen tips in elk geval ter harte
genomen, en met resultaat. „Het is wel spannend om daarmee 'uit de kast te
komen'", bekent hij, „want geld is een taboe."

Ketty Lollia, NLP-therapeut en auteur van Voel je vrij, Vind je weg naar
emotionele en financiële onafhankelijkheid, knikt. „Op school leren we nog
steeds dat je goede cijfers moet halen om een goede baan te krijgen, zodat je
daarna van je pensioen kunt genieten. Die wereld bestaat voor veel mensen niet
meer. Ik wil met mijn boek laten zien dat het belangrijk is om emotioneel en
financieel weerbaar te worden."

Dat zou moeten beginnen met scholing, zegt Patrick Wessels, afgestudeerd
consumentenpsycholoog en bezig met een boek over dat onderwerp dat dit voorjaar
moet verschijnen. „Leer kinderen bewust om te gaan met geld, leer ze
boodschappenlijstjes maken en na te denken over wat ze echt nodig hebben. Dat
helpt."

Dat wordt vaker geroepen: mensen moeten financieel bewuster leven. Waarom komt
dat bewustzijn er niet?

Postma: „Ik denk dat er een programmeerfout in onze hersenen zit. De korte
termijn wordt overschat, de lange termijn wordt juist onderschat."

Wessels: „Het geeft op korte termijn inderdaad een prettig gevoel als je een
dure broek koopt, materialistisch denken is kennelijk makkelijker. Maar in
onderzoek zie je dat mensen uiteindelijk gelukkiger worden van ervaringen die
ze kopen, in plaats van spullen."

Postma: „Je zou dat kunnen veranderen door meer besluiten rationeel te nemen.
Normaal gesproken neem je 95% van je besluiten zonder je ervan bewust te zijn.
Ik weet niet of je dat percentage veel lager kunt krijgen, maar ik ben al blij
als ik 10% van mijn besluiten rationeel weet te nemen."

Kachel een graadje lager, de supermarktacties in de gaten houden... Is bewust
met  geld omgaan niet gewoon hetzelfde als gierig zijn?

Lollia: „Het gaat om bewustzijn. Er is een verschil tussen gierig en zuinig
leven. En je hoeft echt niet alle tips op te volgen, als je er maar met eentje
begint, is dat al heel wat. En wanneer je merkt dat je dat volhoudt, kun je er
nog een besparing aan toevoegen. Ik heb weleens met een huishouden in de
bijstand naar de begroting gekeken, en zelfs daar kun je nog bezuinigen, zodat
je iets overhoudt. En dat geld kun je vervolgens, bijvoorbeeld door te
investeren in aandelen of aandelenfondsen, voor jou laten werken."

Wessels: „Het is geen gierigheid, het gaat erom dat je keuzes maakt. Je kunt
een keer heel duur uit eten gaan, maar voor datzelfde geld kun je ook diverse
keren in een goedkoper restaurant een hapje eten. Of verwen jezelf met een paar
kleine, leuke dingen in plaats van een grote aankoop. Je brein wordt gelukkiger
van een paar kleine aankopen dan van één grote. Op die manier zorgt je
geldbewustzijn ook dat je meer geniet van je geld."

Alle kleine beetjes helpen.

Postma: „Nou, ik houd ook wel van radicale stappen. Als je begint met het
opschrijven van een droom, heb je een beeld in je hoofd. Wanneer je het hebt
opgeschreven, is het gemakkelijker om er regelmatig bij stil te staan. Alleen
al dat opschrijven van je droom - EUR 1 miljoen aan vermogen hebben, financieel
onafhankelijk zijn, je kinderen laten studeren, eerder stoppen met werken, wat
dan ook - is een grote stap in je financiële bewustwording. Veel mensen doen
het verkeerd om, vind ik: ze geven eerst geld uit aan alles wat ze willen
hebben, en kijken daarna wat ze nog kunnen sparen. Het is beter om eerst te
kijken wat je wilt sparen en investeren, en daarop je uitgaven aan te passen."

Het klinkt zo simpel. Waarom lukt het dan zoveel mensen niet om het vol te
houden?

Lollia: „Omdat mensen hun doel proberen te halen zonder tussenstappen. Ze
hebben het idee dat ze enorm moeten bezuinigen en dat ze nooit meer iets mogen
uitgeven. Veel mensen denken dan ook dat ze nooit meer mogen genieten en
beginnen er dan ook niet eens aan. Het gaat er om dat je en spaart en daarnaast
ook nog geniet. Mijn dochter heeft een baantje. Van het geld dat ze verdient,
spaart ze vijftig procent. Ze geeft een kwart uit aan wat leuks en de rest
bewaart ze zodat ze daar later nog een keer wat van kan kopen. Zo geniet ze
tussendoor van haar geld en creëert ze ook financiële ruimte voor later."

Wessels: „Mensen willen vaak heel veel in een keer. Dat werkt niet. Het gaat om
kleine stapjes. Begin bijvoorbeeld met het automatiseren van je administratie:
laat elke maand automatisch een deel van je salaris naar je spaarrekening over
boeken. En zet het geld dat je nodig hebt voor woonlasten, of voor een nieuwe
auto, vast op aparte spaarrekeningen. Dat gaat ook heel goed met kleine
bedragen."

'Gierig zijn is anders dan zuinig'

LOAD-DATE: 8 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              60 of 178 DOCUMENTS



                                  De Telegraaf

                           9 september 2017 zaterdag
                                 Gehele Oplage

Een harde dobber aan integratie

SECTION: REPORTAGE; Blz. 026

LENGTH: 1427 woorden


Minister Asscher is hoopvol, maar 'er is heel veel voor nodig'

In onze reeks Islam in Nederland vragen we vandaag aan PvdA-leider Lodewijk
Asscher hoe hij de kloof ervaart tussen Nederlandse moslims en niet-moslims.
Vijf jaar geleden vroeg hij bij de formatie van Rutte II expliciet om de post
Integratie aan zijn ministerschap van Sociale Zaken toe te voegen. Het bleek
een harde dobber.

Lodewijk Asscher (42) heeft naar eigen zeggen goed moeten nadenken of hij het
interview zou doen. „Bij dit onderwerp is het grote gevaar dat je er óf als een
nieuwe knuffelaar uitkomt óf als iemand die een inktzwart beeld schetst dat we
er allemaal aan gaan", bekent hij aan het begin van het gesprek. „Ik ben veel
te realistisch om naïef te zijn over de formidabele problemen die er rond
integratie zijn. Tegelijkertijd ben ik veel te hoopvol om te denken dat we het
niet voor elkaar kunnen krijgen. Daarvoor zijn er te veel mensen die met enorm
succes deelnemen aan onze maatschappij."

Laten we bij uw eerste punt beginnen, dat ook duidelijk werd uit de enquête die
De Telegraaf vorige week publiceerde. Nog maar dertien procent van de
Nederlanders denkt dat het vanzelf goed komt met de integratie van moslims.
Behoort u tot die groep?

„Ik hoor niet bij de mensen die denken dat het vanzelf goed komt. Nee, ik denk
dat daar heel veel voor nodig is. Het vroegere verhaal van 'wacht maar een paar
generaties en dan komt alles vanzelf op zijn pootjes terecht', daar geloof ik
niet in. Maar ik hoor ook absoluut niet bij diegenen die denken dat het nooit
wat wordt."

Uit de enquête werd duidelijk dat het pessimisme groeit. Heeft u daar een
verklaring voor?

„Ik denk dat het heel vaak de eigen persoonlijke ervaring is van mensen,
bijvoorbeeld door angst over terreur en onverdraagzaamheid. Wat mensen op
straat meemaken, kleurt het beeld. Ook speelt mee dat we elkaar minder
aanspreken en ontmoeten om het over dit soort dingen te hebben."

Ligt de kern van het probleem niet veel meer besloten in het gebrek aan binding
met de Nederlandse maatschappij, met de normen en waarden die we hier kennen?

„Op een aantal punten gaat het wat dat betreft beter, zoals in het onderwijs,
via werkgelegenheid en met het accepteren van liberale denkbeelden. Op het
fundamentele punt van binding, je thuis voelen in Nederland, gaat het niet
goed. Dat zagen we toen de Turkse president Erdogan zich ging bemoeien met het
leven van mensen met een Turkse achtergrond hier. Dat is heel verontrustend.
Moslims zijn net zo zeer gewone Nederlanders, dat zullen we moeten accepteren.
Mensen die daar moeite mee hebben, leven in het verleden."

Uit onze enquête blijkt dat 55 procent van de Nederlanders vindt dat moslims
zich te weinig uitspreken tegen terreur. Er wordt wel eens vermoed dat dat komt
vanwege een andere loyaliteit aan de eigen kring.

„Dat is waar, maar ook hier moeten we scherp zijn. Een geradicaliseerd deel
voelt loyaliteit met de verkeerde mensen. Maar de over-over-overgrote
meerderheid van de Nederlandse moslims is net zo bang dat een idioot met een
busje op een winkelstraat af rijdt als u en ik. Je mag er niet vanuit gaan dat
iemand die gewoon een normaal leven leidt, loyaal is aan klootzakken die het
leven van onschuldigen bedreigen."

Hoe komt het dan dat daar niet meer stelling tegen wordt genomen?

„Ik zag laatst een citaat van een mevrouw die zei: 'Weet je, ik ben bezig met
de aanbieding in de Aldi en of mijn kind het goed doet op school'. Van de
miljoen mensen in NL die dat geloof hebben zijn de meesten gewone Nederlanders
als iedereen. Hun geloof is niet het belangrijkste in hun leven."

De Nederlands-Marokkaanse zakenvrouw Rahma el Mouden zei donderdag in onze
krant dat de overheid wel wat steviger mag handhaven. Want zij wordt net zo
goed op straat bedreigd door Marokkaans tuig. Ook uit die groep Nederlanders
klinkt dus de roep om een hardere aanpak...

„Daar ben ik het zeer mee eens. Daarom ga ik als Kamerlid ook door met de
initiatiefwet van Ahmed Marcouch om de openbare ruimte te beschermen, zodat het
afgelopen is met het geïntimideer en het gesis op straat. Je godsdienst moet je
niet aan anderen opleggen. Dat betekent dat je ook streng moet zijn tegen
scholen en predikers die je niet wilt, Jihad-reizigers tegenhouden en
ongewenste geldstromen aanpakken. Met dat laatste hebben we flink geworsteld.
Maar ik denk dat we als Europa, als vrij continent, niet meer kunnen accepteren
dat oliedollars uit Saudi-Arabië, Koeweit en Qatar hier invloed kopen."

U heeft het ook over het niet opleggen van een godsdienst aan mensen. Veel
mensen zien de bouw van moskeeën, minaretten en de oproep tot gebed als een
voorbeeld daarvan. Hoort dat niet ook bij het beschermen van de openbare
ruimte, bij het niet opleggen van een godsdienst?

„Je moet in ieder geval niet mensen onder druk zetten om zich op een bepaalde
manier te gedragen of te kleden. Dan is de vrijheid van ons allemaal in het
geding."

Maar dat gejoel door die luidspreker behoort niet tot die categorie?

„Dat gejoel door die luidspreker, vind ik..."

Zo ervaren mensen het wel...

„Daarvan kan je niet zeggen dat je het allemaal moet verbieden. Maar je kan ook
niet zeggen dat daar maar extra grote luidsprekers voor moeten komen. Daar zul
je een grens moeten vinden, zoals dat altijd gebeurt. Een grens tussen het
recht om naar kerk en de moskee te gaan en het recht van anderen om daar geen
overlast van te ervaren."

Er zijn heel wat mensen in het land die zich gewoon heel ongemakkelijk voelen
bij iets dat er vroeger niet was. Er staat een gebouw in de straat, een
Arabisch gezang klinkt en die denken: dat hoort hier niet.

„Ja. Dan moeten de mensen van de moskee met de buren praten, net zolang tot de
zorg weg is en dat er een oplossing is dat je er geen last meer van hebt. Maar
moslims blijven in Nederland. En die horen er gewoon bij."

In 2010 dacht de overheid dat het salafisme een buffer zou kunnen vormen tegen
jihadisme, nu blijkt het een aanjager te zijn geweest. Was dat een
inschattingsfout?

„Ja. Dat bleek niet te kloppen. Salafisme is een ideologie die de meeste
moslims in Nederland niet aanhangen, maar nu met oliegeld wordt gesubsidieerd
en groeit. Ik heb gesproken met moslims die met moeite geld inzamelen voor een
moskee en zien dat andere moskeeën met oliegeld naast zich verrijzen, waar heel
fanatiek gepredikt wordt. Het stelt ons voor de verplichting om heel scherp te
zijn op gedrag dat je niet wilt."

Hoe pak je dat aan?

„Dat is lastig bij discussie over salafisme, want wat verbied je dan precies?
Je moet heel scherp naar het gedrag kijken, maar je moet ook iets aan de
voedingsbodem doen. Aan de financiering, aan toezicht bij onderwijs. Je zult
tegelijkertijd steun moeten uitspreken aan moslims die een ander geluid durven
laten horen. We hebben helaas gezien, dat het al te vaak juist uit fanatieke
kring leidt tot bedreiging."

U bent nu bijna vijf jaar minister van Integratie. Wat voor cijfer zou u
zichzelf geven?

„Ik geef mijzelf geen cijfer. Dat laat ik aan anderen."

Die 13 procent, uit de enquête, is dat geen onvoldoende?

„Je kunt de portefeuille Integratie niet op die manier afpellen en aftellen. Ik
ben trots op het strijden tegen discriminatie en arbeidsdiscriminatie. Daar
hoort ook de taak bij om te moraliseren en duidelijk te maken wat je vindt en
wat niet deugt. Ik geloof dat we als Nederlanders een negatieve spiraal moeten
doorbreken, maar geloof niet dat dingen vanzelf goed komen, anders was ik geen
sociaaldemocraat."

Intussen is uit uw partij de migrantenpartij Denk ontstaan, die een flink deel
van de PvdA-achterban aan het opeten is. Waar is het misgegaan?

„De PvdA is progressief en seculier. Dat betekent dat je vrijheid van mensen
vooropstelt. Dat mensen hun geloof hebben is prima, maar dat bepaalt niet hoe
je politiek daarover denkt. Ik denk juist dat de PvdA moet staan voor
emancipatie, vrijheid dat mensen zelf hun keuzes kunnen maken en niet reduceren
tot het land van hun ouders of hun godsdienst. Mensen die zich daar niet in
kunnen vinden en ergens anders naar toe gaan, so be it. Daar ga ik niet
verdrietig over zijn."

En wat zegt u tegen mensen die denken: de PvdA staat voor 'slappe hap'?

„Een deel van de mensen zal tot in lengte van dagen altijd de schuld aan de
PvdA geven. Ook met dit interview in de hand, dat geef ik u op een briefje.
Laat maar. Ik ben veel te hoopvol om mee te gaan in het sentiment van 'het
wordt nooit wat' en 'er deugt niks van'. Dat is niet waar."

'Op het punt binding gaat het niet goed'

'Ik ben te realistisch om naïef te zijn'

LOAD-DATE: 8 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              61 of 178 DOCUMENTS



                                  De Telegraaf

                            8 september 2017 vrijdag
                                 Gehele Oplage

Schone taken voor integratieministerie

BYLINE: Nausicaa Marbe

SECTION: BINNENLAND; Blz. 011

LENGTH: 905 woorden


Deze week was de integratie prominent aanwezig in deze krant. Aanleiding was
het onderzoek naar vertrouwen in integratie van moslims. Daar is het niet best
mee gesteld, luidt de conclusie. Ruim de helft van de respondenten vindt dat
Nederlandse moslims zich vaker moeten uitspreken tegen terrorisme.

Ik kan moeilijk wennen aan de gedachte dat individuele personen publiekelijk
afstand moeten nemen van (terreur)acties waar ze part noch deel aan hebben. Wat
wordt er precies verwacht? Dat moslims massaal het Malieveld bestormen tegen
IS, waarna er vrede over de gepolariseerde samenleving neerdaalt? Nutteloos. De
integratieproblemen in Nederland bestonden ook voordat IS verscheen en zullen
niet verdwijnen met protest tegen IS. Waar de alledaagse orthodoxie en de
religieuze groepsdwang macht over het individu behoudt, hapert de integratie.

IS veroordelen is bovendien makkelijk, zo gratuit. Een conservatieve
mentaliteit en (soms gesubsidieerd) godsdienstfanatisme thuis, op scholen en in
de samenleving afzweren, dat is de lastige klus. De religieuze terreur en
sociale controle in zekere moslimkringen is even gevaarlijk als het
gedachtegoed van IS: omdat ze individuen onzelfstandig, onkritisch en
onderworpen houden. Omdat vrijheid en afvalligheid daar als kapitale zonden
gelden. Omdat, zoals zo vaak bij indoctrinatie, de geesten rijp worden gemaakt
voor kuddegedrag en acceptatie van geweld.

Hoopgevend is dat velen zich, ondanks emotionele chantage binnen het gezin en
bedreigingen, toch nog aan deze ellende kunnen ontworstelen. Kennelijk krijgt
het nieuwe kabinet een minister van Integratie. Wat mij betreft is de
bescherming van het individu tegen religieuze dwang (die ook via de overheid
doorsijpelt) en bedreigingen een kerntaak van dit nieuwe ministerie. Uiteraard
heeft terreurbestrijding prioriteit, maar de fanatieke religieuze orthodoxie
die de maatschappelijke samenhang aantast mag niet in de lade 'vrijheid van
geloof' verdwijnen.

Ook georganiseerde betogen tegen terreur zeggen weinig over hoe mensen denken.
Na de aanslagen in Parijs in 2015 was iedereen twee dagen lang eensgezind
'Charlie', daarna begon het grote publieke bekvechten over wie met vermeende
opiniedelicten op zijn minst even schuldig was als de moordenaars. De gemeente
Rotterdam organiseerde toen een herdenkingsbijeenkomst bij de Essalam moskee.
Burgemeester Aboutaleb sprak er zalvend over saamhorigheid in de samenleving;
een imam, rabbijn en dominee beloofden elkaar 'verbondenheid'.

Vier maanden later organiseerde dezelfde moskee een jongerenbijeenkomst over de
'weerbaarheid van moslims'. Hun flyer stond haaks op de boodschap na Parijs.
Daarin werden portretten van Ahmed Marcouch, Halbe Zijlstra, Ayaan Hirsi Ali en
Geert Wilders afgebeeld rondom Anders Breivik, de Noorse terrorist die in 2011
zevenenzeventig jongeren afslachtte. Dit is niet de eerste moskee die bij de
voordeur aan publieke verbindingsverklaringen doet en die inpandig, met de knip
op de deur, haat kweekt. Waar de dubbele moraal heerst, zijn publieke
verklaringen niks waard.

In de verwachting van massaal protest, ziet men bovendien bestaande
inspanningen boven het hoofd. Toen Aboutaleb zijn geloofsgenoten opriep
stelling te nemen tegen de IS-jihadgang, kreeg hij flink op zijn falie. Ook
onder Nederlandse moslims is er polarisatie en wie zich duidelijk uitspreekt
tégen orthodoxie, fundamentalisme en geweld en vóór individuele vrijheden en
een liberale islam, komt in problemen. Dat is uiteraard geen reden om het niet
te doen en - nogmaals - de overheid dient haar verantwoordelijkheid te nemen om
deze helden te beschermen. Maar dit nuanceert wel het beeld dat 'gewone
moslims' nooit hun stem zouden verheffen. Zeker nu het salafisme in Nederland
woekert, zie je een breuk ontstaan tussen moslims die zich van dat zieke
fanatisme afkeren en zij die er in meer of mindere mate van gecharmeerd zijn.

Krijgt het nieuwe kabinet vat op deze ontwikkelingen? Sybrand Buma gaf via zijn
deze week uitgesproken Schoo-lezing een inkijkje in een visie die mogelijk in
het regeerakkoord zal meeklinken. Hij betreurt het dat nieuwkomers 'onze
vrijheid' niet omhelsden, maar vasthielden aan hun cultuur, taal en waarden,
waardoor 'gewone Nederlanders' hun gevoel van veiligheid en identiteit
kwijtraakten. Als remedie ziet Buma een gemeenschapszin gebaseerd op 'onze
tradities, onze cultuur, onze waarden.'

Hoe de CDA-voorman dit culturele offensief wil vormgeven blijft onduidelijk.
Even onduidelijk als tijdens alle kabinetten waarin het CDA dit 'verweesde'
Nederland heeft laten ontstaan. Jammer ook dat Buma tijdens zijn lezing zelf
zijn nieuwe credo vertrapte. Hij keerde zich namelijk tegen de vrijheid en
gelijkheid waarin het Westen zou zijn doorgeschoten. Liever ziet hij
gemeenschapszin.

Ironisch genoeg serveert Buma daarmee dezelfde kritiek op het Westen als
islamieten die vanuit hun gesloten broederschap westerse vrijheid- en
gelijkheidsidealen afwijzen. Quod nunc, Sybrand? Was die afwijzing van westerse
vrijheid juist niet de cultuur die we moeten bestrijden met onze waarden en
normen die, of je het nou leuk vindt of niet, historisch gebaseerd zijn op
vrijheid en gelijkheid? Verwarrend, slordig denkwerk, in deze Schoo-lezing.
Hopelijk getuigt het regeerakkoord van meer daadkracht tegen de islamistische
kneveling van vrijheid en gelijkheid.

Bescherm

het individu

tegen dwang

en dreiging

LOAD-DATE: 7 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              62 of 178 DOCUMENTS



                                  De Telegraaf

                           7 september 2017 donderdag
                                 Gehele Oplage

Strijder van vrije woord

SECTION: CULTUUR; Blz. 012

LENGTH: 824 woorden


Zweedse schrijver David Lagercrantz schrijft vijfde deel Millennium-reeks

'Doodsbang' was David Lagercrantz, om zich te wagen aan een vervolg op de
internationale bestseller-trilogie Millennium van Stieg Larsson. „Ze slepen de
messen en ik stond onder grote druk." De opluchting was enorm toen Wat ons niet
kan doden (2015) wereldwijd én in Zweden lovende recensies kreeg. De weg was
vrij voor deel 5, met nieuwe intriges en avonturen rond antiheldin Lisbeth
Salander.

Voor de wereldwijde lancering van Millennium 5: De man die zijn schaduw zocht
is de Zweedse auteur David Lagercrantz (1962) net zoals twee jaar geleden
begonnen aan een literaire tournee: „Er is geen taal waarin Millennium níet is
vertaald", gelooft hij. En hoewel hij benadrukt dat hij niet voor eeuwig 'de
nieuwe Stieg Larsson' wil zijn is er goed nieuws voor de fans: „Er komt óók nog
een deel 6. Mensen smeken me om meer. Maar ik wil daarna op zoek naar een
nieuwe uitdaging. Een eigen boek."

Het duistere karakter van het mysterieuze hackersgenie Lisbeth Salander en dat
van de bevlogen onderzoeksjournalist Mikael Blomkvist voelen voor Lagercrantz
inmiddels wel als 'eigen'. „Hoewel je Lisbeth nooit echt leert kennen",
glimlacht de schrijver, die het illustere duo in De man die zijn schaduw zocht
weer bijeen bracht.

We treffen Lisbeth ditmaal aan in een streng bewaakte vrouwengevangenis in
Stockholm, waar ze zit vanwege haar bemoeienis met een autistisch (en wiskundig
briljant) jongetje uit het vorige boek. Na een bezoek van haar oude mentor
Holger Palmgren begint ze te spitten in haar traumatische jeugd, toen ze in de
klauwen van een sadistische psychiater terecht kwam. En ondertussen kan ze niet
nalaten zich te bemoeien met de wrede medegevangene Benito, met een reeks
complicaties tot gevolg.

Briljant

Lagercrantz: „Het succes van Wat ons niet kan doden maakte me dapperder. Ik
durfde nieuwe personages te introduceren, die dichter bij mezelf lagen, en oude
te laten sterven." Ook is hij een stuk minder breedsprakig dan Stieg Larsson,
waardoor zijn nieuwe boek niet vuistdik is, maar een keurige 350 pagina's
omvat, „precies genoeg voor een thriller." Overigens niets dan lof voor
Larsson: „Hij was briljant, gepassioneerd en een meester in het bedenken van
een goed verhaal."

De trilogie van Larsson bevatte, in de ogen van Lagercrantz, wel wat losse
eindjes die uitleg behoefden. Wat was er met die tweelingzus gebeurd? Dat
werkte hij uit in deel 4. In deel 5 vult Lagercrantz nu nog wat meer hiaten in
uit Lisbeths verleden. Het bracht hem op een duister deel van de Zweedse
geschiedenis: „In de jaren '30 was het land arm. Moeders konden soms niet voor
hun kinderen zorgen en brachten ze onder in tehuizen. Tweelingen werden soms
gescheiden; dat bleek interessant voor psychologische en sociale experimenten."
Het inspireerde tot nieuwe personages in De man die zijn schaduw zocht.

Sociale misstanden boeien, vanuit zijn verleden als misdaadverslaggever, maar
ook uit menselijk oogpunt: „Ik kom zelf uit een welgestelde, intellectuele
familie. Maar mijn moeder hield me altijd voor: 'Wat, als je zelf arm was?' Om
vergelijkbare redenen voert hij in dit boek een moslima op die te kampen heeft
met op eerwraak beluste broers. „Dit past ook naadloos bij Lisbeth Salanders
felle afkeer van vrouwenonderdrukking", verklaart Lagercrantz, die er snel bij
aantekent: „Ik geloof in de multiculturele samenleving, in de vrijheid van
mensen en meningen. Racisme en intolerantie vind ik verschrikkelijk."

Het is een boodschap die hij in zijn Millennium-boeken kwijt wil, ook voor
nieuwe generaties lezers. „Het maakt me daarom verdrietig dat de weduwe van
Larsson, Eva Gabrielsson, nog steeds heel boos is dat ik gevraagd ben om door
te gaan met de serie. Larssons vader en broer, de rechthebbenden, en de
uitgever hebben haar een goed aanbod gedaan (3 miljoen euro naar verluidt,
E.V.), maar ze wil alles of niets. Ze zegt er slechte dingen over. Maar ik deed
en doe het niet voor het geld. Ik had destijds al genoeg verdiend aan mijn boek
over voetballer Zlatan Ibrahimowic, Ik, Zlatan."

Vrije woord

Waar de Zweed van tevoren werd bekritiseerd, omdat hij niet zo begaan zou zijn
met arbeiders en 'de gewone man' zoals de links activistische Stieg Larsson dat
was, ontpopt Lagercrantz zich thans als voorvechter van het vrije woord. „Ik
zie het om me heen: overal boosheid, haat, anti-democratische bewegingen, met
die vreselijke Donald Trump in Amerika als boegbeeld. Hij ziet journalisten als
'vijanden van het volk'."

Een substantieel deel van de royalties van Millennium 5 gaat daarom naar een
fonds om onderzoeksjournalisten - zoals het personage Mikael Blomkvist er ook
een is - financieel te ondersteunen. „Goede journalistiek kost geld! We worden
tegenwoordig bedreigd door allerlei fake news. Journalisten kunnen ons daarvoor
behoeden. Zij moeten als helden worden gekoesterd."

Terug naar Lisbeths duistere jeugd

LOAD-DATE: 6 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              63 of 178 DOCUMENTS



                                  De Telegraaf

                           6 september 2017 woensdag
                                 Gehele Oplage

Gemeente

BYLINE: Catherine Keyl

SECTION: VROUW; Blz. 011

LENGTH: 454 woorden


column

Een paar weken geleden schreef ik over het Nijpelsplantsoen in Nieuwegein.
Hangjongeren. Ik ging er zelf heen en het leek of er niets aan de hand was. Na
de column kwamen er veel reacties van bewoners, vooral van vrouwen. 'Van je
werk thuiskomen is geen pretje, je wordt nageroepen, soms zijn ze
handtastelijk. Maar dat ga ik jou niet zeggen als je hier bent, veel te bang
voor repercussies. Van de gemeente horen we niets, ook niet van de politie.'

Dat is de gemeente Nieuwegein.

In Hilversum woont de Surinaamse onderneemster Gilly, die wordt uitgescholden
om haar huidskleur. Gelukkig waren er nogal wat mensen solidair met haar. Ze
gingen, zoals u kon lezen in deze krant, speciaal naar haar snackbar om hun
steun te betuigen. De burgemeester ging ook bij haar langs, om te laten zien
dat haar klacht serieus werd genomen. Maar is er iets veranderd?

In Den Haag zijn chique appartementen waar de bewoners veel geld voor hebben
betaald en pal tegenover die huizen maken asielzoekers er een bende van.
Gebeurt er iets?

Als je al deze verhalen leest, kun je niet anders dan constateren dat
hardwerkende mensen het slachtoffer worden van anderen die het in ieder geval
met de openbare orde niet zo nauw nemen. Men betaalt belasting en mag van hun
overheid, de gemeente in dit geval, verwachten dat men wordt beschermd. Maar
dat is niet zo. En hoe komt dat? Omdat onze overheid te netjes is, te veel
volgens de regels het spel wil spelen.

Op het Nijpelsplantsoen wachten ze totdat er iets gebeurt dat niet mag. Maar
hangjongeren weten precies hoe je binnen de wet kunt treiteren. In Hilversum
zijn ze ietsje dommer, want daar zijn er filmpjes gemaakt met racistische
uitingen. Toch, probeer ze maar eens te pakken, die racisten. Als overheid mag
je natuurlijk de wet niet overtreden. In Den Haag komt er ook nog eens bij dat
het om een politiek gevoelige bevolkingsgroep gaat. En bovendien durft niemand
aangifte te doen.

Maar er komt langzamerhand een tijd dat het geduld van goedwillende Nederlandse
burgers op is. Waarom zou je hard werken en belasting betalen als je weet dat
je daarna met je problemen alleen staat?

Het is een gevaarlijke situatie. De democratie draait op fatsoenlijke burgers.
De politiek moet laten weten dat ze er in de eerste plaats is voor die gewone
burger. En dat hasjrokende, treiterende jongeren, racistische types en zich
slecht gedragende mensen nummer twee zijn.

Zou het een idee zijn om in wijken met overlast een buurtreferendum te houden?
Kan gewoon via internet. Mensen kunnen dan suggesties doen en meteen hun
klachten kwijt. Want dat iedereen als de dood is om z'n mond open te doen, is
duidelijk.

Er komt een tijd dat het geduld van burgers op is

www.catherine.nl

LOAD-DATE: 5 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              64 of 178 DOCUMENTS



                                  De Telegraaf

                            5 september 2017 dinsdag
                                 Gehele Oplage

Complot

BYLINE: Marcel Peereboom Voller

SECTION: BINNENLAND; Blz. 005

LENGTH: 498 woorden


Kringen

Vakantie? Niet meer doen. Nooit meer. Gewoon doorwerken. Als mij deze zomer één
ding duidelijk is geworden, is het dat vakantie totaal wordt overschat en
slecht is voor je gezondheid. De hele zomer lang lees ik verhalen over wat een
reisje naar de camping of een all-inclusive resort met je doet, of met je
relatie kan doen.

Misschien zit er wel een anti-vakantielobby achter, georganiseerd door
werkgevers. Of is het een complot van psychiaters die vanaf september hun
sofa's weer gevuld willen zien met patiënten die het verlof maar ternauwernood
hebben overleefd. Hoe dan ook: er zijn onzichtbare krachten aan het werk om
ons, hardwerkende Nederlanders, de lust te ontnemen ooit nog te gaan reizen.
Dit complot is een drietrapsraket die de voorpret, de vakantie zelf en de
thuiskomst bederft.

Reeds in mei las ik tips hoe om te gaan met de pre-vakantiedruk. En dan ging
het alleen nog maar om de voorbereiding. Zij die van plan waren er tussenuit te
gaan, schoten in de vlekken van de inpakstress. Ook iets simpels als het
afsluiten van een reisverzekering, dat tegenwoordig met één muisklik is
geregeld, was voor veel mensen een te hoge drempel. Er werd in die verhalen
serieus gewaarschuwd dat de voorbereiding al oorzaak kan zijn van een
hartinfarct of psychose.

Het is beschamend dat wij, afstammelingen van zeevaarders en
ontdekkingsreizigers, anno 2017 bij de hand moeten worden genomen door
vrouwenglossy's en psychologie van de koude grond-tijdschriften om een koffer
in te pakken.

Eenmaal op de bestemming aangekomen, wachten nieuwe gevaren. Maar daarvoor
hebben wij, ooit een volk van avonturiers dat geen weerman nodig had om te
weten uit welke hoek de wind waaide, de vakantietherapeut. Een fenomeen
waarover ik op deze plek al eerder mijn verbazing uitsprak. Want er schijnen
mensen te zijn die hulp nodig hebben bij het vakantie vieren. Die zich geen
raad weten met elkaar. Die hun 'relatietemperatuur' (!) in de gaten moeten
houden.

Hoe? Dat weten zij die hun pretstudie afmaakten en goudgeld verdienen met tips
als: mannen moeten hun vrouwen laten 'acclimatiseren' en vrouwen doen er goed
aan om de nacht voor vertrek met hun man te vrijen, zodat hij haar niet in de
caravan bespringt waar de kinderen bij zijn.

Nu we allemaal weer thuis zijn worden wij geconfronteerd met het het
post-vakantiesyndroom. Moe, prikkelbaar, angstig en slapeloos sloffen wij naar
de werkplek om aan de eisen en verwachtingen van de baas te voldoen en het
enige waaraan we kunnen denken is: waarom?

De kans op een burn-out en andere psychische en fysieke problemen is nu
levensgroot, evenals de kans dat de relatie strandt.

„Wie samen kan reizen, kan ook samen leven", zei Simon Carmiggelt ooit. Maar
dat was in een andere tijd. Toen we onbekommerd de wijde wereld introkken en
niet als onbekwame kleuters aan het tuigje liepen van hulpgoeroes en
geluksprofeten.

Vakantie? Je kunt er dood aan gaan. Dus hup! Aan het werk.

Wie samen kan reizen

kan ook samen leven

LOAD-DATE: 4 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              65 of 178 DOCUMENTS



                                  De Telegraaf

                           2 september 2017 zaterdag
                                 Gehele Oplage

Voortbestaan in het geding

SECTION: FINANCIEEL; Blz. 038

LENGTH: 1060 woorden


Kleine banken maken ingrijpende transformaties door

Onder de grootbanken ING, Rabobank en ABN Amro vindt een zware
overlevingsstrijd plaats. Elk in hun eigen segment, gaan de kleinere banken
door ingrijpende transities om hun bestaansrecht veilig te stellen. Halverwege
2017 is de één verder dan de ander op de onzekere weg naar nieuwe fraaie
winsten, tevreden klanten en blije aandeelhouders.

Qua verdienmodel zijn er werelden van verschil tussen Van Lanschot Kempen, De
Volksbank, BinckBank, NIBC en Kas Bank. Toch hebben ze ook veel met elkaar
gemeen. Door de kredietcrisis, lage rente, aangescherpte regelgeving en
razendsnelle digitalisering brokkelen hun oude verdienmodellen af. „En geen van
allen kan zich als onmisbaar zien", benadrukt hoogleraar Arnoud Boot van de
Universiteit van Amsterdam.

Gedwongen door flinke verliezen, werden tussen 2012 en 2015 oude bestuurders
bedankt voor bewezen diensten. De taak voor hun opvolgers was zowel kort als
complex: zet een nieuwe, beter renderende koers uit en snijd zo snel mogelijk
overbodige onderdelen, kosten en personeel weg. In dit proces hebben de oudste
banken nog enige ruimte, vanwege een trouwe klantenbasis. „Daardoor krijg je
toch nog iets meer tijd om te veranderen", stelt Boot. Daarom is de verandering
voor BinckBank in zijn ogen het lastigst: „Omdat het geen vaste klanten heeft
om op terug te vallen."

Het 270-jaar oude Van Lanschot Kempen begint inmiddels de vruchten te plukken
van het besluit om min of meer terug te keren naar de basis als
vermogensbeheerder. Dit uitte zich definitief in de eerste halfjaarcijfers van
dit jaar. Niet alleen door de bijna verdubbelde winst, maar vooral dankzij de
EUR 41 miljoen die als cadeau aan de aandeelhouders van de kapitaalbuffer wordt
gehaald.

Toch is dit ook een belangrijk signaal voor de hele sector. De grootste
verrassing was namelijk dat de tijdens de crisis zéér streng geworden
toezichthouders De Nederlandsche Bank én Europese Centrale Bank goedkeuring
gaven voor de kapitaalteruggave. Het lijkt er daarom op dat er weer vertrouwen
is in het fundament onder het Nederlandse bankwezen.

Dit zal De Volksbank stof tot nadenken geven. Door de dreigende
risicoverzwaring van Nederlandse hypotheken in aanstaande bankregels, was er
vorig jaar weinig interesse in een verkoop of beursgang van het moederbedrijf
van SNS, ASN Bank, RegioBank en BLG Wonen. Het kabinet gaf de genationaliseerde
bank daarom drie jaar extra om de buffers te verhogen. Dit gaat zó voorspoedig,
dat cfo Annemiek van Melick bij de presentatie van de nieuwe halfjaarcijfers
zei dat de nieuwe bankregels van haar „morgen al mogen worden ingevoerd". Met
deze wetenschap zou het nieuwe kabinet volgend jaar al een exitstrategie van De
Volksbank kunnen kiezen.

Met een van de buffer afgeroomd superdividend op zak kan de staat overwegen de
bank niet voor de hoofdprijs naar de beurs te brengen, stelt fondsbeheerder
Erik Esselink van Invesco Limited. „Met een juiste waardering is er ruimte op
de beurs voor een dergelijke saaie instelling met een redelijk dividend. Dat
hebben ABN Amro en ASR al bewezen." Analisten stellen dat de kosten bij de
spaarbank wel verder omlaag moeten, om als prijsvechter de drie grootbanken
serieus uit te kunnen dagen.

Bij NIBC zijn de kosten inmiddels spectaculair laag. De voormalige nationale
investeringsbank maakt slechts 46 cent aan kosten op elke verdiende euro. De
winst schiet omhoog sinds de herpositionering van de 'mini-Goldman Sachs' naar
zakenbank in nichemarkten, met hypotheken en sparen voor consumenten.

Sinds vorig jaar het winstdoel van minimaal EUR 100 miljoen werd behaald, maakt
NIBC zich in vliegende vaart klaar voor een beursgang. Dankzij de combinatie
van lage kosten en economische groei heeft NIBC de wind nu vol in de zeilen.
Analisten vinden wel dat het huidige rendement op eigen vermogen van 8,9% hoger
moet voor een beursnotering.

Bij BinckBank is de intense transformatie onderaan de streep nog niet
zichtbaar. De internetbroker leidt onder stilzittende klanten, die amper
handelen door de rust op de beurs. Hulp van grote onrust, zoals vorig jaar met
het Brexitreferendum, is er dit jaar niet. Bestuursvoorzitter Vincent Germyns
constateerde bij zijn aantreden in 2015 dat het bedrijf te veel leunt op
commissie-inkomsten van beleggers. Hij wil de inkomsten diversifiëren, door in
te spelen op de vraag naar nieuwe producten voor vermogensbeheer van de gewone
man.

De buitenwacht verwacht dat dat voor BinckBank als fintech avant la lettre een
koud kunstje is. Maar in de praktijk opereerde het bedrijf echter in vier
landen op vier totaal verschillende technische systemen. Dit maakte het
lanceren van nieuwe producten juist traag en complex. Pas sinds eind vorig jaar
zitten de Nederlandse, Belgische, Franse en Italiaanse BinckBanken op hetzelfde
systeem.

De opbrengsten van de eerste nieuwe producten die dit jaar in de vier landen
worden uitgerold, zoals pensioenbeleggen en sparen in het buitenland, worden
hierdoor zichtbaar in de resultaten van Binck. Alleen blijft, tot ergernis van
enkele aandeelhouders, een winststijging uit omdat de traditionele
commissie-inkomsten blijven kelderen door de lage volatiliteit op de beurs. Er
is nog maar zo'n EUR 4 over van de waarde van een aandeel Binck, dat in de
hoogtijdagen nog rond de EUR 12 schommelde.

Het drie jaar geleden ingestapte Third Avenue spuide onlangs kritiek over de in
de ogen van het Amerikaanse investeringsfonds 'waardevernietigende koers' van
Binck. Esselink stapte veel eerder al uit, maar juist omdat de bank toen koos
voor internationale uitbreiding in plaats van verbreding van het productaanbod.
„Dat was toen al een no-brainer", blikt hij terug. „Als je nu in het Zweedse
Avanza of het Italiaanse Fineco zit, waar zou je dan in Binck zitten?"

Ook het voormalige kassiersbedrijf Kas Bank zit nog middenin transitie. Boot:
„Door de technologische veranderingen staat hun positie als toegangspoort tot
de financiële markten onder druk." Toch zijn de zorgen op de beurs minder
groot. Vooral omdat het dalende personeelsbestand en kostenbesparingen zoals de
verhuizing uit het dure centrum van Amsterdam naar de Bijlmer simpelweg visuele
veranderingen zijn. Of de winst verder oploopt, moet vrijdag blijken.

Transformatie zwaarst bij Binck

'Oude bank krijgt iets meer tijd'

LOAD-DATE: 1 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              66 of 178 DOCUMENTS



                                  De Telegraaf

                           2 september 2017 zaterdag
                                 Gehele Oplage

Kermis aan Ierse Zee

SECTION: LIFESTYLE; Blz. 030

LENGTH: 1318 woorden


Feeststad

Wie het échte Engeland wil zien, moet niet naar Londen. Nee, de vermaarde
badplaats Blackpool is een veel betere optie. Alleen kom je er niet voor je
rust!

Wuivende palmen, hagelwitte stranden en een azuurblauwe zee... Hebt u dat
beeld? Welnu: 7000 kilometer oostwaarts ligt Blackpool.

Behalve dat beide locaties met een B beginnen en Engels er de voertaal is,
hebben Blackpool en de Bahama's niets met elkaar gemeen. De schuimbekkende
Ierse Zee die aan Blackpool likt, is zo grauw als een bak Britse
arbeiderskoffie, het zand is zo donker als de toekomst van het land na Brexit
en de enige palmen die je er ziet, zijn geschilderde handpalmen aan de gevels
van de talrijke hokjes waarin kettingrokende waarzegsters het op één na oudste
beroep ter wereld uitoefenen.

Toch heeft Blackpool bestaansrecht. Wat héét: het is al sinds jaar en dag
vakantiebestemming nummer 1 voor de Britse Jan met de Pet die zich nou eenmaal
geen exotischer bestemming kan veroorloven.

Blackpool zit in het dna van de gewone man. Dat wist popgroep The Kinks ook al,
getuige de tekst van hun song Autumn almanac uit 1967:

I like my football on a Saturday,

roast beef on Sundays, all right.

I go to Blackpool for my holidays,

sit in the open sunlight.

Lopend over de promenade van de uit 1863 stammende North Pier, via de Central
Pier (1868) naar de South Pier (1893), dringt het besef al snel door: eigenlijk
is dit geen stad, maar een kermis! Overal is lawaai, zowel van apparaten die om
uw ponden schreeuwen als van bezoekers die, niet gehinderd door al te veel
beschaving, tegen elkaar of hun kinderen schreeuwen. Naar een lijf zonder
tatoeage is het net zo vergeefs zoeken als naar een biefstuk in een vegetarisch
restaurant. Rondom zijn schreeuwerige uithangborden en overal ruikt het naar
fish & chips, een geur die zó dik is dat je er tegenaan kunt leunen.

Toch is dit het échte Engeland. Het Engeland van grote potten bier, krulspelden
in het haar en Coronation Street, een straat die in Blackpool overigens
daadwerkelijk voorkomt.

Blackpool is de plastic parel van Noord-Engeland dat zo totaal anders is dan
het veel welvarender zuiden. Blackpool heeft op geen stukken na de grandeur van
Brighton, maar is zo gewoon als maar kan. Met simpel vermaak voor simpele
mensen. Niet voor niets komt de beruchte postcard humor hiervandaan. Zelfs in
2017 worden deze ansichtkaarten met lollige tekeningen er nog verkocht. Zoals
die van die man en die vrouw op de nudistencamping, waarbij de man zich
voorover buigt om iets te pakken en de vrouw uitroept: „We zijn de noten
vergeten!"

Je gaat niet naar Blackpool om exquise te dineren. Op wat uitzonderingen na
biedt het menu vooral fish & chips, kebab, pizza, pizza met kebab en nog  meer
fish & chips. Bovenaan die fastvoedselketen staan gerenommeerde namen  als
McDonald's en Harry Ramsden's. Voor de onderkant van het segment gaat u  maar op
de lucht af.

Ook op het gebied van zoetigheid laat Blackpool zich niet onbetuigd. Zoals het
een ware kermis betaamt, kun je er op bijna elke straathoek aan suikerspinnen
komen. Met alle blokken fudge (toffee) die er uitgestald liggen, zou je een
paleis kunnen bouwen. Een van de populairste zoetwaren is de zogeheten
Blackpool Rock, een fors uit de kluiten gewassen zuurstok die je in elke
denkbare kleurencombinatie kunt kopen. Zelfs in die van je favoriete
voetbalclub: ze zijn er in het lichtblauw van Manchester City, maar ook in het
rood-geel van Watford. De legendarische komiek George Formby (1904-1961) had er
ooit een lied over: My little stick of Blackpool rock. Zó dubbelzinnig dat de
BBC het in 1937 besloot te boycotten. Daar kunnen onze eigen Slijpers nog een,
eh, puntje aan zuigen!

Dat Blackpool ook de plek voor een met veel alcoholische versnaperingen
opgeleukte vrijgezellenparty is, bewijzen de plakken kots die her en der als
diepvriespizza's op het plaveisel liggen. De meeste deelnemers aan zo'n feestje
halen hun outfits uit dezelfde feestartikelenwinkel. Dat betekent dat je op een
gewone zaterdagmiddag meer dan één Sneeuwwitje over de boulevard kunt zien
zwalken en dat het ook niets bijzonders is om als man naast Batman te staan
plassen.

Kroegen zijn er in overvloed, variërend van authentieke pubs als The Mitre
(West Street 3) en de Life Boat Inn (Foxhall Road 58), via feesttenten als
Shenanigans (Promenade 94-98) en The Flagship (New Bonny Street 1), tot iets
buitenissigs als de Barvarian Jäger and Bier Keller (Promenade 168-170), waar
behalve bier ook 'oompah music' wordt beloofd. Een van de gezelligste natte
tenten is de Soul Suite (Queens Promenade 142-144) waar, zoals de naam al
aangeeft, oude soul wordt gedraaid. Liefhebbers van het betere travestiewerk
komen aan hun trekken bij Funny Girls in een prachtig theater aan Dickson Road
waar avond aan avond hoogwaardige drag queen-shows worden gegeven.

Een plek om te overnachten is in deze bruisende stad zelfs makkelijker te
vinden dan een glas bier. De officiële cijfers: Blackpool telt meer hotels dan
heel Portugal! Denk daarbij overigens niet (alleen) aan enorme Hilton-achtige
bouwwerken, maar eerder aan eenvoudige rijtjeshuizen met een bord 'Vacancies'
voor het raam. Sommige straten zoals Charnley Road en Hornby Road bestaan zelfs
geheel uit zulke hotelletjes, waar je vanwege de moordende concurrentie vaak
voor bodemprijzen kunt verblijven. Buiten het seizoen en op doordeweekse dagen
kun je soms al voor 12 pond terecht!

Je zou bijna vergeten dat Blackpool ook in het rijke bezit is van twee van de
mooiste gebouwen van heel Groot-Brittannië. Allereerst het zalencomplex Winter
Gardens uit 1878. Elk jaar in augustus wordt daar Rebellion gehouden, het
grootste punkfestival van Europa. Bands als The Damned, The Exploited en de
Cockney Rejects hebben er recentelijk getracht barsten in het tegelwerk te
spelen. Daarnaast wordt er regelmatig op hoog niveau gedart: Michael van Gerwen
won er al tweemaal de World Matchplay.

Ten tweede natuurlijk de Blackpool Tower. Dit 158 meter hoge zusje van de
Eiffeltoren, geconstrueerd uit 2500 ton ijzer, geldt sinds 1894 als hét symbool
van de stad. De toren, gesloten op dagen dat het te hard waait, biedt vanaf de
top een werkelijk adembenemend uitzicht over het graafschap Lancashire en de
Fylde Coast. Wie niet al te bang is uitgevallen, waagt zich op de zogeheten
skywalk, een glazen plaat die je het gevoel geeft dat je op de wolken loopt.

De toren staat verankerd in een uit vijf miljoen (!) bakstenen opgetrokken
amusementscomplex waarin zich onder meer een circus en een spookhuis bevinden.
Net als de Tower Ballroom, de oogverblindende danszaal die het decor vormt voor
de razend populaire tv-show Strictly come dancing. Fascinerend om te zien hoe
ouderen de voetjes van de vloer tillen, aangespoord door organist Phil Kelsall
die evergreens als Besame mucho en Careless whisper uit zijn Wurlitzer perst.
Je vergeet even welk pandemonium er buiten gaande is, al kun je in het
aanpalende cafetaria ook gewoon fish & chips krijgen. Met geprakte  doperwten.

Ach, Blackpool is zeker niet de mooiste plek op aarde. Maar het loont beslist
de moeite er eens een kijkje te nemen. Naar de Bahama's kunt u altijd nog.

visitblackpool.com

Niemand gaat naar Blackpool voor zijn rust

Bier, krulspelden en Coronation Street

Tekst en foto's Michiel Blijboom

Op niveau

Echt goed dineren in Blackpool? Het lijkt een grap, maar het kan! White Tower
aan de Ocean Boulevard afficheert zichzelf als een 'award winning penthouse
restaurant'. Open op vrijdag- en zaterdagavond en zondagmiddag. Reserveren is
een must.

whitetowerrestaurant.com

Hoe kom

je er?

Blackpool heeft een internationaal vliegveld, maar er gaan geen vluchten vanaf
Schiphol. Liverpool is de beste optie. Alleen EasyJet vliegt van Schiphol naar
Liverpool

(vanaf

68 euro).

Neem vanaf de luchthaven de trein naar Blackpool; overstappen in Preston. De
treinreis duurt zo'n 2,5 uur.

LOAD-DATE: 1 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              67 of 178 DOCUMENTS



                                  De Telegraaf

                           2 september 2017 zaterdag
                                 Gehele Oplage

Kermis aan Ierse Zee

SECTION: LIFESTYLE; Blz. 032

LENGTH: 1318 woorden


Feeststad

Wie het échte Engeland wil zien, moet niet naar Londen. Nee, de vermaarde
badplaats Blackpool is een veel betere optie. Alleen kom je er niet voor je
rust!

Wuivende palmen, hagelwitte stranden en een azuurblauwe zee... Hebt u dat
beeld? Welnu: 7000 kilometer oostwaarts ligt Blackpool.

Behalve dat beide locaties met een B beginnen en Engels er de voertaal is,
hebben Blackpool en de Bahama's niets met elkaar gemeen. De schuimbekkende
Ierse Zee die aan Blackpool likt, is zo grauw als een bak Britse
arbeiderskoffie, het zand is zo donker als de toekomst van het land na Brexit
en de enige palmen die je er ziet, zijn geschilderde handpalmen aan de gevels
van de talrijke hokjes waarin kettingrokende waarzegsters het op één na oudste
beroep ter wereld uitoefenen.

Toch heeft Blackpool bestaansrecht. Wat héét: het is al sinds jaar en dag
vakantiebestemming nummer 1 voor de Britse Jan met de Pet die zich nou eenmaal
geen exotischer bestemming kan veroorloven.

Blackpool zit in het dna van de gewone man. Dat wist popgroep The Kinks ook al,
getuige de tekst van hun song Autumn almanac uit 1967:

I like my football on a Saturday,

roast beef on Sundays, all right.

I go to Blackpool for my holidays,

sit in the open sunlight.

Lopend over de promenade van de uit 1863 stammende North Pier, via de Central
Pier (1868) naar de South Pier (1893), dringt het besef al snel door: eigenlijk
is dit geen stad, maar een kermis! Overal is lawaai, zowel van apparaten die om
uw ponden schreeuwen als van bezoekers die, niet gehinderd door al te veel
beschaving, tegen elkaar of hun kinderen schreeuwen. Naar een lijf zonder
tatoeage is het net zo vergeefs zoeken als naar een biefstuk in een vegetarisch
restaurant. Rondom zijn schreeuwerige uithangborden en overal ruikt het naar
fish & chips, een geur die zó dik is dat je er tegenaan kunt leunen.

Toch is dit het échte Engeland. Het Engeland van grote potten bier, krulspelden
in het haar en Coronation Street, een straat die in Blackpool overigens
daadwerkelijk voorkomt.

Blackpool is de plastic parel van Noord-Engeland dat zo totaal anders is dan
het veel welvarender zuiden. Blackpool heeft op geen stukken na de grandeur van
Brighton, maar is zo gewoon als maar kan. Met simpel vermaak voor simpele
mensen. Niet voor niets komt de beruchte postcard humor hiervandaan. Zelfs in
2017 worden deze ansichtkaarten met lollige tekeningen er nog verkocht. Zoals
die van die man en die vrouw op de nudistencamping, waarbij de man zich
voorover buigt om iets te pakken en de vrouw uitroept: „We zijn de noten
vergeten!"

Je gaat niet naar Blackpool om exquise te dineren. Op wat uitzonderingen na
biedt het menu vooral fish & chips, kebab, pizza, pizza met kebab en nog  meer
fish & chips. Bovenaan die fastvoedselketen staan gerenommeerde namen  als
McDonald's en Harry Ramsden's. Voor de onderkant van het segment gaat u  maar op
de lucht af.

Ook op het gebied van zoetigheid laat Blackpool zich niet onbetuigd. Zoals het
een ware kermis betaamt, kun je er op bijna elke straathoek aan suikerspinnen
komen. Met alle blokken fudge (toffee) die er uitgestald liggen, zou je een
paleis kunnen bouwen. Een van de populairste zoetwaren is de zogeheten
Blackpool Rock, een fors uit de kluiten gewassen zuurstok die je in elke
denkbare kleurencombinatie kunt kopen. Zelfs in die van je favoriete
voetbalclub: ze zijn er in het lichtblauw van Manchester City, maar ook in het
rood-geel van Watford. De legendarische komiek George Formby (1904-1961) had er
ooit een lied over: My little stick of Blackpool rock. Zó dubbelzinnig dat de
BBC het in 1937 besloot te boycotten. Daar kunnen onze eigen Slijpers nog een,
eh, puntje aan zuigen!

Dat Blackpool ook de plek voor een met veel alcoholische versnaperingen
opgeleukte vrijgezellenparty is, bewijzen de plakken kots die her en der als
diepvriespizza's op het plaveisel liggen. De meeste deelnemers aan zo'n feestje
halen hun outfits uit dezelfde feestartikelenwinkel. Dat betekent dat je op een
gewone zaterdagmiddag meer dan één Sneeuwwitje over de boulevard kunt zien
zwalken en dat het ook niets bijzonders is om als man naast Batman te staan
plassen.

Kroegen zijn er in overvloed, variërend van authentieke pubs als The Mitre
(West Street 3) en de Life Boat Inn (Foxhall Road 58), via feesttenten als
Shenanigans (Promenade 94-98) en The Flagship (New Bonny Street 1), tot iets
buitenissigs als de Barvarian Jäger and Bier Keller (Promenade 168-170), waar
behalve bier ook 'oompah music' wordt beloofd. Een van de gezelligste natte
tenten is de Soul Suite (Queens Promenade 142-144) waar, zoals de naam al
aangeeft, oude soul wordt gedraaid. Liefhebbers van het betere travestiewerk
komen aan hun trekken bij Funny Girls in een prachtig theater aan Dickson Road
waar avond aan avond hoogwaardige drag queen-shows worden gegeven.

Een plek om te overnachten is in deze bruisende stad zelfs makkelijker te
vinden dan een glas bier. De officiële cijfers: Blackpool telt meer hotels dan
heel Portugal! Denk daarbij overigens niet (alleen) aan enorme Hilton-achtige
bouwwerken, maar eerder aan eenvoudige rijtjeshuizen met een bord 'Vacancies'
voor het raam. Sommige straten zoals Charnley Road en Hornby Road bestaan zelfs
geheel uit zulke hotelletjes, waar je vanwege de moordende concurrentie vaak
voor bodemprijzen kunt verblijven. Buiten het seizoen en op doordeweekse dagen
kun je soms al voor 12 pond terecht!

Je zou bijna vergeten dat Blackpool ook in het rijke bezit is van twee van de
mooiste gebouwen van heel Groot-Brittannië. Allereerst het zalencomplex Winter
Gardens uit 1878. Elk jaar in augustus wordt daar Rebellion gehouden, het
grootste punkfestival van Europa. Bands als The Damned, The Exploited en de
Cockney Rejects hebben er recentelijk getracht barsten in het tegelwerk te
spelen. Daarnaast wordt er regelmatig op hoog niveau gedart: Michael van Gerwen
won er al tweemaal de World Matchplay.

Ten tweede natuurlijk de Blackpool Tower. Dit 158 meter hoge zusje van de
Eiffeltoren, geconstrueerd uit 2500 ton ijzer, geldt sinds 1894 als hét symbool
van de stad. De toren, gesloten op dagen dat het te hard waait, biedt vanaf de
top een werkelijk adembenemend uitzicht over het graafschap Lancashire en de
Fylde Coast. Wie niet al te bang is uitgevallen, waagt zich op de zogeheten
skywalk, een glazen plaat die je het gevoel geeft dat je op de wolken loopt.

De toren staat verankerd in een uit vijf miljoen (!) bakstenen opgetrokken
amusementscomplex waarin zich onder meer een circus en een spookhuis bevinden.
Net als de Tower Ballroom, de oogverblindende danszaal die het decor vormt voor
de razend populaire tv-show Strictly come dancing. Fascinerend om te zien hoe
ouderen de voetjes van de vloer tillen, aangespoord door organist Phil Kelsall
die evergreens als Besame mucho en Careless whisper uit zijn Wurlitzer perst.
Je vergeet even welk pandemonium er buiten gaande is, al kun je in het
aanpalende cafetaria ook gewoon fish & chips krijgen. Met geprakte  doperwten.

Ach, Blackpool is zeker niet de mooiste plek op aarde. Maar het loont beslist
de moeite er eens een kijkje te nemen. Naar de Bahama's kunt u altijd nog.

visitblackpool.com

Niemand gaat naar Blackpool voor zijn rust

Bier, krulspelden en Coronation Street

Tekst en foto's Michiel Blijboom

Op niveau

Echt goed dineren in Blackpool? Het lijkt een grap, maar het kan! White Tower
aan de Ocean Boulevard afficheert zichzelf als een 'award winning penthouse
restaurant'. Open op vrijdag- en zaterdagavond en zondagmiddag. Reserveren is
een must.

whitetowerrestaurant.com

Hoe kom

je er?

Blackpool heeft een internationaal vliegveld, maar er gaan geen vluchten vanaf
Schiphol. Liverpool is de beste optie. Alleen EasyJet vliegt van Schiphol naar
Liverpool

(vanaf

68 euro).

Neem vanaf de luchthaven de trein naar Blackpool; overstappen in Preston. De
treinreis duurt zo'n 2,5 uur.

LOAD-DATE: 1 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              68 of 178 DOCUMENTS



                                  De Telegraaf

                           2 september 2017 zaterdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 880 woorden


BRIEVEN

Strafontslag

Ambtenaar Saadia wordt nu op staande voet ontslagen en heeft zodoende geen
recht op ww. Logisch. Had ze dan wel recht op ww nadat ze zelf ontslag had
genomen? Kan me niet herinneren dat het bij Jan met de pet ook zo is/was
geregeld...

Ruud van Aalst,

Woudenberg

Veelzeggend

Het is al weer een half jaar geleden dat we 'mochten' stemmen. Sindsdien vindt
achter de schermen een duister spel plaats, waarbij 'het gepeupel' angstvallig
in het ongewisse wordt gelaten. De 'zich boven ons geplaatst voelende' regenten
menen de komende vier jaar vrij spel te hebben en zich aan de kiezer niet te
hoeven verantwoorden. Het mogelijke besluit om referenda af te schaffen is
veelzeggend.

Alex Hendriks,

Steenokkerzeel (B)

Ruggengraat

Het ontbreekt veel politici aan ruggengraat. Asscher laat zich met een kluitje
in het riet sturen over het lerarensalaris. Hij durft met droge ogen te zeggen
dat hij voldoende vertrouwen heeft dat de formatiepartijen een 'substantieel'
bedrag voor onderwijs vrijmaken. Hoe naïef kun je zijn? En Pechtold wil zo
graag met D66 in een kabinet acteren, dat hij aan de onderhandelingstafel met
een simpel handgebaar het zwaarbevochten referendum in de prullenbak laat
verdwijnen. Schandalig.

Niels J. Kooijman,

Amstelveen

Kattenbak

Katten zijn wel degelijk binnenshuis te houden en te trainen om hun behoefte op
de kattenbak te doen (WUZ, 31/8). Als hondenbezitter word ik beboet als mijn
hond op een plek poept waar dat verboden is.

C.N.H. van Dijck,

Mijdrecht

SP

Sharon Gesthuizen probeert eerst partijvoorzitter van de SP te worden en als
dat niet lukt stapt ze uit de politiek en schrijft een vernietigend boek over
haar voormalige partij en coryfee Jan Marijnissen. Toch opmerkelijk dat je een
bak kritiek over een partij uitstort waar je relatief kort daarvoor nog
voorzitter van wil worden. Dit maakt het verhaal van Gesthuizen op zijn minst
discutabel omdat frustratie vanwege de geleden nederlaag op de loer ligt.

Jan Pronk,

Beverwijk

Kabinetsformatie

Als kiezer is mijn respect voor politiek Den Haag behoorlijk tanend. Nieuws en
dus openheid is er niet betreffende de kabinetsformatie. Een stil gebed zonder
end! Zou er bij dat geheime overleg ook gesproken worden over het instellen van
een kiesdrempel? Men kan een hoop politieke irritatie en ellende voorkomen,
zowel bij de kiezer als in de Tweede Kamer, door uittreders te verbieden met
een nieuwe politieke partij of groepering te beginnen.

G. Boels

Souf

Wat heb ik een respect voor Souf. Grootvader, twee ooms, een zus en vader
verliezen aan de ziekte SCA waarmee hij nu zelf ook geconfronteerd wordt, en
dan zo positief blijven. „Ik blijf werken, sporten, en vooral houden van mijn
moeder". Hij wil blijven functioneren op de manier waarop hij zich thuis voelt.
RESPECT. . Een voorbeeld voor velen. Sterkte Souf.

B.S.M. Carlier

Referendum

Als de uitslag van een raadgevend referendum de politiek niet aanstaat, dan
wordt die van tafel geveegd door diezelfde politiek. Dan heeft zo'n referendum
natuurlijk geen zin. Onterecht wordt de indruk gewekt dat de kiezers iets in de
melk te brokkelen hebben, maar niets is minder waar.

Het middels een referendum kunnen kiezen van een burgemeester is in mijn ogen
veel minder belangrijk dan een stem uitbrengen op belangrijkere zaken. Hoewel
D66 een heel klein stokpaardje binnenhaalt, is het niet zo vreemd dat de
inwoners van dit land steeds meer afstand nemen van de politiek. Ik zie
gebeuren dat over enkele jaren niemand meer de moeite neemt om te stemmen.

Jan Demming, Amstelveen

Post

Nog steeds lezen we dat hoeders van de postbezorging zich verre houden van
moderne bedrijfsvoering. Zogenaamde afspraken die dure werkgelegenheid als doel
hebben, houden kosten onnodig hoog. Juist in deze krimpende markt is dit
actueel. PostNL echter meent dat het de oudste rechten houdt op een groot
marktaandeel en wenst feitelijk politieke bescherming. Hiermee spant men het
paard achter de wagen. Beter is om met de moderne tijd mee te doen, capaciteit
te gebruiken en winst te maken.

Berend Halberstadt

Onderwijssalarissen

Twee jaar geleden is door toedoen van D66 680 miljoen euro vrijgemaakt voor het
onderwijs ter verbetering van de werkomstandigheden etc. Waar is dit geld
gebleven? Bij navraag komt aan het licht dat slechts 140 miljoen is besteed aan
onderwijsprojecten en de rest, 540 miljoen, op de bankrekeningen van de
scholengemeenschappen is geplaatst, waardoor de reserve van deze
scholengemeenschappen inmiddels ruim 3 miljard euro bedraagt. Geld genoeg dus,
leg eerst maar eens verantwoording af over deze bedragen.

T. Eradus

Slim

Ruim de helft van de studenten zet een deel van de studielening opzij als
spaargeld (Tel.nl, 1/9) En waarom doen ze dat? Om na de studie een huis te
kunnen kopen. Het geld dat ze op de bank hebben gezet gebruiken ze om de kosten
koper te betalen (dat geld moeten ze immers zelf 'hebben'), terwijl de
studielening zelf maar voor 45 procent wordt meegenomen bij het bepalen van hun
maximale hypotheek. Zo kunnen uitwonende studenten met rijke ouders en
thuiswonende studenten met arme ouders na afloop van hun studie makkelijk een
huis kopen. Kortom: de studiefinanciering functioneert zo als aanjager van de
vraag op de huizenmarkt. Slim van die studenten toch?

Marius van Egdom

LOAD-DATE: 1 September 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              69 of 178 DOCUMENTS



                                  De Telegraaf

                           30 augustus 2017 woensdag
                                   Rotterdam

Pierre Janssen blijft populair

SECTION: REGIO; Blz. 013

LENGTH: 89 woorden


Schiedam - De tentoonstelling over Pierre Janssen, kunstgoeroe uit de jaren
zestig, heeft ruim 18.000 bezoekers uit heel Nederland naar het Stedelijk
Museum Schiedam getrokken.

„We zijn heel tevreden. Janssen is nog steeds populair", concludeert
museumdirecteur Deirdre Carasso. Veel bezoekers haalden persoonlijke
herinneringen op aan de voormalige directeur van het Stedelijk, die kunst voor
'het gewone volk' toegankelijk maakte middels zijn veelbekeken tv-programma
Kunstgrepen. De tentoonstelling is deze week voor het laatst.

LOAD-DATE: 29 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              70 of 178 DOCUMENTS



                                  De Telegraaf

                            28 augustus 2017 maandag
                                 Gehele Oplage

Motto 'Ik ben niet bang' is moeilijk vol te houden

SECTION: BINNENLAND; Blz. 006

LENGTH: 575 woorden


De protestmars van afgelopen zaterdag in Barcelona had als motto 'ik ben niet
bang'. Maar dat is moeilijk vol te houden als bewoner van een grote stad die
veel met het openbaar vervoer reist. Wij zijn de dans nog ontsprongen, maar dat
neemt niet weg dat ik alert ben en mijn medereizigers aandachtig scan. Naast
het aanjagen van angst, hebben de terroristen het doel om ons tegen elkaar op
te zetten en verdeeldheid te zaaien. Dat gevoel zal ik niet toelaten, en mijn
motto luidt dan ook 'wij blijven één'. Al zal ook dat een beproeving zijn.

Bas Overmars,

Amsterdam

Reclame

BnnVara zendt 'Jesse' toch niet uit. Al die commotie rond de documentaire over
Jesse Klaver is alleen maar gratis publiciteit voor GroenLinks. Het uitzenden
van de film zou misbruik van belastinggeld zijn, de ophef eromheen reclame.

P. Cammaart

Zomergasten

Alle ophef rondom de documentaire rond Jesse Klaver begrijp ik niet zo goed.
Kan iemand mij misschien uitleggen wat het verschil is tussen de hele avond
kijken naar Zomergasten met premier Mark Rutte, die hier zijn aftrap voor de
verkiezingscampagne begon, en de promotiefilm rond Jesse Klaver, die ver na de
verkiezingen zou worden uitgezonden? Beide werden gefinancierd met
belastinggeld, maar over Zomergasten viel niemand, terwijl nu alle
praatprogramma's uit hun voegen barsten. Ik ben geen aanhanger van GroenLinks,
ook niet van de VVD. Maar ik kan me niet onttrekken aan het idee dat sommige
lieden wel heel hypocriet reageren.

C. Schotanus

Tip

Op 26 augustus 2017 ontving ik een verkeersboete via de post, die op maandag 28
augustus 2017 was verzonden. Het bedrag van 48 euro zal door mij met respect en
een verhoging van 10 procent gestort worden. Obers en dienders verdienen deze
tip ten volle, gezien hun salariëring ten opzichte van hun inzicht en
werktempo. Hopelijk kunnen ze er iets leuks van gaan doen. Dat eenieder mijn
voorbeeld moge volgen. Laat de vooruitziende blik van dienders de misdaad nog
eerder uitroeien!

Dirk Pronk, Zoetermeer

Schuld

Dat de aanrijding bij het Centraal Station in Amsterdam geen bewuste aanslag
was, wil ik nog wel aannemen, maar dat neemt de schuld van de bestuurder niet
weg. De kans is levensgroot dat deze diabetespatiënt van Marokkaanse afkomst
ondanks zijn ziekte ramadan hield, en dus al uren niet gegeten of gedronken
had! Zo breng je anderen in gevaar!

M.B. Janssen

EK hockey

De afgelopen weken heb ik honderd procent, en meer, genoten van het EK hockey
in Amsterdam. Wat een inzet, teamgeest en discipline. Spelers luisterden naar
de scheids en waren vol vreugde en blijdschap. Ik zag ego's noch tattoos bij
deze tak van sport. Dit is een sport waaraan de voetballerij een voorbeeld kan
nemen. Kom op FIFA, UEFA en KNVB, zet spelers eerder op het strafbankje bij te
veel commentaar, het wegtrappen van ballen, opzettelijke overtredingen en
dergelijke.

R. Diepen, Breda

Vlaktaks

De economen die nu willen dat het belastingstelsel weer op de schop gaat,
hebben natuurlijk groot gelijk. Belastingen moeten begrijpelijk zijn en door
eenieder als gerechtvaardigd kunnen worden aanvaard. Het enige stelsel dat
daaraan kan voldoen, is de vlaktaks. En er zijn enkele politieke partijen die
(zeggen) daar voorstander van (te) zijn.

G.H. Kellersmann,

Landsmeer

Econoom

Je hoeft geen econoom te zijn om te kunnen zeggen dat werken niet loont. Jan
met de pet weet dit al jaren. Mensen op de werkvloer zouden het kabinet beter
van advies kunnen voorzien.

Koop Knol

LOAD-DATE: 27 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              71 of 178 DOCUMENTS



                                  De Telegraaf

                           23 augustus 2017 woensdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1111 woorden


BRIEVEN

Dom

Een smartphone voor kinderen uit arme gezinnen in Den Haag. Helemaal gratis.
Maar, wordt er bij gezegd, als ze zelf gaan verdienen vervalt de regeling...
Conclusie: het domste wat je kunt doen is gaan werken.

G. van den Brink, Alkmaar

Ouderen

Belachelijk om kinderen een gratis mobieltje te geven. Ze zijn jong en in staat
om bij te verdienen. Geef eenzame ouderen een mobiel. Die kunnen vaak de
abonnementskosten niet betalen met een klein pensioen of alleen AOW. Soms kun
je in dit land beter geen geld hebben.

Suze Colen, Nuenen

Jong geleerd

Zoals jaren geleden de eerste telmachinetjes en pc's hun intrede deden in het
onderwijs, valt nu de smartphone ook niet meer weg te denken. Wel zouden
kinderen in ruil voor een gratis smartphone klusjes kunnen doen. Zodat ze op
sociaal en ander gebied ook vaardigheden leren. In hun verdere leer-
werkloopbaan is een smartphone ook van groot belang. Jong geleerd is oud gedaan.

Wilma Beskers, Borculo

Gratis

Ik moet steeds vaker op de kalender kijken wat voor dag het is. Toch niet weer
1 april? En nu maar wachten op de gratis zwemlessen... wat een paradijs!

René Mondelaers, Eerbeek

Gelag

De gratis smartphones met abonnement voor brugklassers van arme gezinnen
weerhouden hen om zelf het geld hiervoor te verdienen met een bijbaantje. De
categorie hardwerkende gezinnen die net boven het minimum zitten komen er niet
voor in aanmerking en betalen het gelag.

H. Haak, Winschoten

Vrachtwagens

Het probleem van te hoge vrachtwagens kan opgelost worden door niet alleen de
chauffeur te beboeten maar ook het bedrijf dat de vrachtwagen heeft beladen.
Als het vaker gebeurt dan de boete verdubbelen.

Peter Smit, Almere

Rutte 2

Rutte 2 een succes, laat me niet lachen. De burger van zijn centen geplunderd,
noodzakelijke veranderingen bij belastingen etc. naar de toekomst verschoven,
gigantisch zetelverlies bij de laatste verkiezingen voor beide
regeringspartijen, niet voldoen aan de uitslag van referendum, een hoop
mislukte bewindvoerders, die wegens falen naar huis zijn gestuurd... Ga zo maar
door met de negatieve resultaten van dit zwakke kabinet, dat dankzij de
wereldwijde opleving van de economie de eindstreep heeft gehaald.

Bert Steenhuisen, Heiloo

Radicalisering

De radicalisering is een direct gevolg van de mislukte integratie. Politici
moeten zich niet verschuilen achter stapels onderzoeksrapporten. Het toejuichen
van terreur is misselijkmakend en verwerpelijk, daar is geen rapport voor
nodig. Politici ga nu eens eindelijk eendrachtig aan het werk om dit probleem
eens en voor altijd op te lossen. Dit lijkt mij belangrijker dan het slagen van
de kabinetsformatie.

J. Peters, Hillegom

Kleuters

Het gezegde luidt: 'Wie de jeugd heeft, heeft de toekomst'. Ik vraag me af hoe
die toekomst eruit ziet, als islamitische kleuters nú al hun leeftijdsgenootjes
uitschelden voor varkens en met de dood bedreigen. Als deze vorm van haat niet
met wortel en tak wordt uitgeroeid, staat Europa een vreselijke toekomst te
wachten.

Kees Hooreman, Haarlem

Meer groen

Een lezer uit de verzuchting dat er 'meer groen op straat' moet komen om onze
veiligheid te vergroten (WUZ, 22/8). Nu defensie nog nauwelijks over de
middelen beschikt om een rol van betekenis te spelen in buitenlandse missies,
zou een inzet van onze militairen in eigen land een optie zijn. Maar onze
militairen mogen al jaren niet meer in uniform over straat! Je ziet geen groen
of blauw meer op de perrons of in het straatbeeld! Een maatregel genomen door
minister Hennis om te voorkomen dat onze militairen doelwit zouden worden van
terroristen. Zo staat de vlag er bij in Nederland. Dus meer groen op straat kan
die lezer wel willen, maar kunnen we gevoeglijk wel vergeten!

Bert Osendarp, Herten

Oefening

Dat mensen moeite hebben om de tekst van ons Wilhelmus te onthouden (WUZ, 18/8)
kan zo zijn, een kwestie van oefening. Dat mensen het misschien gedateerd
vinden, het zij zo. Maar het blijft óns volkslied. Onze jeugd heeft niet de
minste moeite om de teksten van veel Nederlandse en Engelse nummers mee te
brullen nadat zij het een paar keer hebben beluisterd. Dus waarom niet ons
Wilhelmus uit het hoofd geleerd?

W.J.B. Kroef,

Rotterdam

Veiligheid

Geen voorzorgen tegen mogelijke aanslagen? De vraag rijst waarom de gemeente
Amsterdam weigert dit urgente veiligheidsprobleem op te pakken. Vriend en
vijand zijn het eens over relatief weinig kostende en direct te nemen
maatregelen zoals bloembakken, paaltjes en andere obstakels. Net als in
Barcelona de put dempen als het kalf verdronken is of op een laffe manier
afschuiven op de EU? Of accepteert men dit risico willens en wetens als
afleidingsmanoeuvre voor andere doelen ?

Henk C. Ippel, Doorn

Grootspraak

VVD, CDA, D66 en CU willen maatregelen treffen om de stroom economische
vluchtelingen tegen te gaan. Landen die weigeren deze migranten terug te nemen
krijgen geen ontwikkelingsgeld meer. Decennialang zijn er miljarden gepompt in
deze landen en het resultaat is nihil. De kinderen van toen zijn de mannen van
nu die Europa overspoelen, hopend op een betere toekomst. De formerende
partijen kunnen hun 'grootspraak' wel vergeten want de EU zal weer dwarsliggen
met EU-regeltjes.

Hr. v/ d Sluis, Drachten

Hulp

Vanaf 1960 is er hulp geboden aan Afrikaanse landen. Er is gemeld dat door hun
activiteiten de kindersterfte is afgenomen. Met de fase levensonderhoud zijn
zij duidelijk tekort geschoten. Veel jongemannen zoeken nu een uitweg richting
Europa, ook Nederland is aantrekkelijk. De hulpverleners kunnen nu in eigen
land aan het werk. Geen dure reis- en verblijfskosten meer.

J. Schinning, Uitgeest

Zomerschool

Geweldig toch die vierdaagse zomerschool georganiseerd door Forum voor
Democratie om een select gezelschap academisch geschoolde jongere na te laten
denken over de lange termijn? Benieuwd of er een vervolg komt om na te denken
hoe de nieuw te vormen elite het denkt te organiseren dat er democratisch
rekening gehouden wordt met de noden en wensen van de gewone burger. Of denkt
de nieuwe elite zich evenals de huidige (oude) verachte elite de democratie toe
te eigenen?

Ton Halderit, Echt

Elite

Voor zover ik begrijp wil Thierry Baudet de zittende elite vervangen door een
andere elite, die van zijn keuze. Dat is nu net waar we vanaf moeten. We hebben
genoeg elite gezien. Ik zie liever een minister-president die met zijn poten in
de modder heeft gestaan, die weet hoe de maatschappij in de praktijk werkt, de
kruidenier om de hoek bij wijze van spreken. Daar hebben we meer aan dan aan
figuren die hun wijsheid uit filosofische en politicologische boeken halen.
Laten die eerst maar praktijkervaring opdoen.

A.W. De Haas, Niedorp

LOAD-DATE: 22 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              72 of 178 DOCUMENTS



                                  De Telegraaf

                            22 augustus 2017 dinsdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1093 woorden


BRIEVEN

Martens

Kan Oranje-leeuwin Martens niet opgenomen worden in de selectie van Dick
Advokaat. Haar instelling, enthousiasme en inzet zal inspirerend werken op de
verwende profs. Overigens, het oog wil ook wat ...

Hans Bootsman, Tenerife

Leger

Ons leger versterken om het in te zetten bij opstootjes en relletjes is een
goed idee. Ons leger versterken om ons land te verdedigen is een grapje.

Elly Spangler, Hengelo

Dijsselbloem

In zijn laatste column slaat de heer Wiegel de plank mis dat minister
Dijsselbloem met een vrolijk gezicht op Prinsjesdag de miljoenennota zal
presenteren nu het economisch goed gaat. Voor Dijsselbloem zal dit voelen als
een sporter die kampioen is geworden maar geen medaille en overwinningspremie
krijgt terwijl zijn teamgenoot dit wel opeist. Natuurlijk is dit niet de schuld
van de kiezer maar van de PvdA, zij hadden eerder op de rem moet trappen
tijdens Rutte 2.

Nico Willemse, Uithoorn

Tocht

Zou het niet mooi zijn als Nederland ook een tocht tegen terreur organiseert
aankomende zaterdag net als Barcelona. Sta op tegen IS, laat ze weten dat we
niet zwichten voor hun geweld. En hoe mooi zou het zijn als onze koning en
koningin voorop zouden lopen.

Nico Zijlmans-Dekker

Economie

Je leest en hoort op het ogenblik louter positieve berichten over onze
economie. Deze draait als een tierelier en de positieve effecten van deze groei
vliegen je om de oren. Dan is er nu ook vast wel ruimte om de eigen bijdrage
voor ziektekosten te verlagen of, nog beter, om deze af te schaffen. Dit
laatste zal een hoop financiële ellende schelen voor vooral veel oudere mensen
die nu zorg mijden om de dure eigen bijdrage te ontwijken.

Kor Bonthuis, Appingedam

Haatprediker

Enkele islamitische organisaties zijn woest op minister Blok die nu eindelijk
optreedt tegen een haatprediker. Censuur roepen deze organisaties. Volgens mij
wordt de vrijheid van godsdienst en meningsuiting behoorlijk misbruikt en lijkt
het er steeds meer op dat het tegen de vrije westerse wereld wordt 'gebruikt'.
Een wet (sharia) binnen de Nederlandse wet is ontoelaatbaar, haatpredikers in
discutabele en illegale moskeeën zijn ontoelaatbaar en moeten gesloten worden.
En haatimams moeten direct het land worden uitgezet. Of moeten wij straks ook
in de krant lezen: 'Nederland had werkelijk geen idee'.

Hoekstra,

Drachten

Rutte

Kabinet Rutte II bestaat 1750 dagen. Dat wordt 'gevierd' met een etentje en een
taart voor de kabinetsleden. De vraag is of vieren hier het juiste woord is?
Wellicht wel voor het kabinet, maar (een groot deel van) de bevolking denkt
daar zeker anders over. Er zijn veel blunders gemaakt, belangrijke problemen
zijn niet opgelost en naar de bewoners wordt alleen 'geluisterd' rond de
verkiezingstijd om zieltjes te winnen. Dat de economie nu groeit, is vooral te
danken aan het bedrijfsleven en hardwerkende Nederlanders. Zij verdienen taart.

J. Snijders

Asscher

Nu de problemen rond de lerarensalarissen uit de politieke wereld blijken te
zijn (Tel. 21/8), moet Asscher (PvdA) dezelfde weg volgen als z'n voorganger
Samsom. Het is immers Asscher die de aanstichter was van de rel rond de
lerarensalarissen. Hij dreigde zelfs het demissionaire kabinet te laten vallen
als er in de komende begroting niets zou worden geregeld rond de
lerarensalarissen en manifesteerde zich daarmee als een onbetrouwbaar politicus.

Otto C. Tempelaars,

Heemstede

PvdA

De PvdA maakt zich sterk voor extra loon voor leraren. Maar over extra geld
voor stucadoors of metselaars, hoor je de PvdA niet meer. Vroeger wilde de PvdA
de arbeiders vertegenwoordigen, maar nu met negen zetels vertegenwoordigen ze
alleen nog leraren. De arbeiders weten nu waar ze hun stem aan moeten geven bij
volgende verkiezingen.

G. de Jager,

Krimpen a/d Lek

Smartphone

Kinderen in Den Haag krijgen op kosten van de gemeenschap een smartphone. Dit
zou een basisvoorziening zijn. Maar mensen die een rollator of scootmobiel
nodig hebben en deze niet kunnen betalen en ook niet vergoed krijgen, worden
niet geholpen. Met een smartphone als basisvoorziening slaan we door.

J. v. Reenen

Minachting

De minachting van de overheid voor onze voedselveiligheid blijkt uit de
opheffing in 1998 van de 16 Keuringsdiensten van Waren die ons land telde. Nu
hebben we er één, de NVWA, bij een bevolkingsaantal dat bijna het dubbele is.
Die zestien gespecialiseerde voedselpolities hielden via gerichte inspecties
door het hele land de vinger aan de pols en legden strafbare feiten voor aan de
Economische Politierechter. Die naam alleen al illustreert de dwaasheid dat de
NVWA nu gedeeltelijk bij Economische Zaken hoort. En daarvoor zelfs een keer
bij Landbouw in plaats van Volksgezondheid: hoe blind kun je zijn.

Ton de Zeeuw

Groei

Het gaat erg goed met onze economie. Een groei van 3,3%, de hoogste groei van
heel Europa. Er is weer ruimte voor verhogingen voor de middengroepen die de
rekening van de crisis hebben betaald. Allereerst de onderwijzers van het
basisonderwijs er 5% bij en de rest van werkend Nederland 0,8%. De
vluchtelingen kosten ook extra en Trump wil dat we meer schiettuig van Amerika
kopen. Nu het beter gaat dan geraamd moet de afdracht naar Brussel ook groter
worden. Voor de gepensioneerden zit er nog steeds weinig tot niets in.

Tom de Boer, Leeuwarden

Kleuters

In de Belgische plaats Ronse zijn islamitische kleuters onder invloed van een
extremistische stroming geradicaliseerd. We spreken over kinderen van 4 à 5
jaar, die op deze zeer jonge leeftijd al onder invloed staan van deze
verderfelijke uiting van de islam. Met het citeren van verzen uit de koran
worden Belgische kinderen doodsangst aangejaagd. Radicalisering op zo'n jonge
leeftijd is niet eerder gesignaleerd en is wellicht de opmaat naar een
generatie van jongeren, die met geweld hun opvattingen over de islam aan ons
wil opdringen.

Frans Boomer,

Nieuwegein

Vluchteling

In toenemende mate erger ik (als vrouw van een politieke vluchteling) mij aan
het gebruik van het woord vluchteling. Van Dale zegt daarover: iemand die
vlucht of gevlucht is voor lijfsgevaar of geweld, of voor dreiging daarvan of
bedreiging daarmee, om politieke of religieuze redenen. Het overgrote deel van
degenen die vluchtelingen worden genoemd zijn migranten, die om persoonlijke
redenen hun geboorteland verlaten om elders een beter bestaan te kunnen
opbouwen.

Mevr. Németh, Zeist

Aanvaring

Voor de tweede keer in korte tijd is een Amerikaans oorlogsschip in aanvaring
gekomen met een koopvaardijschip. Dat deze vaartuigen niet de koopvaardijvloot
waarnemen geeft toch te denken.

Anneke Henning

LOAD-DATE: 21 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              73 of 178 DOCUMENTS



                                  De Telegraaf

                            22 augustus 2017 dinsdag
                                 Gehele Oplage

Verkleedpartij op Hartjesdag

SECTION: BINNENLAND; Blz. 013

LENGTH: 92 woorden


Amsterdam - Op de Amsterdamse Zeedijk werd gisteren Hartjesdag gevierd met
verkleedpartijen waarbij mannen zich in vrouwenkleren hijsen en omgekeerd. Het
fenomeen is een overblijfsel uit de Middeleeuwen. Op de derde maandag van
augustus mocht het gewone volk op herten jagen in de bossen rond Amsterdam en
Haarlem, iets wat normaal alleen was voorbehouden aan de adel. Hartjesdag zou
dan ook een verbastering zijn van 'hertjesdag'. Het wild werd op straat
gebraden en met veel drank erbij opgegeten. Het drankgebruik is eeuwen later
nog hetzelfde.

LOAD-DATE: 21 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              74 of 178 DOCUMENTS



                                  De Telegraaf

                           16 augustus 2017 woensdag
                                 Gehele Oplage

Waarschuwing: crimineel ontloopt fiscus

BYLINE: Mick van Wely

SECTION: BINNENLAND; Blz. 008

LENGTH: 442 woorden


door Mick van Wely

Amsterdam - Doordat fiscus en justitie niet goed samenwerken bij het plukken
van criminelen, loopt de Staat tientallen miljoenen euro's aan
belastinginkomsten mis. Als het afpakken van misdaadgeld door justitie via het
strafrechtelijke traject mislukt, loopt de fiscus achter de feiten aan.

Zo kan het dat de gewone burger netjes belasting betaalt, maar een eveneens
belastingplichtige crimineel niet. Daarvoor waarschuwt de voormalig financieel
rechercheur en huidig docent aan de Politieacademie, Rob van Laar. Van Laar
geldt als een van de belangrijkste autoriteiten op het gebied van financieel
rechercheren en het afpakken van crimineel vermogen.

De fiscus en justitie kunnen op twee manieren een crimineel raken in zijn
portemonnee en daarmee zijn activiteiten ontmoedigen: de fiscus kan zijn
vermogen belasten en politie en justitie kunnen inkomsten uit
misdaadactiviteiten vorderen door een strafrechtelijk traject in te zetten, het
zogeheten 'plukken'.

„Er is een spanningsveld tussen het fiscale en het strafrechtelijke traject. Er
kan een situatie ontstaan dat de crimineel belasting betaalt over afgepakte
criminele inkomsten. Dat is dan dubbel op", zet Van Laar uiteen. Een advocaat
kan hier bezwaar tegen maken bij een rechter, die dan een vordering afwijst.

In de praktijk echter blijkt dat er van 'dubbel op' helemaal geen sprake hoeft
te zijn. Het uiteindelijke bedrag dat een crimineel aan 'pluk ze'-geld moet
betalen aan justitie, is vaak maar een klein deel van het gevorderde bedrag. Of
soms spreekt een rechter hem zelfs helemaal vrij.

Wetenschapper Edwin Kruisbergen promoveerde in januari aan de VU Amsterdam met
een onderzoek naar ontnemingszaken. Hij onderzocht 102 casussen waarbij het
Openbaar Ministerie in totaal 62 miljoen euro eiste. Van dit bedrag kwam
slechts 18 procent daadwerkelijk bij de Staat terecht. Criminelen konden niet
betalen, sluisden handig geld weg of kwamen met allerlei kosten op de proppen,
waardoor de rechter een lagere vordering toewees.

Van Laar: „Eigenlijk kun je dan niet meer zeggen dat iemand zowel
strafrechtelijk als fiscaal en dus dubbel wordt aangepakt. Als het
strafrechtelijke traject mislukt of deels mislukt is, kun je fiscaal vaak
weinig meer. Door de relatief korte termijnen van de navordering valt er voor
de Belastingdienst weinig tot niets meer te halen."

De oplossing? „Belastingdienst en justitie moet structureel met elkaar aan
tafel. Meteen aan het begin bij een individuele zaak. Het Openbaar Ministerie
moet gegevens die het gebruikt in het strafrechtelijke traject intensiever en
eerder delen met de Belastingdienst", stelt Van Laar.

LOAD-DATE: 15 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              75 of 178 DOCUMENTS



                                  De Telegraaf

                            9 augustus 2017 woensdag
                                 Gehele Oplage

Frits' Torentje

SECTION: JOURNAAL; Blz. 018

LENGTH: 98 woorden


De wielerploeg van  Sybrand van Haersma Buma verzamelde bij Café Het  Torentje,
waarvan tv-journalist  Frits Wester met drie anderen eigenaar  is. Het is een
begrip in Voorburg. „Hier zitten Jan met de pet en de politicus  broederlijk aan
de bar", vertelde uitbater en mede-eigenaar  Aad Gaiser.

Frits Wester en de anderen kochten de kroeg vier jaar geleden. „Het café is een
soort 'Cheers'," aldus de parlementair verslaggever. „Wij wilden dat zo
houden." De naam Het Torentje verwijst naar het wapen van Voorburg. „  Mark
Rutte zei onlangs tegen mij: Ik kom een keer naar jouw torentje."

LOAD-DATE: 8 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              76 of 178 DOCUMENTS



                                  De Telegraaf

                            8 augustus 2017 dinsdag
                                 Gehele Oplage

Langzamerhand is de rek eruit

SECTION: WATUZEGT; Blz. 012

LENGTH: 140 woorden


Brief van de dag

Er zijn nu al aanwijzingen dat de zorgpremie voor 2018 verhoogd zal worden met
gemiddeld 30 euro per persoon per jaar. Als dit inderdaad zo mocht zijn dan is
het aan de politiek om in te grijpen en het bedrag van het eigen risico in de
zorg te verlagen van 385 euro naar minimaal 300 euro.

Je kunt de mensen niet opzadelen met steeds hogere zorgpremies en daar bovenop
een hoog eigen risico. De rek is er zo langzamerhand uit en veel mensen gaan de
gezondheidszorg mijden, omdat die onbetaalbaar gaat worden, wat weer ernstige
gezondheidsrisico's met zich mee zal brengen en hogere kosten als mensen pas in
een laat stadium van een ziekte behandeld worden...

De economie zit in een stijgende lijn, maar de gewone burger merkt er niets van
in zijn portemonnee, die van alle kanten leeggeplukt wordt.

Frans Boomer, Nieuwegein

LOAD-DATE: 7 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              77 of 178 DOCUMENTS



                                  De Telegraaf

                            2 augustus 2017 woensdag
                                 Gehele Oplage

Spreekuur voor boeren

SECTION: JOURNAAL; Blz. 018

LENGTH: 751 woorden


CDA-Kamerlid jhr. Maurits von Martels bedenkt het spontaan op een tuinbank
thuis, voor huize Hessum: ,,Een spreekuur voor boeren, waar iedereen met vragen
terecht kan! Samen met mijn VVD-collega Malik Azmani, hier in Dalfsen. Iedere
maandagochtend, in herberg De Klomp!"

Tweede Kamerleden met een eigen spreekuur, dat komt meer voor. ,,Mijn
partijgenoot  Martijn van Helvert, met wie ik op een kamer zit in Den  Haag,
doet dit wekelijks in Sittard." Maar een spreekuur van twee Kamerleden  van
verschillende partijen, dat is nog niet vertoond. Von Martels: ,,Dan  beginnen
wíj vast aan de nieuwe coalitie!"

Voordat hij in de Tweede Kamer belandde, melkte de adellijke boeren-politicus
zijn koeien drie keer per week. ,,Dat lukt nu écht niet meer, alleen nog op
zondag. Dan krijg ik iedere koe weer onder ogen." De melkveehouderij leunt op
zijn vrouw  Aimée, geboren de Blocq van Scheltinga. ,,Zij bestiert de  boel nu",
stelde Von Martels haar voor. ,,Zonder haar kan ik dit werk niet  doen. Want
alleen al op dinsdag, woensdag en donderdag móet ik in Den Haag  zijn. Iedere
week slaap ik daar twee nachten, bij mijn zusje." De andere dagen  is er genoeg
huiswerk.

Veel politici zijn inmiddels op zomervakantie, maar niet het echtpaar Von
Martels met zijn drie zonen. ,,Waarom zouden we op een dure vakantie gaan?",
vroeg Aimée von Martels zich af. Het leek ook nergens voor nodig. Op het gazon
voor het monumentale huis was niets anders te zien dan groen. Af en toe reed er
iemand in een tractor de oprijlaan op en af. De koeien in de stallen die direct
om het huis staan, waren vanaf deze plek alleen te horen. En te ruiken,
natuurlijk.

,,Deze rustige tijd is juist mooi om eens een werkbezoek af te leggen, om
ergens kennis te gaan maken", reageert de parlementariër met landbouw in zijn
portefeuille. ,,Onlangs bij Bayer, om te praten over gewasbescherming. Eerder
bijvoorbeeld bij NS, ProRail en Syntus, omdat ik ook het spoor onder mijn hoede
heb. En we hebben onze Tour de Boer gedaan, om de mensen te bedanken die op me
gestemd hebben. Dat was een idee van jou", zei het pas enkele maanden oude
Kamerlid tegen zijn vrouw.

,,We hebben een selectie gemaakt van bedrijven die iets aanvullends hebben",
legde zij uit. ,,Kalkoenen, rosékalveren", noem maar op. ,,Dat was in de
meivakantie." Haar man vulde aan: ,,Af en toe was er te weinig tijd en moest ik
toen zeggen 'Ik kom later wel terug'. Dat kan ik nu mooi doen, zoals vanochtend
bij een melkveebedrijf hier vlakbij." Zijn vrouw knikte tevreden: ,,Dat doen we
volgend jaar zeker weer."

Dus geen Middellandse Zee, geen Turkse kust en geen Caribisch eiland voor deze
twee. Zij blijven 'droogstaande koeien' in de gaten houden: ,,Zij blijven op
stal", zei de politicus. ,,Zij moeten namelijk een uitgebalanceerd rantsoen
krijgen, omdat ze binnenkort gaan kalveren."

Hij legde uit dat het zijn eerste drijfveer is als boer om goed voor de dieren
te zorgen. ,,Daarom voel ik een Partij voor de Dieren als een belediging! Ze
kiezen nu overigens vooral voor het klimaat. Blijkbaar doen we als boeren toch
iets goed ..."

Deze weken is er in huize Hessum, op het gelijknamige familielandgoed, even
geen ergernis aan de Haagse collega's die niets van het boerenbedrijf
begrijpen: ,,Ondernemers in de agrarische sector voelen zich alsof ze zonder
zaklamp door het donker moeten lopen. Ze willen een bedrijfsplan kunnen
opstellen voor komende 10 tot 15 jaar. Maar dan moet er wel consistent beleid
zijn." Hij haalt de quotumregeling aan, die verdween. Boeren konden uitbreiden
en gingen voor tonnen nieuwe stallen bouwen. Toen werd de fosfaatregeling
ingesteld, die weer beperkende voorwaarden stelde, waardoor de nieuwe stallen
niet altijd gevuld konden worden. ,,Alsof je net een hypotheek hebt genomen om
een huis te kopen, waarin je vervolgens niet mag wonen!", zei Aimée von
Martels. ,,Ja!", viel haar man haar bij. ,,Het moet duidelijker, allemaal."

Hij verbaasde zich erover dat het goede imago van de boeren niet voelbaar is in
Den Haag: ,,Er zijn collega's in andere partijen die op ramkoers liggen om de
agrarische sector uit Nederland te verdrijven!" Meteen voegde hij eraan toe:
,,Maar niet de coalitie-partijen."

Toch heeft hij met premier  Mark Rutte nog een appeltje te schillen:  ,,Ik heb
die EUR 1000 nog steeds niet terug", zei hij over de  verkiezingsbelofte van de
premier in 2012 aan iedere werkende Nederlander.  ,,Blijkbaar ben ik geen
hardwerkende Nederlander."

'Wij beginnen alvast

aan nieuwe coalitie'

LOAD-DATE: 1 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              78 of 178 DOCUMENTS



                                  De Telegraaf

                             29 juli 2017 zaterdag
                                 Gehele Oplage

Weelde van Wadden

SECTION: LIFESTYLE; Blz. 056

LENGTH: 927 woorden


Foodtrucks zijn uit, het Beach Food Festival is in. Een foodfeest bij een
jachthaven, een strandje en een mooie dijk op Texel dat dit weekeinde wordt
gehouden. Spring nu in de auto en je bent net op tijd.

Als jonge meid kwam Valerie Jongeneel met haar ouders op Texel terecht en ze er
is nooit meer echt weggegaan. Inmiddels heeft zij een geweldig
evenementenbedrijf. Een van de klussen die ze er altijd bij deed, was Texel
Culinair in De Koog. Een leuk evenement dat na een aantal jaren van bloei
zichzelf opnieuw aan het uitvinden is. Valerie keek eens uit het raam van haar
bedrijf in Oudeschild: dáár lag haar nieuwe festivalterrein. Een jachthaven,
een strand en een dijk, een prachtig uitzicht over de Waddenzee.

Het Texel Beach Food Festival was geboren. Vorig jaar meteen een instant
succes. Meteen viel er al iets op: voornamelijk lokale deelnemers. Geen
karavaan van foodtrucks? Valerie Jongeneel: „Ik moet er niet aan denken. Voor
veel geld goedkope hamburgers verkopen? Dat is niet mijn idee van een
foodfestival. Het moet een samenzijn van gelijkgestemden zijn. Mensen die graag
wat proeven, die zich afvragen wat ze eten en waarom. Producenten die eten
serveren dat ze thuis zelf ook een traktatie vinden. Dan ga ik nog een stap
verder: het moet wel kloppen. Diervriendelijk, biologisch, lokaal en, als het
even kan, ook nog milieuneutraal. Voel je je tot zulke mensen en dat soort
manier van denken aangetrokken, dan hoor je bij dit feestje."

Dan worden we meegesleept naar de achtertuin van Fabrizio Previti. Ook al zo'n
echte Texelaar, uit Italië, wat met zo'n naam niemand zal verbazen. „Als jong
ventje kwam ik met mijn moeder naar Nederland. Ik ben kok en heb diploma's in
de zorg. Een mooie combinatie voor mijn werk in de Novalishoeve, een
biodynamisch zorgbedrijf. Ik ben er ook de bakker en de ijsmaker."

We staan in zijn achtertuin voor zijn pizzaoven. „In Napels zag ik dat de echte
pizza weer wordt gekoesterd. Waarom werd de pizza destijds gemaakt? Om de
gewone man, de arbeider, iets goeds, iets lekkers te laten eten. Niet duur, wel
voedend. Echt pizzadeeg wordt met zuurdesem gemaakt. Goed en lang rijzen. Dan
in die waanzinnig hete ovens en binnen een paar tellen klaar."

„Zingen moet een pizza! Luister maar." Previti drukt met zijn duim de rand van
het exemplaar in dat hij net heeft gebakken. Je hoort een heel snel, hoog soort
kraken. „Dat is het zingen!" Fabrizio maakte zijn pizzaoven op wielen. Het
wordt nog een hele klus, maar het gevaarte komt op het Beach Food Festival te
staan. Gestookt met snoeihout.

Pizza, zul je zeggen, is dat nou zo bijzonder? Nou, naast Fabrizio zit Joram
Timmerman, chef en culinaire duizendpoot. Hij adviseert en werkt voor het Zilt
Proefbedrijf op Texel. We hebben er weleens over geschreven. Men probeert daar
landbouw te bedrijven op land dat daar eigenlijk te zout voor is. Overal ter
wereld zijn enorme gebieden verzilt. In principe goede grond, maar te zout.
Daarop kun je wel degelijk planten laten groeien. Zoals zeekraal en lamsoor en
ijskruid, maar er kan nog veel meer.

Op tafel ligt een mooie plank vol met zeegroentes, maar zie ik daar aardbeien
tussen zitten? En tomaten? Wat zei Previti net, dat hij ook ijsmaker is? En dat
goed koken de selectie van de juiste ingrediënten is? De aardbei heeft een
diepe intense smaak, eigenlijk alsof-ie een dag in kastanjehoning heeft
gelegen. Later op de dag gaan we langs bij de Novalishoeve: ga dat ijs proeven!

Maar nu eten we pizza. De tomatensaus is gemaakt van de tomaten die bij het
proefbedrijf niet door de selectie kwamen. De lelijke en de kneusjes. Daar maak
je saus van. Zoute tomaten? Welnee, alleen intenser van smaak. Het zout dat ik
proef, is het zeewater dat door een laag duinzand is gefilterd.

Dat gebruikt Previti voor zijn deeg. „Dagenlang ben ik ermee bezig. Mijn
zuurdesem reageerde eerst heel vreemd op het zoute water. Inmiddels hebben we
het. Het ligt wat langer en dan opeens, boem, begint het te groeien en krijg ik
het perfecte pizzadeeg." We eten pizza met zeewater, zeegroentes en plakjes
Texels lamsham.

Honger

Gauw naar de locatie van het festival, naar Oudeschild, waar ons een geweldige
verrassing wacht. Felicia Siebert en Boy Schuiling van restaurant 't Pakhuus
uit Oudeschild staan er klaar met een kreeft van astronomische omvang en met
fruits de mer zo mooi dat ik direct weer honger krijg. Valerie Jongeneel staat
er bij te glimlachen, zij weet al dat het verhaal van deze mensen ook weer zo
goed klopt.

Boy Schuiling: „Wij hebben een visrestaurant. Ik merk dat er bij het grote
publiek nog altijd vragen zijn bij zoiets geweldigs als fruits de mer, de
vruchten van de zee. Kokkels, alikruiken, scheermessen (eerst invriezen),
kreeft, krab, oesters, mosselen: een deel van de klanten weet het precies en
komt ervoor. Een ander deel vindt het maar eng. Dus ik ga workshops geven.
Koken, uitleg, proeven, maar bovenal snappen wat je aan het klaarmaken bent.
Alles komt hier uit de Noordzee of van de Wadden. Eigen garnalen, eigen
mosselen. Eerlijker en directer kan niet."

Wacht, zie ik onze fotograaf Michael van Emde Boas weglopen met die heerlijke
schotel? Zou je willen leren om net zo smakelijk te fotograferen als hij? Hij
geeft er het hele weekeinde cursus.

Als je nou naar Texel gaat: om tien uur in de avond gaat de zon onder. Dan is
het ook afgelopen, want Valerie Jongeneel wil geen lichtjes of herrie tot diep
in de nacht. Aandacht en belangstelling, daar gaat het om!

beachfoodfestival.nl

Vooral lokale deelnemers aan Beach Food Festival Texel

LOAD-DATE: 28 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              79 of 178 DOCUMENTS



                                  De Telegraaf

                             29 juli 2017 zaterdag
                                 Gehele Oplage

Weelde van Wadden

SECTION: LIFESTYLE; Blz. 058

LENGTH: 927 woorden


Foodtrucks zijn uit, het Beach Food Festival is in. Een foodfeest bij een
jachthaven, een strandje en een mooie dijk op Texel dat dit weekeinde wordt
gehouden. Spring nu in de auto en je bent net op tijd.

Als jonge meid kwam Valerie Jongeneel met haar ouders op Texel terecht en ze er
is nooit meer echt weggegaan. Inmiddels heeft zij een geweldig
evenementenbedrijf. Een van de klussen die ze er altijd bij deed, was Texel
Culinair in De Koog. Een leuk evenement dat na een aantal jaren van bloei
zichzelf opnieuw aan het uitvinden is. Valerie keek eens uit het raam van haar
bedrijf in Oudeschild: dáár lag haar nieuwe festivalterrein. Een jachthaven,
een strand en een dijk, een prachtig uitzicht over de Waddenzee.

Het Texel Beach Food Festival was geboren. Vorig jaar meteen een instant
succes. Meteen viel er al iets op: voornamelijk lokale deelnemers. Geen
karavaan van foodtrucks? Valerie Jongeneel: „Ik moet er niet aan denken. Voor
veel geld goedkope hamburgers verkopen? Dat is niet mijn idee van een
foodfestival. Het moet een samenzijn van gelijkgestemden zijn. Mensen die graag
wat proeven, die zich afvragen wat ze eten en waarom. Producenten die eten
serveren dat ze thuis zelf ook een traktatie vinden. Dan ga ik nog een stap
verder: het moet wel kloppen. Diervriendelijk, biologisch, lokaal en, als het
even kan, ook nog milieuneutraal. Voel je je tot zulke mensen en dat soort
manier van denken aangetrokken, dan hoor je bij dit feestje."

Dan worden we meegesleept naar de achtertuin van Fabrizio Previti. Ook al zo'n
echte Texelaar, uit Italië, wat met zo'n naam niemand zal verbazen. „Als jong
ventje kwam ik met mijn moeder naar Nederland. Ik ben kok en heb diploma's in
de zorg. Een mooie combinatie voor mijn werk in de Novalishoeve, een
biodynamisch zorgbedrijf. Ik ben er ook de bakker en de ijsmaker."

We staan in zijn achtertuin voor zijn pizzaoven. „In Napels zag ik dat de echte
pizza weer wordt gekoesterd. Waarom werd de pizza destijds gemaakt? Om de
gewone man, de arbeider, iets goeds, iets lekkers te laten eten. Niet duur, wel
voedend. Echt pizzadeeg wordt met zuurdesem gemaakt. Goed en lang rijzen. Dan
in die waanzinnig hete ovens en binnen een paar tellen klaar."

„Zingen moet een pizza! Luister maar." Previti drukt met zijn duim de rand van
het exemplaar in dat hij net heeft gebakken. Je hoort een heel snel, hoog soort
kraken. „Dat is het zingen!" Fabrizio maakte zijn pizzaoven op wielen. Het
wordt nog een hele klus, maar het gevaarte komt op het Beach Food Festival te
staan. Gestookt met snoeihout.

Pizza, zul je zeggen, is dat nou zo bijzonder? Nou, naast Fabrizio zit Joram
Timmerman, chef en culinaire duizendpoot. Hij adviseert en werkt voor het Zilt
Proefbedrijf op Texel. We hebben er weleens over geschreven. Men probeert daar
landbouw te bedrijven op land dat daar eigenlijk te zout voor is. Overal ter
wereld zijn enorme gebieden verzilt. In principe goede grond, maar te zout.
Daarop kun je wel degelijk planten laten groeien. Zoals zeekraal en lamsoor en
ijskruid, maar er kan nog veel meer.

Op tafel ligt een mooie plank vol met zeegroentes, maar zie ik daar aardbeien
tussen zitten? En tomaten? Wat zei Previti net, dat hij ook ijsmaker is? En dat
goed koken de selectie van de juiste ingrediënten is? De aardbei heeft een
diepe intense smaak, eigenlijk alsof-ie een dag in kastanjehoning heeft
gelegen. Later op de dag gaan we langs bij de Novalishoeve: ga dat ijs proeven!

Maar nu eten we pizza. De tomatensaus is gemaakt van de tomaten die bij het
proefbedrijf niet door de selectie kwamen. De lelijke en de kneusjes. Daar maak
je saus van. Zoute tomaten? Welnee, alleen intenser van smaak. Het zout dat ik
proef, is het zeewater dat door een laag duinzand is gefilterd.

Dat gebruikt Previti voor zijn deeg. „Dagenlang ben ik ermee bezig. Mijn
zuurdesem reageerde eerst heel vreemd op het zoute water. Inmiddels hebben we
het. Het ligt wat langer en dan opeens, boem, begint het te groeien en krijg ik
het perfecte pizzadeeg." We eten pizza met zeewater, zeegroentes en plakjes
Texels lamsham.

Honger

Gauw naar de locatie van het festival, naar Oudeschild, waar ons een geweldige
verrassing wacht. Felicia Siebert en Boy Schuiling van restaurant 't Pakhuus
uit Oudeschild staan er klaar met een kreeft van astronomische omvang en met
fruits de mer zo mooi dat ik direct weer honger krijg. Valerie Jongeneel staat
er bij te glimlachen, zij weet al dat het verhaal van deze mensen ook weer zo
goed klopt.

Boy Schuiling: „Wij hebben een visrestaurant. Ik merk dat er bij het grote
publiek nog altijd vragen zijn bij zoiets geweldigs als fruits de mer, de
vruchten van de zee. Kokkels, alikruiken, scheermessen (eerst invriezen),
kreeft, krab, oesters, mosselen: een deel van de klanten weet het precies en
komt ervoor. Een ander deel vindt het maar eng. Dus ik ga workshops geven.
Koken, uitleg, proeven, maar bovenal snappen wat je aan het klaarmaken bent.
Alles komt hier uit de Noordzee of van de Wadden. Eigen garnalen, eigen
mosselen. Eerlijker en directer kan niet."

Wacht, zie ik onze fotograaf Michael van Emde Boas weglopen met die heerlijke
schotel? Zou je willen leren om net zo smakelijk te fotograferen als hij? Hij
geeft er het hele weekeinde cursus.

Als je nou naar Texel gaat: om tien uur in de avond gaat de zon onder. Dan is
het ook afgelopen, want Valerie Jongeneel wil geen lichtjes of herrie tot diep
in de nacht. Aandacht en belangstelling, daar gaat het om!

beachfoodfestival.nl

Vooral lokale deelnemers aan Beach Food Festival Texel

LOAD-DATE: 28 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              80 of 178 DOCUMENTS



                                  De Telegraaf

                             27 juli 2017 donderdag
                                 Gehele Oplage

BRIEVEN

SECTION: WATUZEGT; Blz. 012

LENGTH: 1066 woorden


BRIEVEN

Vroeger

Het ongenoegen groeit over de stijgende AOW-leeftijd (WUZ 25/7). 'Tot 1957 was
er niet eens een AOW. Men moest werken tot de dood er op volgde', schreef
iemand. Moeten we dan terug naar deze situatie? Dan ook naar
tonnetjestoiletten, straatverlichting op gas en alle verdere 'luxe' die
destijds het leven veraangenaamden. Ja, vroeger was alles beter.

Jan de Jager, Enkhuizen

Slinks

PvdA'ers worden bij bosjes op hoge posities benoemd. Als het democratisch niet
lukt, dan maar op de (s)linkse manier.

R. den Hartog, Utrecht

Ruim geweten

Hoe noemen we het fenomeen wanneer mensen in de politiek alle stations van
schaamte en gewetenloosheid reeds lang gepasseerd zijn? Arrogant en
onverschillig wellicht ofwel een heel ruim geweten. Hoe anders kun je het
verklaren dat de PvdA na het verkiezingsdebacle en het verlies van negen
Kamerzetels toch de euvele moed heeft om op allerlei belangrijke posten, zoals
het ministerie van Financiën en diverse burgemeestersposten, weer een persoon
neer te zetten van PvdA-huize. Men denkt alleen maar aan zichzelf. Het volk,
dat hen ooit heeft gekozen, laten ze links liggen.

Kor Bonthuis, Appingedam

Rente

De hypotheekrente komt boven de 2 procent en de spaarrente gaat naar 0,1
procent. Voor de gewone man is dat niet meer te volgen.

J.C. Rosmolen,  Bleiswijk

Uitgeven

Het wordt dus nu niet meer aantrekkelijk om te sparen. En gokken op de beurs?
Enige tijd geleden stortte de beurs in elkaar. Dat wordt of je geld uitgeven
aan leuke dingen voor de mensen of stoppen met sparen en het op de gewone
rekening zetten. Dan kun je het van het ene op het andere moment uitgeven of in
de ouderwetse spaarpot stoppen.

G. Veenhof

Gekozen

Iemand stelt dat kerk en staat gescheiden dienen te zijn (WUZ 25/7). Gelukkig
is dat nog steeds zo. Maar christelijke partijen zijn wettelijk gekozen en
hebben het volste recht om hun kiezers te vertegenwoordigen net zoals alle
andere partijen dat doen.

Geesje Visser

Rijke ouderen

Stijging lonen in Nederland (Tel.nl, 26/7)? Niets van gemerkt in mijn
portemonnee. Die wordt steeds leger. Maar ja, ik hoor ook bij de rijke ouderen,
als het over uitknijpen gaat.

P. Cammaart

Doorgeslagen

Jeffrey Wijnberg heeft helemaal gelijk in zijn column over de verwijfde
maatschappij. Mijns inziens is het totaal doorgeslagen. Mannen mogen geen
mannen meer zijn en vrouwen willen geen vrouw meer zijn. Als je geen homo,
lesbo of transgender bent, dan is er iets mis met je. Nu weer de 'neutrale'
briefaanhef. Nederland is rijp voor de psychiater.

Sophie van Dijk

Nadenken

Het zit ons Nederlanders in de genen om alleen mensen te vertrouwen die het
verdienen. Achterdocht is een schone zaak. Hoe is het dan mogelijk dat we
zonder na te denken de navigatie volgen? Vooral in Spanje kan de eerste weg
rechts een bergpad zijn. Dat is dus geen weg, maar een pad. Geef niet de
navigatie de schuld, dat ding doet het wel goed.

Henri Hoekzema,

Emmeloord

Kiezen

Kunnen die paar sekse-twijfelaars niet gewoon zelf kiezen of ze als man of
vrouw worden aan- en/of toegesproken?

Willem Heijster, Breda

Behandelen

Het meest emotionele dat ik ooit heb meegemaakt, was de uitschakeling van de
apparatuur die mijn neefje, een prachtige baby van 13 maanden, in leven hield.
Dat de ouders van baby Charlie, tegen alle adviezen in, bleven volharden in hun
wens Charlie verder te behandelen, is voor mij onbegrijpelijk egoïstisch en
liefdeloos.  Marianne B. Janssen,

Bussum

Kilt

Schotland is het toppunt van vrouwelijke voorspoed. Iedereen in een rokje
(kilt). Zou dit iets zijn voor de hele westerse wereld? Dan zijn we direct van
het gezeur over genderneutraliteit af.

Loek de Wit, Lommel (B)

Ravotten

Laat jongens op school gewoon netjes in het gareel lopen, net als de meisjes,
maar zorg dat ze na school lekker buiten spelen. Tegenwoordig zit een groot
deel van de jongetjes al op jonge leeftijd achter de spelcomputer of voor de tv
in plaats van te ravotten buiten. Schuif het niet af op het onderwijssysteem.

D. Bleeker, Almere

Ervaringsdeskundige

Ik ben het volledig eens met de lezer die stelt dat Van der Staaij geen
ervaringsdeskundige is wat betreft euthanasie (WUZ 25/7). Onze moeder leed
ondraaglijke pijnen vanwege gordelroos (92 jaar) en haar huisarts heeft op
respectvolle en zeer discrete wijze een waardig einde gemaakt aan deze
uitzichtloze situatie. Artsen worden opgeleid om de patiënt beter te maken. Des
te moeilijker is het dan om in samenspraak met de patiënt een leven te moeten
beëindigen. Ook een arts heeft zijn emoties en hij mag deze ook laten zien.

Ciel Leijendekkers,

Oosterhout

Vrijwilligerswerk

Nu de arbeidsmarkt steeds krapper wordt zullen velen hun vrijwilligerswerk gaan
loslaten, omdat men nu eenmaal liever een betaalde baan heeft. Ben benieuwd wat
er dan nog overblijft van de participatiemaatschappij. De overheid moet dan het
voormalige vrijwilligerswerk in de zorg gaan betalen.

A. Verlink, Voorhout

Verschil

Volgens SIRE moeten we jongens anders benaderen dan meisjes. Volgens de
gemeente Amsterdam moeten we het verschil juist laten varen. Wie is er nou gek
en doorgeslagen?

K. Zijlvaart, Den Haag

Eigen rechter

Een vader levert een pedofiel af bij de politie (Tel. 26/7). Zoals verwacht
laat deze de man direct weer vrij. Er moet eerst wat gebeuren, anders kunnen
zij niets doen. Tegelijk geeft de politie wel het advies niet voor eigen
rechter te gaan spelen. Een kansloos advies lijkt mij. Geen ouder die gaat
wachten tot er wat gebeurt.

M. de Nijs, Purmerend

Doorbetalen

Annemarie van Gaal (Tel. 24/7) moet weten dat als je in het buitenland gaat
wonen, je vrijwillig je AOW-premie kunt doorbetalen. Een hoge premie,
toegegeven, maar in het buitenland verdien je meer. Wij hebben van 1976 tot
2001 vrijwillig betaald en krijgen onze volle AOW. Wij hebben nooit aanspraak
gemaakt op voorzieningen. Beide kinderen hebben een universitaire opleiding
gevolgd, zonder enige studiefinanciering.

Pamela Freelink

Hollanders

Airbnb gasten in Amsterdam kunnen naast het huren van een kamer of appartement
nu ook uitjes boeken. Zoals twee uur lang plastic uit de gracht vissen voor 25
euro. Nadat ik van de lach bekomen was, realiseerde ik me dat dit dus de
participatiemaatschappij is waar Mark Rutte al jaren voor pleit. En de
handelsgeest is vast de VOC-mentaliteit van oud-minister president Balkenende.
Hollanders zijn en blijven echte Hollanders. En de toerist heeft de keuze.

Wilma Beskers,

Borculo

LOAD-DATE: 26 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              81 of 178 DOCUMENTS



                                  De Telegraaf

                              25 juli 2017 dinsdag
                                 Gehele Oplage

Geluk een kwestie van tijd

SECTION: BINNENLAND; Blz. 007

LENGTH: 697 woorden


Vrije uren zijn veel belangrijker dan materiële zaken

Niet een nieuwe spijkerbroek en een grotere tv, maar meer tijd maakt mensen
gelukkiger. Toch geven we bijna niets uit aan diensten die ons tijd besparen.
Zonder meer te gaan verdienen, kan Jan Modaal net zo gelukkig worden als de
gemiddelde miljonair, stelt econoom Paul Smeets van Maastricht University.

In een appartementje in het centrum van Maastricht, om de hoek van waar hij
werkt, woont Paul Smeets, onderzoeker op het gebied van geld en geluksgevoel
aan de plaatselijke universiteit. Hij had ervoor kunnen kiezen om verder weg
een groter huis te nemen, geeft hij toe, „maar het positieve effect daarvan
houdt maar even aan. Mensen raken gewend aan de omvang van hun woning, maar
blijven zich ondertussen ergeren aan de drie kwartier die ze elke dag onderweg
zijn naar kantoor. Als forens verdoen ze hun tijd."

En zo zijn er meer manieren waarop we ons geld besteden aan zaken waar we niet
gelukkig van worden, zegt Smeets. Vandaag worden de resultaten gepubliceerd van
zijn onderzoek naar het uitgavenpatroon en het geluksgevoel van ruim zesduizend
Nederlanders, Amerikanen, Denen en Canadezen.

Wat blijkt: „Als je geld uitgeeft aan diensten waarmee je tijd bespaart, in
plaats van aan materiële zaken, gaat je geluksniveau gemiddeld van een zeven
naar een zevenenhalf. Om dat in perspectief te zetten: het verschil in geluk
tussen iemand met een modaal inkomen en een miljonair is ongeveer net zo groot."

Toch geeft maar één op de vijf Nederlanders geld uit aan zaken die vrije tijd
opleveren, blijkt uit de ruim tweeduizend enquêtes die Smeets in eigen land
verzamelde. „Veel mensen kopen liever een grotere televisie. Dat is zo'n beetje
het slechtste wat je je geluksgevoel kunt aandoen, maar in een winkel heb je
een verkoper die je vertelt hoe goed een bepaald product wel niet is. Het is
moeilijk om te bedenken hoe een aankoop uitpakt, en gemakkelijker om aan een
verkooppraatje toe te geven. Tegelijkertijd denken we allemaal dat we tijd
genoeg hebben, maar raken onze agenda's vol."

Meer vrije tijd leidt in theorie tot minder stress. Maar: „We hebben de
afgelopen decennia allemaal meer vrije tijd gekregen en juist méér stress,
minder het idee dat we onze eigen tijd kunnen indelen. Geld en goederen zijn in
onze samenleving niet schaars meer, tijd is dat juist wel."

Met die kostbare vrije tijd moeten we dus beter omgaan. „Het gaat niet om de
hoeveelheid vrije tijd", zegt Smeets. „Miljonairs en Jan Modaal hebben ongeveer
evenveel vrije tijd. Het verschil is dat rijken hun vrije tijd anders indelen.
Ze gaan sporten, doen vrijwilligerswerk of besteden meer tijd aan een hobby. De
rest gebruikt diezelfde vrije tijd om uit te rusten, bijvoorbeeld voor de
televisie, en wordt daar minder gelukkig van."

Want het blijft om de een of andere reden not done om het schoonmaken van je
huis uit te besteden, of om je eten te laten bezorgen in plaats van zelf te
koken, stelt de econoom. „Ik vind dat vreemd: als je een broek van honderd euro
aanschaft, krijg je daar allerhande complimenten over. Maar als je diezelfde
honderd euro uitgeeft aan iemand die acht uur komt schoonmaken, kijken mensen
je daarop aan."

Smeets heeft wel een idee waar die houding vandaan komt. „Zelf heb ik een
poetsvrouw. Ik vroeg een collega die wel zelf zijn huis schoonmaakte waarom hij
dat deed. Hij antwoordde dat hij dat toch zelf wel kon, dat hij daar niemand
voor nodig had. Bovendien had hij zijn hele leven, ook toen hij nog geen geld
voor een werkster had, zelf gepoetst. Wij mensen zijn ook enorme
gewoontedieren. Maar gelukkiger wordt men dus als dat soort klusjes wel worden
uitbesteed."

Inmiddels heeft de collega, op aanraden van Smeets, wél een schoonmaakhulp in
huis gehaald. „Hij wil niet meer anders." En Smeets zelf? „Ik ben me na dit
onderzoek nóg bewuster van de emotionele waarde van tijd. Ik overweeg serieus
om vaker maaltijden te laten bezorgen. En toen ik in Californië een pretpark
bezocht, heb ik voor tweehonderd dollar een extra kaartje gekocht. Mocht ik
voorbij de rijen bij alle attracties lopen. " Lachend: „En nóg kwam ik tijd
tekort!"

'Mensen wennen aan grote woning'

LOAD-DATE: 24 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              82 of 178 DOCUMENTS



                                  De Telegraaf

                              21 juli 2017 vrijdag
                                 Gehele Oplage

Weinig fiducie in formatie

SECTION: WATUZEGT; Blz. 012

LENGTH: 556 woorden


Stemmers: Coalitie VVD, CDA, D66 en CU zit er niet lang

Er is geen nieuw kabinet voor het einde van de zomer. Dat denkt ruim driekwart
van de stellingdeelnemers. Eergisteren lasten de onderhandelaars van VVD, CDA,
D66 en CU een pauze in van twee weken voor vakantie en zij waren goed geluimd.

De formatie van een nieuw kabinet duurt nu al vijf maanden. Ruim driekwart van
de respondenten had wel verwacht dat het zo lang zou duren. Er is onvrede, en
niet alleen over de lengte van het formatie: „Het blijft een schandalige
vertoning. Als je de tweede partij van Nederland aan de kant zet, dan kun je
niet meer spreken over democratie." Een ander, die ook denkt dat het met de PVV
sneller was gegaan: „Ik vind dat de grootste partijen verplicht zijn een
kabinet samen te stellen."

Inmiddels regeert het demissionaire VVD/PVDA-kabinet gewoon door. De ene helft
van de deelnemers vindt dat Nederland daardoor prima functioneert, de andere
helft niet. „Straks gaan we het record van België nog verbreken", merkt een
stemmer cynisch op. „Dan kunnen ze nog even doorgaan met de afbraak van het
land." De zuiderburen deden er in 2010 en 2011 541 dagen over om een kabinet te
formeren. Een andere stemmer vindt het wel best. „België heeft in die tijd nog
nooit zo goed gefunctioneerd."

Toen de onderhandelaars uit elkaar gingen, hadden ze een 'goed gevoel' over de
voortgang. Dat goede gevoel heeft een heel grote meerderheid van de stemmers
niet over de formatie. Een stemmer verwacht toch wel dat Rutte III er toch echt
aan zit te komen. „Als ze nu denken dat ze op vakantie kunnen gaan, dan zijn de
zwaarste discussies geweest. Ik verwacht wel dat het kabinet er snel komt na
het reces."

Televisiekijkers troffen Rutte, Pechtold, Buma en Seegers aan in
vrijetijdskleding in het Johan de Witthuis, in plaats van in de Stadhouderszaal
waar de besprekingen traditioneel plaatsvinden. De meeste stemmers denken niet
dat deze verandering van decor de voortgang zou hebben bespoedigd. Tijdens het
hele formatieproces komt er maar weinig informatie naar buiten over wat er
binnenskamers gebeurt. Veruit de meeste stemmers vinden dat we eigenlijk meer
recht zouden moeten hebben op informatie. „Achterkamertjespolitiek", zo noemen
enkelen deze gang van zaken.

De helft van de respondenten vindt Gerrit Zalm tot nu toe geen goede
informateur. Opvallend is dat een derde van hen niet weet of Zalm de klus zal
klaren. Veel vertrouwen geniet hij niet. „Onder zijn ministeriële gezag konden
de financiële crisis en de woekerpolissen ontstaan. Daarom valt er bij de
gewone burgers weinig goeds van hem te verwachten." En: „Hij heeft Nederland al
eerder bedonderd bij het omwisselen van de gulden naar de euro."

In een persconferentie liet VVD-coryfee kwaliteit belangrijker te vinden dan
tijd. Dat vinden de meeste stemmers ook wel. „Dat ze zorgvuldig te werk gaan,
is misschien voor de buitenwereld vervelend, maar verder helemaal goed. Met het
oog op de krappe meerderheid straks moeten ze alle dossiers grondig doorspitten
om tijdens de rit niet voor verrassingen te komen te staan.

Een kabinet van VVD, CDA, D66 en ChristenUnie geniet weinig vertrouwen. Niemand
gelooft ook dat zo'n kabinet de rit uitzit. Het beste alternatief, volgens de
meesten, is dat VVD en CDA gaan praten met de PVV.

Negeren PVV 'schandalige vertoning'

LOAD-DATE: 20 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              83 of 178 DOCUMENTS



                                  De Telegraaf

                             20 juli 2017 donderdag
                                 Gehele Oplage

Methode Mexico in drugsscene Brabant

SECTION: BINNENLAND; Blz. 009

LENGTH: 939 woorden


De Brabantse misdaadscene is van oudsher keihard. Autochtone Brabantse
criminelen zijn niet van die praters. Als een onderwereldconflict moet worden
beslecht, grijpen ze nogal snel naar wapens. Het aantal afrekeningen in het
criminele circuit is groot beneden de rivieren.


Politie en Openbaar Ministerie proberen al een paar jaar de criminaliteit in
Zuid-Nederland te beteugelen maar het is een strijd met veel valkuilen. Vooral
de georganiseerde hennepteelt en de productie van synthetische drugs als xtc en
speed zorgen voor hoofdbrekens. Aan deze handel hangt zo'n lucratief
verdienmodel, dat veel criminele groepen proberen een graantje mee te pikken.
Het gaat dan om leden van beruchte woonwagenfamilies, motorbendes en Turkse
misdaadorganisaties.

Ze bedienen zich van Mexicaanse methodes: vijanden worden  ontvoerd, gemarteld,
vermoord en in stukken gehakt of onder het asfalt  verborgen. Talloze
drugsmiljoenen worden witgewassen in de lokale economie,  waardoor 'gewone
burgers' en veel middenstanders financieel voordeel hebben van  de criminele
handel. De natuurlijke Brabantse aversie tegen al te veel  overheidsbemoeienis
doet de morele druk om dit misdaadgeld te laten liggen geen  goed. Om de
illegaal verkregen vermogens wit te wassen staat een leger  'facilitators'
klaar; makelaars, notarissen en advocaten weten wel raad met die  zwarte euro's.
Sinds een paar jaar is hoofdofficier van justitie Charles van  der Voort van het
parket West-Brabant/Zeeland een van de stuwende krachten  achter de aanpak van
deze faciliterende motor van de drugseconomie. Hij leidt  een soort mijnenjager,
die her en der gevaarlijke elementen uit zee plukt.  Foute advocaten
bijvoorbeeld, zoals de eerder dit jaar gearresteerde Jan Piet  van R. Dat is de
raadsman die de voormalige leider van No Surrender Klaas Otto  op de loonlijst
had staan en bij een huiszoeking verdovende middelen en  onderdelen van een
drugslab in zijn pand had. Toen Van R. de recherche op  bezoek kreeg, vrat hij
razendsnel zijn aantekeningen op alsof het om velletjes  snoeppapier ging.
Dinsdagavond was het opnieuw raak. De Brabantse advocaat Bart  V. werd door een
arrestatieteam ingerekend vanwege verdenkingen van drugs- en  wapenhandel. De
strafpleiter was al geschorst maar kan als hij schuldig wordt  bevonden zijn
toga definitief aan de wilgen hangen. Advocaten als Van R. en V.  zijn geen haar
beter dan corrupte politiemensen of douaniers, die samenwerken  met de
drugsmaffia. Ze kunnen niet hard genoeg worden gestraft. Hetzelfde geldt  voor
leden van motorclubs, die zo langzamerhand denken dat de wereld om hen  draait.
Afrekeningen, afpersingen, bedreigingen en mishandelingen zijn in dit  milieu
aan de orde van de dag. Sommige chapters schromen niet burgemeesters,
wethouders of ambtenaren te intimideren als ze hun zin niet krijgen. Ook in dit
soort gevallen laten advocaten of andere raadgevers zich voor een karretje
spannen. De Brabantse aanpak om dit soort ondermijnende criminaliteit te
bestrijden verdient alle steun.

Zo'n vijftig kilometer verderop, in de Rotterdamse haven, zijn de problemen van
heel andere aard. Ook daar is ondermijnende criminaliteit, maar niet door
advocaten of notarissen. Het rapport 'Gebiedsscan District Zeehavenpolitie',
waar de Telegraaf de hand op wist te leggen, zou het script van de misdaadfilm
Contraband kunnen zijn. Criminelen die onder toeziend oog van havenpersoneel
drugs uit containers halen, dertien drones die raffinaderijen en
containerterminals bespioneren en smokkelaars die 86 miljoen sigaretten het
land binnenvoeren; De haven van Rotterdam is zo lek als een mandje. Hackers
krijgen toegang tot de computers van havenbedrijven en kunnen zo 'uithalers'
aansturen, die gericht containers van gesmokkelde cocaïne ontdoen. Een van de
bedrijven constateerde zelf dat de eigen computers waren gehackt maar deed uit
vrees voor negatieve publiciteit geen aangifte. De politie stelde een lijst
samen met de namen van honderdtachtig uithalers. Ze blijken te beschikken over
pasjes of rijden rond in auto's van havenmedewerkers die wel op het terrein
mogen zijn. De zeehavenpolitie ontdekte zelfs een type terreinwagen in de
haven, dat door de beveiliging wordt gebruikt. Een sticker met het naamlogo
bleek nep. Het is goed dat de zeehavenpolitie voor het eerst duidelijk maakt
voor welke enorme uitdagingen opsporingsdiensten in de Rotterdamse haven staan.
Een van 's werelds grootste havens is een vrijplaats voor de drugsmaffia
geworden, zo lijkt het. De geschetste situaties in Brabant en Rotterdam
verschillen nogal van elkaar, maar de problematiek in de haven heeft zijn
uitwerking in het drugsmilieu in zuidelijker regio's. De partijen coke die
ongehinderd ons land binnenkomen, moeten worden gedistribueerd. Dat gebeurt
deels door de criminele organisaties die ik aan het begin van deze column
benoemde. Zo is de cirkel in feite weer rond. Door het onbelemmerd invoeren van
coke via de haven van Rotterdam, verdienen drugsbendes miljoenen maar voeren
zij een harde onderlinge strijd om marktaandelen te behouden. De winsten worden
witgewassen via geheimhouders als advocaten en notarissen of makelaars.
Crimefighters als Charles van der Voort of de chef van de zeehavenpolitie,
onder wiens verantwoordelijkheid het alarmerende rapport werd opgesteld, mogen
geen roependen in de woestijn zijn. Ze verdienen brede maatschappelijke steun
om corruptie en ondermijning te bestrijden.

Reacties of tips? Mail naar: jvdheuvel@telegraaf.nl

In verband met de vakantie verschijnt mijn volgende column weer op 24 augustus.

'Facilitators' weten raad met zwarte euro's

LOAD-DATE: 19 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              84 of 178 DOCUMENTS



                                  De Telegraaf

                             20 juli 2017 donderdag
                                 Gehele Oplage

Als goden in marmer

SECTION: CULTUUR; Blz. 010

LENGTH: 616 woorden


Museum Beelden aan Zee toont kritisch realisme van Zhang Dali

China kent 300 miljoen arbeiders, die als nomaden van klus tot project door het
land trekken. Ze doen slechtbetaald, soms gevaarlijk, maar altijd zwaar en
uitputtend werk. Veel waardering van hun meer gefortuneerde landgenoten krijgen
ze niet. Ze behoren tot het laagste volk.

Kunstenaar Zhang Dali (1963) - zelf opgegroeid in een familie van arbeiders uit
een hogere klasse - heeft compassie met de allerarmste mannen en vrouwen. Hij
verbeeldt hen, naakt en met de ogen gesloten, in fonkelwit marmer. Een kostbaar
materiaal dat in de klassieke kunstpraktijk alleen voor beelden van helden en
goden werd gebruikt.

In museum Beelden aan Zee in Scheveningen staan de marmeren beelden in de volle
zon op het terras. Sommige arme drommels liggen op de grond te rusten, eentje
zit zelfs gehurkt te poepen, anderen staan er wat moedeloos en verloren bij.
„Ze hebben hun ogen gesloten omdat ze dromen", zegt Zhang Dali. „Waarover? Dat
weet ik niet. Een beter leven? Misschien."

De Chinese graffitikunstenaar en beeldhouwer is al vanaf het begin van zijn
loopbaan kritisch ten opzichte van het Chinese regime. „Ik heb de kunstacademie
in Peking gevolgd. Na mijn afstuderen is mij een atelier van de staat
aangeboden. Maar die heb ik geweigerd. Ik ben al dertig jaar een onafhankelijk
kunstenaar", stelt hij trots.

In zijn jonge jaren zag hij de extreme kanten van het communistisch regime. Zo
werd zijn complete familie, die werkzaam was in een fabriek die
oorlogsvliegtuigen ontwikkelde, gedwongen te verhuizen van zijn geboorteplaats
Harbin in het noorden van China naar het zuiden. „Tegenwoordig is er het andere
uiterste. De markt regeert in China. Alles draait om zaken doen en geld
verdienen. Dat leidt ook tot vreselijke uitwassen."

Dali maakte in zijn vaderland aanvankelijk vooral naam als graffitikunstenaar.
Met een spuitbus tekende hij de contour van zijn eigen gezicht op half
gesloopte oude huizen die moesten wijken voor, vaak megalomane
stadsvernieuwingsprojecten. Vervolgens hakte hij die kop uit in de muur, zodat
we letterlijk door het hoofd van de kunstenaar naar de nieuwe ontwikkelingen
kunnen kijken. Brengen die wolkenkrabbers ons een betere toekomst?, vraagt Dali
zich hardop af.

Zijn kritisch realisme is overduidelijk een aanklacht. Kijk maar naar de
afgietsels van gewone mannen en vrouwen, die worden overmeesterd en verslonden
door de Chinese draak. De in brons gegoten beelden, getiteld Kus van de Draak
of Drakendroom, zijn niet mis te verstaan. Toch laten de autoriteiten hem
veelal ongemoeid, al wordt ook Dali in de gaten gehouden en is hij weleens
opgepakt en verhoord.

Hij uit zijn kritiek echter poëtisch en diplomatiek. Anders dan de
wereldberoemde dissident en kunstenaar Ai Wei Wei steekt Dali nooit een
middelvinger op naar het regime. „Schreewen helpt niet. In China draait alles
om overleven. Als kunstenaar kan ik het meeste betekenen als ik mijn boodschap
subtiel verpakt, dan draai ik het langste mee en kan ik de meeste mensen
bereiken", zegt hij.

Hoogtepunt van de tentoonstelling Body and Soul in Scheveningen is ongetwijfeld
de installatie van verroeste steigerpijpen, die als een duistere wolk in de
grote zaal van Beelden aan Zee hangt. Eenmaal dichterbij gekomen, zie je dat de
ijzeren staven als spiesen de naakte afgegoten lichamen van echte mensen
doorboren. Het is Dali's hartverscheurende commentaar op de erbarmelijke
omstandigheden waarin goedkope Chinese arbeidskrachten, de zogenaamde urban
peasants, dagelijks moeten werken.

Body and Soul van Zhang Dali is te zien tot en met 8 oktober in Beelden aan Zee
te Scheveningen.

Compassie met de gewone man

LOAD-DATE: 19 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              85 of 178 DOCUMENTS



                                  De Telegraaf

                             12 juli 2017 woensdag
                                 Gehele Oplage

Veel mis in de zorg

SECTION: WATUZEGT; Blz. 017

LENGTH: 75 woorden


Wie jagen nou eigenlijk de premies van de zorgverzekeringen omhoog? Als ik lees
dat meer dan 500 medisch specialisten in Noord-Nederland ca. EUR 350.000 per
jaar krijgen, wat is dan het nut van die zogeheten balkenendenorm? Ook sommige
geneesmiddelen moeten hier meer dan EUR 100.000 kosten, terwijl je in het
buitenland een derde betaalt voor dezelfde medicatie. Zo ook het eigen risico.
Winst maken over de rug van Jan met de Pet.

H.J. Slot, Yde

LOAD-DATE: 11 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              86 of 178 DOCUMENTS



                                  De Telegraaf

                              8 juli 2017 zaterdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 911 woorden


BRIEVEN

Factuurtje

De vlag kan uit! Na jaren van afwezigheid mag Nederland weer aanschuiven bij de
G20-conferentie, tot meerdere glorie van volk en vaderland en Rutte, hoezee! En
toch bekruipt mij onwillekeurig, tegen beter weten in uiteraard, het
donkerbruine gevoel dat er weer een piepklein factuurtje op ons ligt te wachten
dat met spoed voldaan dient te worden.

R.F. Meihuizen

Herdenking

Het tast de soevereiniteit van ons land aan indien Turken een mislukte
staatsgreep in Turkije hier herdenken. Laat alle Turken naar hun eigen land
gaan om dit te doen. Een vreedzame demonstratie tegen Erdogan in Turkije wordt
aldaar met grof geweld uiteen geslagen en mensen worden opgepakt.

H. de Greef

Kartel

Nausicaa Marbe breekt een lans voor Marcouch, maar wat ik niet begrijp is dat
aan de PvdA, inmiddels een splinterpartij, zoveel hoge functies worden
toegewezen. De uitslag van de laatste verkiezingen is toch duidelijk? De kiezer
wil geen PvdA meer. Het zoveelste bewijs dat er niet naar de kiezer wordt
geluisterd. Is dit wat Baudet bedoelt met partijenkartel?

H. Lugthart, Amstelveen

Prikkel

Wat jammer dat Jan Smit zoveel negatieve reacties heeft gehad met betrekking
tot zijn bijdrage in het gesprek met mevrouw Klijnsma over de
bijstandsuitkeringen. Hij sloeg, wat mij betreft, de spijker op zijn kop! Jan
heeft in het verleden en zal in de toekomst ook dingen moeten doen die hij niet
altijd als leuk zal ervaren. Ik heb zelf drie volwassen zonen en zal ze in
alles stimuleren om hun handen te laten wapperen om in hun eigen behoeften te
voorzien. Ook al past dat niet in hun 'droombaan'. Als die baan voor hen is
weggelegd komt ie op den duur toch wel, daar is doorzettingsvermogen en
misschien wat geluk voor nodig!

Judith Oudsen

Bijstand

Er komen steeds meer mensen in de bijstand. Het is nuttig om goed uit te zoeken
hoe dat precies komt. Tegelijkertijd zijn er veel vacatures en er komen er
dagelijks bij. Het nieuwe kabinet moet vol inzetten op het verlagen van de
kosten van arbeid en aansluitend de uitkeringen verlagen. Het moet niet
moeilijk zijn om de mensen voor wie we een goed vangnet willen, chronisch
zieken en mogelijk nog anderen, eruit te filteren. Nu zie ik om mij heen veel
mensen met een uitkering die volop aan het klussen zijn. Op kosten van ons
allen.

J. Koopman, Steenbergen

Dapper

Was was Tijn dapper. Hij heeft zoveel goeds gedaan voor lotgenootjes die ook
getroffen zijn door die vreselijke hersenstamkanker, door geld in te zamelen
voor onderzoek. Buiten deze prachtige inzamelingsactie wordt er mijns inziens
nog veel te weinig geld uitgetrokken door de overheid voor onderzoek naar
hersenkanker.

Louis Hofman,

Amsterdam

Impact

Arme Tijn. Wat een geweldig jochie! Meermalen heeft hij met zijn acties mij tot
tranen toe geroerd. Een voorbeeld voor de samenleving. En nu is het woord aan
de burgemeester van Breda om er voor te zorgen dat hem postuum een
onderscheiding wordt verleend. Niet zo maar eentje, maar een hoge, die eer
betekent voor de maatschappelijke impact van zijn acties. Die Tijn de eer
aandoet die hem toekomt.

Fred Vos, Middelburg

Rek

Loze beloften en ook is de rek bij Jan Modaal eruit (Tel. 6/6). Op het
hoogtepunt van de bankencrisis moest als noodmaatregel de BTW 2% omhoog.
Participatie werd nodig, meer eigen risico, meer flexwerk en marktwerking op de
huizenmarkt werden 'onvermijdelijk'. Alles werd zo flink duurder. Voor
'lijdende' internationale bedrijven werd via geheime afspraken het
belastingtarief sterk verlaagd. We hebben al jaren het kwartje van Kok, nu weer
de 2% van Rutte. Meer loze beloften of wordt deze noodingreep wel teruggedraaid
als een 2% koopkrachtverbetering voor Jan Modaal?

H. Steehouwer

Stalbranden

4000 varkens verbrand in Heeswijk-Dinther (Tel.nl, 6/7). Elke week brandt er
ergens wel een stal af met weerloze dieren erin. Wordt het geen tijd boeren te
verplichten stallen te beveiligen tegen brand, voordat er weer zo nodig
uitgebreid moet worden met nog een stal erbij?

Astrid Looymans

Herhalingen

Hoera, het is weer zomer. Het herhalen van herhalen is aan de orde van de dag
en de dik betaalde BN'ers hebben weer drie maanden vakantie. Hoezo tv-plezier?

Y. Meijer, Egmond

Kassa

Een supermarkt zonder kassa. Dan kunnen we sneller onze boodschappen doen.
Heeft u daar echt behoefte aan? Zijn we echt massaal zo gejaagd? Willen wíj van
de kassière af? Of is het vooral de directie van de supermarkt die dat wil? Ik
heb in ieder geval liever (een baan voor) de kassière! Volgens mij ben ik zeker
niet de enige. Ik vind het een slecht en onnodig idee en ga de supermarkt
zonder kassa boycotten. Ik hoop dat ik daarmee ook niet de enige zal zijn.

Pierre van de Leur, Cuijk

Tehuis

Gelukkig zijn er nog behoorlijk wat verzorgingstehuizen die aan de maat
presteren (WUZ, 6/7). Tegelijkertijd moet men lezen dat de overheid jaarlijks
extra 435 miljoen euro wil gaan uitgeven om slecht presterende verpleegtehuizen
te helpen. Deels zal een en ander noodzakelijk zijn om iets aan het tekort aan
verplegend personeel te doen, maar deels wordt de slechte prestatie ook
veroorzaakt door de beleidsvoering. Er zijn verzorgingstehuizen waarbij de
directie de bewoners met naam en toenaam kent en de bewoners stimuleert om zo
zelfstandig mogelijk te zijn. Wordt het niet hoog tijd dat de overheid resp.
het parlement overgaat tot een wettelijke regelgeving waarin vastgelegd is waar
een juist functionerend verzorgingstehuis aan moet voldoen?

Ge Lemmens, Valkenburg

LOAD-DATE: 7 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              87 of 178 DOCUMENTS



                                  De Telegraaf

                              7 juli 2017 vrijdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1054 woorden


BRIEVEN

Verlichting

Het demissionaire kabinet duikt voor lastenverlichting, ondanks eigen afspraken
daarover (Tel. 6/7). De enige verlichting die ik merk is mijn boodschappentas.

Johan Arentshorst,

Woerden

Niet moeilijk

Het hoeft allemaal niet zo moeilijk te zijn. BTW verlagen, eigen risico
afschaffen en de belasting op energie, die de pan uitrijst, verlagen. Zo
profiteert iedereen evenveel van belastingverlagingen. Deze regering maakt
alles extra moeilijk.

T. van Engelen,

Alphen aan den Rijn

Klantvriendelijk

Onze bijna 130-jarige grootgrutter Albert Heijn gaat experimenteren met een
winkel zonder kassa's (Tel. 6/7). Er zijn nog heel wat verschillende
supermarktklanten in onze samenleving die geen gebruiker zijn van een
mobieltje. De oorzaak daarvan is heel divers. Het zou prettig zijn als voor
deze soms kwetsbare mensen ook een gepaste oplossing gevonden wordt, zodat zij
zonder nadelige problemen zelf hun boodschappen kunnen blijven doen.

N. Molenaar-Hazenberg

Rechtssysteem

Met veel compassie verkondigt de minister van Veiligheid en Justitie dat de
daders van de MH17-ramp in Nederland zullen worden vervolgd. Dit omdat het
Nederlandse rechtssysteem van goede kwaliteit en beproefd is. Er zijn
Nederlanders met een andere mening. Ik noem Julio Poch, de verkeersvlieger die
door het zo beproefde Nederlandse systeem werd uitgeleverd aan Argentinië, waar
hij inmiddels acht jaar in voorarrest zit en waar hem levenslang boven het
hoofd hangt.

Peter Borst, Beverwijk

Nee

Lodewijk Asscher heeft vast bijles gekregen van Emile Roemer. Uitgangspunt:
'Hoe zeg ik overal nee tegen.' Ach ja, een kat in het nauw maakt rare sprongen.

Fred Slobbe, Zwaag

Weggegooid geld

Bijna 90 miljoen weggegooid geld voor een ict-mislukking. Hoeveel mensen die
zorg behoeven, had je hiermee kunnen helpen? En de uitvoerders van het project?
Een baantje als minister van Financiën of misschien in de 'niet kunnen
rekenen-Kamer'?

Jan van den Oever

Praatpalen

Het praten over praatpalen maakt een hoop goed. Zeker omdat er de laatste jaren
zo weinig in gepraat werd.

J.L.A. van Ruiten,

Sassenheim

Waarde diploma

De middeninkomens hebben het moeilijk (Tel. 6/7). Het gaat dan om mensen met
een mbo-opleiding die onder meer hun opleiding hebben zien devalueren. Anno
2017 behoren ook mensen met hbo of universiteit tot de flexwerkende
middeninkomens die de waarde van hun diploma fors hebben zien dalen.

R.M. Duijne, Almere

Rek eruit

De rek is eruit bij Jan Modaal (Tel. 6-7). Er is nog nooit enige vorm van rek
geweest. Ons belastingstelsel is zo ingericht dat hoe harder je werkt des te
minder je overhoudt. De maatschappelijke lasten zijn zo hoog dat het water je
voortdurend aan de lippen staat. Zakt het water een beetje, dan komt er een
nieuwe maatregel uit Den Haag.

Jos Huisman

Bijstand

De kritiek die Jan Smit naar staatssecretaris Klijnsma uit over het versoepelen
van regels voor de bijstand is een logische en normale reactie. In mijn
omgeving zie ik jonge mensen die het wel oké vinden een bijstandsuitkering te
ontvangen. De kleinerende reactie van mevrouw Klijnsma, dat Jan te kort door de
bocht gaat, geeft mijns inziens aan dat ze het niet op prijs stelt kritiek te
krijgen. Klijnsma toonde een neerbuigende houding naar Jan Smit. Jan bravo,
haar collegae zouden zulke vragen moeten stellen.

Ger Mar

Zomerreces

De Tweede Kamer is zich aan het voorbereiden op het zomerreces. Spelletjes
worden uit de kast getrokken. Mens Erger Je Niet is favoriet. Ook het Zwarte
Piet-spel doet mee met Geert Wilders als eeuwige Zwarte Piet. Een nieuw
monopolyspel met banen in plaats van straten bevalt de PvdA wel en tijdens de
formatie is kwartetten favoriet. Maar het spel 'Hoe gaat Nederland het doen de
komende jaren' blijft ongebruikt in de kast.

Viola Post

Drugs

Sigarettenautomaten moeten uit het zicht verdwijnen en ook komt er een verbod
op verkoop in de winkels. Waarom wordt drugshandel gedoogd en wél toegestaan?
Heeft dit geen grotere prioriteit?

Leonie Walschot Goossens

Wedloop

Natuurlijk komt er vanuit de luchtmacht nu de eis om meer toestellen.
Belastinggeld genoeg. Volgende week komt de landmacht met de eis om meer tanks.
Dit alles komt omdat de marine geld schijnt te krijgen voor onderzeeërs en dan
wordt het voor de jongens en meisje een wedloop. Als zij wat krijgen, dan
willen wij ook wat. Zo voorspelbaar allemaal, maar wel kostbaar en over de rug
van de belastingbetaler.

J v Reenen

Franse slag

De zogenaamde vernieuwer president Emmanuel Macron van Frankrijk wil niet
tornen aan de maandelijkse verhuizing van Brussel naar Straatsburg en vice
versa. Deze miljoenen kostende klucht is te eervol voor Frankrijk om hier
verandering in aan te brengen. Waar haalt deze president de arrogantie vandaan
om te denken dat Frankrijk altijd op de eerste plaats komt?

B. Sterk,

Nederhorst den Berg

Criminelen

Mooi dat voor het Kamerreces nog even bekend wordt gemaakt dat 480 criminele
vreemdelingen het land worden uitgezet. Goed gedaan! Na het reces komen we
erachter dat door het tekort aan politie, rechters en vakantie op het
departement van Justitie er weer duizend nieuwe criminelen ons land zijn
binnengekomen. Moeten we tot juli 2018 wachten op de volgende mededeling dat er
weer 480 criminele vreemdelingen zijn uitgezet? De overigen tellen dan niet
meer mee.

K.A. Gaemers, Roosendaal

Clownesk

De fenomenale column (Tel. 6/7) van Rob Hoogland toont weer eens de
ongeloofwaardigheid aan van 'de politiek'. De baantjescarrousel maakt zelfs
overuren. Naar kwaliteit, een optelsom van kennis en kunde, wordt niet gekeken.
Men heeft het over de benodigde 'bestuurlijke ervaring'. Die heeft de
voorzitter van de plaatselijke Oranjevereniging ook, maar die wordt 'never
nooit' burgemeester.

Henk Mulder

Turkije

De Nederlandse organisatie HIVOS heeft een training georganiseerd in Turkije.
Je moet wel heel naïef zijn of boter op je hoofd hebben om dit juist dáár te
organiseren. Dit geldt eveneens voor de deelnemende mensenrechtenactivisten,
die daar nu gearresteerd zijn.

L. Dolle, Leidschendam

Macht

De Tweede Kamerverkiezingen waren voor de PvdA een sof. Vanuit hun positie te
prijzen is dat men zich vervolgens terugtrekt op het tweede en derde echelon en
in een razendsnel tempo mensen benoemt, c.q. laat benoemen. Want de macht dient
uiteraard zoveel als mogelijk te worden behouden.

JEMM van Erp,

Assen

LOAD-DATE: 6 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              88 of 178 DOCUMENTS



                                  De Telegraaf

                             6 juli 2017 donderdag
                                 Gehele Oplage

Rek eruit bij Jan Modaal

SECTION: BINNENLAND; Blz. 006

LENGTH: 795 woorden


Minder toeslagen, meer werken en zorgen, tussen wal en schip op woningmarkt

De veerkracht van de middengroepen wordt getest. Het is maar deels in de
cijfers te zien, maar je hoort het vooral in gesprekken", zegt Monique Kremer
van de Wetenschappelijke Raad voor het Regeringsbeleid. De WRR, een van de
belangrijkste adviseurs van politiek Den Haag, waarschuwt: die veerkracht houdt
een keer op.

'De pijlers onder de middenklasse zijn een beetje wankel geworden", zegt
Kremer, bijzonder hoogleraar actief burgerschap en samensteller van een
gisteravond gepubliceerd rapport over de 'stabiele, maar kwetsbare'
middengroep. „Als je grof kijkt gaat het goed, maar zoom in en je ziet
problemen en onzekerheid. Deze grote groep -- 60 tot 65 procent van 25- tot
65-jarigen -- leeft in toenemende mate met een optelsom van onzekerheden."

Medesamensteller van het rapport Godfried Engbersen, hoogleraar sociologie aan
de Erasmus Universiteit Rotterdam, somt die onzekerheden op: „De waarde van een
opleiding is minder geworden. Je krijgt een minder hoog beroep voor je
mbo-diploma. Beroepen verdwijnen, bijvoorbeeld door de opkomst van ict.
Professionals waar wél vraag naar is, zoals verplegers, krijgen een lager
inkomen of moeten werken met een flexibel contract. De versobering van sommige
stelsels, zoals de toeslagen, raken de middenklasse ook."

Het gevolg, zegt Engbersen: „Mensen moeten nu ineens vol op de pedalen om bij
te blijven, terwijl ze vroeger rustig konden doorfietsen. Mensen hebben vaker
twee inkomens nodig om hun positie te kunnen handhaven, moeten werk en
zorgtaken combineren, en meer zelfredzaamheid aan de dag leggen."

„Ze hebben het gevoel geen grip op hun toekomst te hebben", vult Kremer aan.
„Daarin gaat de middengroep op de lagere sociale klassen lijken, en dat is niet
positief voor een samenleving." Engbersen: „Hun optimisme, hun veerkracht,
heeft ze tot nu toe op de been gehouden, maar bij een deel van de middengroepen
maakt dat plaats voor fatalisme. Het verdwijnen van de veerkracht is een
economische, en ook een politieke bedreiging. Uiteindelijk kan die nieuwe
kwetsbaarheid zelfs leiden tot een stijging van het aantal burn-outs in de
middengroep."

Nieuw zijn de inzichten van de WRR niet, reageert vicevoorzitter Mariëtte
Patijn van vakbond FNV. „Wij zien dit al jaren, maar kregen altijd te horen:
het zijn incidenten. Zelf zagen we er een trend in, en dat bevestigt dit
rapport. De effecten van de flexibilisering op de arbeidsmarkt worden nu
zichtbaar. Wie jong is, komt al niet meer aan het loon dat bij de middenklasse
hoort, en de groep kan niet nóg een economische crisis hebben. De mechanismen
van de arbeidsmarkt en het belastingstelsel, die de flexibilisering
veroorzaken, moeten nu echt worden aangepakt."

Ook CNV-voorzitter Maurice Limmen leest in het rapport een oproep „om te
stoppen met de flexibilisering van de arbeidsmarkt. De flexibilisering slaat nu
als een uitslaande brand toe in de middengroepen, zoals in de bouw en het
onderwijs." Ook het belastingstelsel moet rekening houden met de middengroep,
vindt de vakbondsman.

„De middengroepen houden via premies en belastingen de gehele sociale zekerheid
voor een belangrijk deel in stand. Daar moet draagvlak voor blijven. Ook daarom
is het belangrijk dat middengroepen zekerheden aan dit sociale stelsel kunnen
ontlenen."

De budgetvoorlichters van het Nibud luidden in oktober ook al de noodklok over
de middeninkomens. „Die hebben meer moeite om hun woonlasten te betalen dan de
minima", aldus directeur Gerjoke Wilmink destijds. Het Nibud adviseert gezinnen
om niet meer dan een derde van hun inkomen aan woonlasten te besteden. Sommige
huishoudens zijn meer dan 40 procent kwijt.

Kremer, over het WRR-rapport: „Middengroepen zien dat de hogere inkomens hun
hypotheekrente kunnen aftrekken, en dat de lage inkomens een sociale huurwoning
en huurtoeslag krijgen. Hetzelfde geldt voor studerende kinderen: het voelt
alsof het niet meer voor hen is weggelegd. Daar hebben de mensen in het midden
wel een punt, vind ik."

Tot nu toe kreeg het onbehagen van de middengroep weinig aandacht, zegt
Engbersen, „omdat ze zichzelf konden redden, en politiek gezien in het midden
zijn gebleven. Maar nu zien we de kwestie terug in de programma's van politieke
partijen."

Die aandacht, zegt Kremer, moet worden omgezet in beleid. „De onzekerheid van
de middengroep begint nu door te dringen. Onze verzorgingsstaat houdt de
middenklasse op de been, door inkomens te herverdelen, maar de voorspelbaarheid
neemt af. Verklein daarbij de kloof tussen vast en flex, en geef aandacht voor
scholing op de werkvloer. Deze groep blijft ondersteuning nodig hebben."

'Verklein kloof vast en flex'

Waarde opleiding

minder geworden

Vaker twee inkomens nodig

LOAD-DATE: 5 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              89 of 178 DOCUMENTS



                                  De Telegraaf

                              1 juli 2017 zaterdag
                                 Gehele Oplage

Cijfers schieten tekort

SECTION: BINNENLAND; Blz. 004

LENGTH: 416 woorden


Analyse Jan-Willem Navis

Wat zeggen de vele honderden pagina's met cijfers over criminaliteit door
asielzoekers, die De Telegraaf na een beroep op de Wet Openbaarheid van Bestuur
boven water haalde? Allereerst dat de politie haar werk serieus neemt, en in
weerwil van haar eerdere opmerkingen over het 'niet registreren van
nationaliteiten of verblijfsstatus' precies in de smiezen houdt wie voor
problemen zorgen. Binnen de muren van het politiebureau zit de kramp van
politiek correct denken het handelen van de agenten gelukkig niet in de weg.

Een nadere blik in de cijfers leert dat asielzoekers relatief vaker verdacht
worden van strafbare feiten dan gewone burgers. Van alle autochtonen worden er
jaarlijks op elke 10.000 inwoners gemiddeld 77 verdacht van een strafbaar feit,
aldus het CBS. Voor asielzoekers is dit getal 200, tweemaal zoveel als het
landelijk gemiddelde van 106, maar weer minder dan de score van niet-westerse
allochtonen: 294. Op deze vergelijking is van alles af te dingen. Zo is de
onderzochte groep  asielzoekers bovengemiddeld vaak man en relatief jong, en
jonge Nederlandse  mannen worden ook vaker verdacht van strafbare feiten. Ook is
er een groot  verschil tussen verschillende groepen migranten: Syrische en
Ethiopische  vluchtelingen worden relatief gezien nauwelijks aangehouden,
asielzoekers uit  veilige landen als Marokko, Georgië en Albanië juist veel
vaker. Het gaat om opzienbarende cijfers. Tienduizend vluchtelingen met een
tijdelijke  verblijfsvergunning, die sinds eind 2014 asiel aanvroegen, worden
verdacht van  strafbare feiten. Dit is bijna een zesde van alle mensen die in
die periode  naar ons land kwamen om een veilig heenkomen te zoeken. Een bizar
hoog getal,  zeker als je bedenkt dat een strafblad gevolgen kan hebben voor het
verlengen  van de verblijfsstatus. Maar de cijfers vertellen ook veel dingen
niet. Zoals  van welke strafbare feiten deze statushouders worden verdacht.
Dit soort cijfers schreeuwt om duiding. Wie gaat in de fout, waarom? Nu zijn
verdachte statushouders in de statistieken opgenomen in de veel grotere groep
'vreemdelingen', mensen zonder Nederlands paspoort. Dat economisch gemotiveerde
migranten de gaten in de Europese asielprocedures misbruiken om hier te komen
stelen is erg, maar dat erkende vluchtelingen die de Nederlandse gastvrijheid -
en veiligheid - mogen proeven de politie zoveel werk bezorgen, is misschien nog
wel erger. Waarom moet de overheid hier zo geheimzinnig over doen?

LOAD-DATE: 30 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              90 of 178 DOCUMENTS



                                  De Telegraaf

                              30 juni 2017 vrijdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1096 woorden


BRIEVEN

Evenveel recht

Een orgaandonor schrijft dat zijn organen in elk geval niet naar een niet-donor
gaan (WUZ, 29/6). Deze op zich logische keuze kan echter niet omdat het niet
mogelijk is voorwaarden aan de ontvanger te stellen. Toewijzen van organen en
weefsels gebeurt alleen op basis van medische gegevens. Iedereen in Nederland
heeft evenveel recht op een transplantatie.   Henk Versteeg, Nunspeet

Angst

Ik begrijp de angst niet om donor te willen zijn. Er moet aan zoveel eisen
worden voldaan. Geen ziekbed, bepaalde leeftijd, donormatch. De organen moeten
in goede conditie zijn. De angst dat artsen je laten sterven om een ander het
leven te redden is grote onzin. Artsen hebben een eed afgelegd die voor iedere
patiënt geldt.   I. Zingel

Daders

Zoals gewoonlijk worden de (potentiële) daders beter beschermd dan de
slachtoffers. Waar rook is, is ook vuur. Iedere keer horen wij: zij zijn bij
ons bekend. Maar zolang zij nog niets daadwerkelijk strafbaars hebben gedaan
mag de politie niets doen omdat de wet ons beperkt. Mocht u alleen 'boem, boem,
boem' horen dan ben ik dat omdat ik met mijn vuist op tafel sla.  Wim Knaap,
Hoorn

Toffe jongens

Rob Hoogland noemt in zijn column (Tel. 29/9) de jongens van de Albert Cuyp
'toffe jongens'. Ik ben het helemaal met hem eens. Ik vind het ontroerend dat
deze lui zich zorgen maken over de gezondheid van het al wat oudere
scheldvrouwtje, omdat ze haar al een tijd niet meer hebben gezien. Amsterdam,
die grote stad, is soms net een dorp.   Monique van Heteren,     Aalsmeer

Megaboete

De NS krijgt een megaboete opgelegd. Ik vraag me af uit welk potje die betaald
gaat worden. Ik vrees voor een prijsverhoging. Ga zo door.   Chris Cats, Almere

Missverkiezing

Missverkiezing voor koeien (Tel. 29/6) in Zwolse IJsselhallen. Wordt het Klara
24 of Berha 36? Boegeroep zal niet aan de orde zijn, want Nederland loopt
internationaal voorop als het gaat om mooie runderen.  Hans te Brake, Lievelde

Bouterse

Eis tegen Bouterse zou een overwinning voor de rechtsstaat zijn. Niets is
minder waar. Een eis is nog geen veroordeling. De macht van Bouterse is in
Suriname nog steeds zo groot dat géén enkele (militaire) rechtbank de
oud-legerleiding durft te veroordelen. Bouterse en zijn verdedigers zullen
tegen die tijd weer iets nieuws uit zijn militaire baret toveren.  Jac van
Ierssel, Breda

Taakstraf

Als de eis tegen Bouterse wordt overgenomen door de rechter(s) dan denk ik dat
Bouterse zich wel voor het hoofd kan schieten dat hij zich niet in Nederland
heeft laten berechten.   J. Prins, Sliedrecht

Subsidie

Minister Kamp wil uitzoeken of het mogelijk is om windmolenparken voor de
Nederlandse kust te bouwen zonder subsidie, ( Tel. 28/06). Laat hij er dan ook
gelijk bij uitzoeken of het mogelijk is dat de windmolens ook zonder subsidie
gaan produceren? Dus alleen maar draaien met ongesubsidieerde energie. Net als
bijvoorbeeld de kerncentrale dat doen moet. Dat heet in goed Nederlands
eerlijke concurrentie.  Tim Fakkeldij, Biezelinge

Wegenbelasting

Is er nu werkelijk iemand die meent dat het overschakelen naar één Europees
wegenbelastingsysteem kan gebeuren? En dat dit dan bovendien zou inhouden dat
het huidige systeem in Nederland, inclusief de BTW-heffingen één op één
verdwijnen? Je moet wel van een heel andere planeet komen om deze melkkoeien
van onze staatsroversbende te zien verdwijnen. Dit zou betekenen dat er niet
meer wordt gekeken naar het bezit van een motorvoertuig maar slechts naar het
gebruik. Ja, maar daar gaat de Nederlandse (r)overheid niet mee akkoord.  F.
Heeffer, Uden

Geen steun

Een wetsvoorstel ingediend door Geert Wilders, wordt per definitie niet
gesteund door de rest van de Tweede Kamer. Zo werkt de democratie in Nederland.
Pieter Cobelens (oud-MIVD-directeur) zegt dat hij het verschrikkelijk vindt dat
kinderen worden vermoord door mensen, die achteraf gezien op een lijst stonden.
Het is voor de leden van de regering en van de Tweede Kamer te hopen, dat zij
of hun familie niet per ongeluk worden vermoord door iemand, voor wie het
wetsvoorstel van Wilders is bedoeld. Voorkomen is beter dan genezen.  A.K. van
der Staal,   Rilland

Chocolademelk

17 miljoen Amerikanen denken dat chocolademelk geproduceerd wordt door bruine
koeien. Wellicht zijn dit Trump-kiezers.  Ger Croesen, Den Bosch

Rijbewijs

Zojuist mijn vernieuwde rijbewijs gehaald. Ik mag nu ook op een tractor rijden
waarvan de wielen zo groot zijn dat ze niet bij mij in de kamer kunnen staan.
Maar afgelopen maand mocht ik in Griekenland niet op een brommertje van 80cc
rijden met mijn brommerrijbewijs.    A. Borgman

Socialistisch ideaal

Figuren als de rode Klaver, Asscher en Roemer moeten toch wel likkebaardend
naar Venezuela kijken. In dit land is dankzij de rooie dictators nu het
socialistisch ideaal geheel bereikt. Iedereen gelijk en dat wil zeggen:
iedereen honger, niemand medicijnen, iedereen bittere armoe. En vrijwel de
gehele beschaafde wereld kijkt zwijgend toe hoe de linkse dictator Maduro de
mensen die ondanks de honger nog de moed hebben te protesteren, door de politie
laat mishandelen.    Roelof Keijser

Overlevingskans

Het Hof stelt de Staat aansprakelijk voor de schade die nabestaanden van
moslimmannen hebben geleden na de val van Srebrenica in 1995. Maar niet de
militairen. Voorts is een 30 procent overlevingskans ingebracht om aan de
nabestaanden van Srebrenica tegemoet te komen. Een dergelijke uitspraak slaat
toch terug op onze mannen. Soms nog broekies. Hoeveel overlevingskans hadden
zij als Mladic was gaan schieten?    Ton van der Heijden,     Winterswijk

Nog gekker

De burgemeester van Weert maakt zich druk over een groep asielzoekers die niet
vervolgd wordt ondanks dat zij met oud en nieuw een uitgaansverbod hebben
geschonden. Terecht zet deze burgervader vraagtekens bij de laksheid van het
OM. Maar het kan nog veel gekker elders in Europa. In Zweden geven ze
teruggekeerde jihadisten een nieuwe identiteit, een baan en een huis om hen op
deze manier zoet te houden. Misschien moet het gewone volk dan ook maar van
zich laten horen.   R. van Putten

Chaos Schiphol

De chaos op luchthaven Schiphol bij de security check is voor een groot deel
ook de schuld van de luchtvaartmaatschappijen zelf omdat men de laatste jaren
steeds meer geld moet betalen voor ruimbagage. Het gevolg is dat iedereen alles
mee naar binnen sleept. Schaf gewoon de kosten voor een stuk ruimbagage weer af
en je bent de helft van het probleem kwijt. Dus blazen de
luchtvaartmaatschappijen wel erg hoog van de toren.   Carona de Groot-  Koeleman

LOAD-DATE: 29 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              91 of 178 DOCUMENTS



                                  De Telegraaf

                             29 juni 2017 donderdag
                                 Gehele Oplage

Strijd om 'Dubai' in Delta

SECTION: BINNENLAND; Blz. 009

LENGTH: 767 woorden


Vakantieresort voor happy few verdeelt gemeenschap

Op het eiland Schouwen-Duiveland heerst grote onrust. Emoties lopen hoog op nu
de gemeente toestemming wil geven voor de bouw van een enorm villaresort. Veel
omwonenden zijn tegen, maar hun stem wordt niet gehoord door de lokale
politiek, die kans ziet de gemeentekas flink te spekken.

In het Zeeuwse dorp Scharendijke is het stil, op het geluid van spelende
kinderen na. Vanaf de dijk kijk je uit over het Grevelingenmeer, dat zich
uitstrekt achter de Brouwersdam, onderdeel van de Deltawerken. Dit verstilde
gebied tussen Zuid-Holland en Zeeland is geliefd bij wie gesteld is op rust.
Maar voor hoe lang nog? Wordt dit rustige gebied straks overspoeld door rijken
uit de Randstad? Maakt een stelletje proleten dan de wateren onveilig, met
lawaaierige speedboten en waterscooters? Ruim 19.000 mensen steunden een petitie
tegen bebouwing in dit gebied. Toch  moet hier als het aan de gemeenteraad ligt
'Brouwerseiland' verrijzen, een luxe  resort met vakantievilla's.
Initiatiefnemer van het resort is Matthijs Zeelenberg (70), een architect uit
het nabijgelegen Ouddorp. Hij wil samen met baggerbedrijf Boskalis dertien
kunstmatige eilandjes opspuiten. Daarop moeten 325 luxe villa's komen, met
privéstrandjes en aanlegsteigers. Er is 180 miljoen euro aan investeringen
gemoeid met het project dat een beetje aan Dubai doet denken, waar de
kunstmatige Palmeilanden lonken naar rijke toeristen. De gemeente denkt dat het
resort honderden nieuwe banen zal creëren, plus een  miljoen euro aan
belastinginkomsten. Brouwerseiland richt zich niet op de gewone man. In een plan
dat een  adviesbureau in opdracht van de projectonwikkelaar opstelde, wordt
beschreven  dat het resort is bedoeld voor rijke Randstedelingen voor wie
„crisis niet  bestaat." De villa's worden verkocht voor bedragen van 6 ton tot
1,2 miljoen  euro, of verhuurd voor 3500 euro per week. Het villapark is dus
voor de 'happy few', aldus het plan: „Hier kun je een paar  dagen echt het
gevoel hebben het gemaakt te hebben, want je verblijft tussen  alleen maar
geslaagde mensen." Handig, volgens het adviesbureau, want de elite  heeft veel
behoefte aan „contact met gelijkgestemden en 'ons soort mensen'."
Brouwerseiland verdeelt de gemeenschap. „Onbegrijpelijk", zegt Henk Cooman,
eigenaar van camping De Vliedberg in Scharendijke. De VVD'er zat jarenlang in
de gemeenteraad van Schouwen-Duiveland. Hij vindt dat de lokale politiek de
ongerepte kust verkwanselt. „Je verkoopt toch niet de kip met de gouden eieren?
Wij ondernemers leven van dit gebied." Zijn partijgenoot en makelaar Tom Soeters
is juist voorstander. „We hebben  behoefte aan dit segment. Het is een uniek
stukje markt dat werkgelegenheid  biedt in een provincie die vanaf 2025 gaat
krimpen", zegt het  VVD-gemeenteraadslid. Ook bij de grootste fractie - Leefbaar
Schouwen-Duiveland, afgekort LSD - leiden de bouwplannen tot eurotekens in de
ogen. Rebecca en Rick, geboren eilanders, begrijpen er niks van. „Dit gebied ís
al  een plaatje", zegt Rebecca terwijl ze uitkijkt over het Grevelingenmeer.
„Waarom veranderen? Mooier wordt het niet!" In Scharendijke schudt inwoonster
Yvonne Vlam het hoofd: „Wij vinden het water  hier prima, maar denken ze nou
echt dat die rijken hier aan dit brakke water  willen zitten? Iedereen lacht
zich dood om het lichtblauwe water in de folder."  Rob Venrooij, tot voor kort
voorzitter van de Dorpsraad Scharendijke, is ook  tegen, maar kreeg toch ruzie
met zijn dorpsgenoten. Hij werd zelfs beticht van  het aannemen van
steekpenningen. „Van dat geld heb ik net mijn badkamer  verbouwd", grapt hij.
Toen hij informatieavonden over Brouwerseiland  organiseerde, maakten
dorpelingen hem op Facebook uit voor rotte vis. „Op een  gegeven moment is het
geëscaleerd. Na afloop van een vergadering hebben ze mijn  vrouw belaagd.
Stelletje mafkezen." Hij ziet Brouwerseiland niet zitten: „Ik  vind het heel
ingrijpend voor de omgeving. Eigenlijk ben ik principieel tegen  kustbebouwing.
Ik vind het ook te grootschalig." De christelijke gemeenschap van Ouddorp ziet
met lede ogen aan hoe ook daar het  eiland wordt overspoeld door een nieuwe
lichting toeristen, die wil dat de  winkels ook 's zondags open zijn. „Er komen
steeds meer villaparken met mensen  die onze zondagsrust verstoren", zegt diaken
Grinwis. Maar de toeristen die  hier al decennia komen, zijn van harte welkom:
„Ze bezoeken onze dienst en dat  is hartverwarmend." Naar verwachting geeft de
gemeente vandaag groen licht voor de bouw. Zeelenberg  wilde niet reageren.

Eiland overspoeld door toeristen

LOAD-DATE: 28 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              92 of 178 DOCUMENTS



                                  De Telegraaf

                             29 juni 2017 donderdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1080 woorden


BRIEVEN

Onderwijs

Een lezer schrijft dat de 40-urige werkweek van de leerkrachten al bereikt
wordt als zij van 08.15 uur tot 15.15 uur werken (WUZ, 28/6). Ten eerste
vergeet deze schrijver dat op woensdagmiddag geen les gegeven wordt en ten
tweede dat tussen 08.15 uur en 15.15 uur geen 8 maar 7 uur zit én hij vergeet
de lunchpauze van een half uur ervan af te trekken. Ik kom niet verder dan 4
keer 6,5 uur + 1 keer 4 uur = totaal 30 uur lesgeven. Er is dan nog 10 uur over
voor voorbereiding, correctie, vergadering, ouders, etc.   N.I. Verhoogh,
Leiden

Cyberaanvallen

Grote bedrijven kunnen zich niet beveiligen tegen cyberaanvallen van
criminelen, laat staan dat de gewone burgers dat kunnen. En de overheid de
burgers maar naar het internet dwingen.  R. den Hartog, Utrecht

'Caring vets'

Wat een goed initiatief van de groep 'The Caring Vets' van dierenarts Arabella
Burgers (WUZ, 28/6). De mega bio-industrie in Nederland is velen een doorn in
het oog. Wij moeten dit soort initiatieven een warm hart toedragen. Waarom
hebben we in Nederland niet een minister van dierenwelzijn, zoals in België?  H.
de Zeiler, Leiden

Landsbelang

Asscher sluit zich aan bij Dijsselbloem om zijn eigen kabinet zoveel mogelijk
tegen te werken, door zich achter de terechte eis van de leraren tot meer geld
voor het onderwijs te scharen. De druiven zijn voor de PvdA kennelijk zo zuur,
dat alle tegenwerking geoorloofd is. Loyaliteit en landsbelang zijn geen
woorden, die bij de PvdA bekend zijn.  J.W. Menso

Bolt

Derk Bolt wil terug naar Colombia om zijn programma Spoorloos af te maken. Maar
geen enkel tv-programma is het waard om je leven hiervoor in de waagschaal te
stellen.  S. v.d. Vrijhoef,    Heerhugowaard

Banken

In Nederland wordt getracht grote buitenlandse banken binnen te kunnen halen.
Zou het niet zo moeten zijn dat dat op Europees niveau dient te worden geregeld
dat de graaicultuur onmogelijk wordt?   G. Baert, Breda

Dj's

Het valt mij steeds vaker op dat de dj's op de radio niet meer te verstaan
zijn. Misschien krijgen ze per woord betaald en praten ze daarom zo snel. De
tijd van onder anderen Frits Spits komt niet meer terug.   Gerrit Buurma,
Sint Nicolaasga

Tv

Inderdaad werd er vroeger veel aandacht en zorg besteed aan tv-uitzendingen.
Tegenwoordig zijn er alleen maar grijsgedraaide films en series. Op vier
zenders een praatprogramma dat ook op de radio kan worden gehouden voor de
liefhebbers. Films worden zelfs op andere herhaalzenders (SBS9) de volgende dag
weer uitgezonden. En diverse zenders programmeren de hele avond aan een stuk
herhalingen van sitcoms of crimi's uit.  Er blijkt geen toezicht op kwaliteit
en diversiteit te zijn, als er maar geld voor investeerders binnenkomt.  Cees
Jacobs,     Almere

Hart

Aflopen week een filmpje gezien van een vader die vele kilometers fietste om
het hart van zijn verongelukte jonge dochter nog eens te horen. Een jongen die
zeer dankbaar was dat de dochter donor was geweest, liet hem dit horen. Dit
laat zien waarom ik ook donor ben.   Mw. Deekens,     Callantsoog

Suiker

Met verbijstering vernam ik dat producenten suiker in blikgroente stoppen.
Gelukkig wordt dat nu per wet verboden. Verplicht producenten van snoepgoed op
de verpakking te vermelden: 'Het kan de gezondheid ernstig schaden en vergroot
de kans op obesitas en diabetes 2'. Dit, in plaats van de plaatjes met lachende
aardbeien.  Rudolph Huizinga,    Amsterdam

Hockey

Op NPO3 komen buitenlands voetbal en andere sporten wel aan bod, maar er is
nauwelijks hockey te zien. Dit terwijl de Nederlandse dames en heren het ene
elftal na het andere van de mat spelen in de Hockey World League. Wat opvalt:
geen hysterische reacties van het elftal na een doelpunt. Een genot om er naar
te kijken.  J.M.H. Paulissen, Leiden

Donororgaan

Steeds meer mensen laten zich bewust als niet-donor registreren. Duidelijke
keus, maar deze mensen hebben dan ook geen enkel recht op een donororgaan. Dat
lijkt mij een logische consequentie. Mijn organen gaan in elk geval niet naar
een niet-donor.  Jan Smelik

JSF's

'GroenLinks pleit voor meer JSF's' (Tel. 28/06). De wonderen zijn de wereld nog
niet uit. Isabelle Diks, GroenLinks-Kamerlid wil er zeker tien meer
aanschaffen. Zij is Kamerlid van dezelfde partij die altijd tegen de aanschaf
van de JSF was. Zo is er misschien toch nog hoop voor de formatiebesprekingen
met GroenLinks en moeten die opnieuw opgestart worden als de gesprekken met de
ChristenUnie stranden. Misschien zijn de standpunten van GroenLinks over
migratie, klimaat en inkomen ondertussen gewijzigd.  J. Kluin

Terreur

Het plan van Wilders om verdachten van terrorisme preventief op te sluiten
draagt niets bij aan de bestrijding van dit fenomeen. Op grond van artikel 15
van de Rijkswet verliest een Nederlander van rechtswege zijn nationaliteit als
hij toetreed tot de krijgsmacht van een vreemde staat. Als een persoon zich
aansluit bij een terroristische organisatie is dit juridisch gezien geen staat
en behoudt deze persoon de Nederlandse nationaliteit. Politiek Den Haag moet
gaan zorgen voor aanpassing van deze wet.   Jos Huisman

Kruisje

'We worden in een Europese dwangbuis gedrukt', foetert VVD-Kamerlid Barbara
Visser, naar aanleiding van de Europese plannen voor rekeningrijden (Tel.
28/06). Ons land wordt niet in die dwangbuis gedrukt, maar kan er niet meer
uit. Dat rekeningrijden komt er als Frankrijk en Duitsland akkoord gaan. Wij
mogen slechts betalen en tekenen bij het kruisje.  J.H. Dekker, Leusden

Schiphol

Met verbazing volg ik de berichten in de media over Schiphol. Niet zozeer de
drukte verbaast me, immers het lijkt mij de bedoeling dat er veel passagiers
komen, ook een gezonde gestage groei van het passagiersaantal lijkt me niet
meer dan normaal. Het gaat me meer om het brevet van onvermogen dat Schiphol
afgeeft. Passagiers moeten uren eerder komen, missen soms toch nog hun vlucht
en je rolkoffer moet je voortaan thuislaten? Dit is zeker geen reclame voor
Schiphol als mainport. Mijn klomp brak toen ik las dat de directeur, van
Schiphol, Jos Nijhuis, zei: 'Ik hoop dat de drukte van mei zich niet herhaalt'.

W.O. Janssen,     Tienhoven Z.H.

Grafkisten

Het gaat niet goed met Rouwservice Nederland wat betreft de rouwkistenbouw. Het
bedrijf verkeert in zwaar weer, waardoor de 150 werknemers geen salaris en
vakantiegeld hebben ontvangen. Het gezegde 'de een zijn dood is de ander zijn
brood' gaat hier dus niet op.  Ronald Kranenburg,     Lisse

LOAD-DATE: 28 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              93 of 178 DOCUMENTS



                                  De Telegraaf

                             28 juni 2017 woensdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1087 woorden


BRIEVEN

Lachen

Zalm wordt de nieuwe informateur. Dat zal wel veel lachen worden. Want dat
kunnen Rutte en hij erg goed. Te goed.  R.H. Schuijt, Huizen

SP

Sinds jaar en dag stem ik op de SP. Maar dat is vanaf nu verleden tijd.  Het is
een partij die niet wil regeren en er altijd de kantjes vanaf loopt. Zij willen
alleen maar oppositie spelen zonder verantwoordelijkheid te nemen. Zo moeilijk
kan dat toch niet zijn, regeren als je ziet wat Rutte en zijn club er de
laatste jaren van gemaakt hebben en toch aan de macht blijven.   J. Hoeben,
Cranendonck

Misverstand

In het artikel Kopzorgen over schoolactie (Tel. 27/6) geeft een machinist het
jammerlijke misverstand weer dat leerkrachten een 40-urige werkweek hebben. Die
40 uur is al bereikt van 08.15 tot 15.15 uur. Dan begint deel twee van de
werktijd: voorbereiding; correctie, vergadering, ouders, enz. En dan nog het
registratiewerk. Een deel (van dit totale pakket) schuift daarvan naar het
weekend! Wat salaris betreft is het basisonderwijs de slechtst betaalde
hbo-opleiding in Nederland.   Peter Mohnen

Bonussen

Als ik Hans de Boer hoor over symboolwetgeving, dan kijkt hij in zijn eigen
spiegel. Werkgevers hebben het belang van hun eigen portemonnee voorop staan.
De PvdA is blijkbaar als enige niet vergeten wat er door de banken is
veroorzaakt, door niet in te stemmen met het versoepelen van Nederlandse regels
met betrekking tot het bonusplafond. Ook vergeet Hans de Boer dat de burger de
grootgraaiers nog niet vergeten is.  Astrid Looymans

Raar

Raar dat de leraren geen salarisverhoging kunnen krijgen en de de EU-ambtenaren
alleen al aan onkostenvergoeding 4200 euro per maand krijgen.   Bert Bosman,
Emmen

Geen geld

Er is geen geld voor leraren, wat een lachertje! Als er weer miljarden moeten
worden opgehoest voor Griekenland dan hoor je ze niet in Den Haag! En nu zou er
met een geweldig lopende economie geen geld zijn voor leraren! Wat een onzin.
Ruud Kraan

Onvolwassen

Verstappen is een groot talent op racegebied. Hij heeft dat vorig seizoen laten
zien. Alles heeft hij aan Red Bull te danken. Dit seizoen gaat het minder goed.
Jammer genoeg toont hij zich op sociaal gebied geen talent.  Klagen, klagen,
klagen.  Dat hij baalt, is begrijpelijk maar dat hij zich amper laat zien aan
de pers is niet goed. Dat hij het feestje van zijn collega na zijn overwinning
mijdt, is onsportief. Hij rijdt in een volwassen wereld maar zelf gedraagt hij
zich de laatste tijd als een onvolwassen over het paard getilde puber. Jammer.
R.M. Tijs, De Kiel

Luchtkastelen

Hans de Boer (VNO-NCW) is bezig om Britse en Amerikaanse banken naar Nederland
te halen, maar wordt gehinderd door de bonusregels. Plots worden 17.000 banen
en 1 miljard euro uit de hoge hoed getoverd als lokkertje voor de politiek.
Waar deze getallen op gebaseerd zijn, is onduidelijk. Luchtkastelen? Laat ons
toch Europees denken en de banken naar Griekenland gaan, daar kunnen ze die
banen en euro's goed gebruiken.   Rene Borgers

Honger

Sterven de mensen in Jemen niet door honger of cholera dan wel door een oorlog.
Een oorlog tegen een trots volk met een rijke culturele historie die gevoerd
wordt door nomaden die toevallig op een groot olieveld bleken te wonen en
waarschijnlijk daarom gesteund worden door de VS. Hetzelfde land dat assisteert
bij de blokkade van de haven van Hoedaida, waardoor geen voedsel, medicijnen
e.d. ingevoerd kunnen worden. En wij maar geld inzamelen om de honger in Jemen
te bestrijden. Het is een schande.  J. Werkhoven, Hoorn

Geldwolven

Bij een orthodontist in een kliniek in Lelystad kost een eenvoudige behandeling
2000 euro. Voor exact dezelfde verrichting moet je in Schiedam 250 euro
betalen. Blijkbaar werken er in de gezondheidszorg geldwolven in witte
schaapskleren.  E.L. Dobber, Lelystad

Excuusmoslim

Mohammed Anfal is weer de zoveelste politicus die niet te vertrouwen is. Deze
zelfbenoemde 'excuusmoslim' draait zich in allerlei bochten om er niet voor te
hoeven uitkomen dat hij een wolf in schaapskleren is. Is er in Rotterdam nog
wel scheiding tussen kerk en staat of gaat het de richting van Molenbeek op?
Ada Peters,   Hillegom

Rossi

Wanneer je na 20 jaar motorsport nog zo kunt genieten van alweer je 115e
GP-zege verdien je alleen maar optimaal respect.  Cees J. Roos, Sneek

Tip

Even een tip voor alle gemeenten in Nederland die het niet lukt om
vakantie-Eritreeërs aan te pakken; vraag advies aan de Belastingdienst, die
achtervolgen belastingplichtigen bij de kleinste nalatigheid van de wieg tot
aan het graf.   M. v.d. Graaf, Tuitjenhorn

Tasloos

Eigenlijk is het boven verwachting slim van Schiphol door taslozen sneller
langs de security te loodsen. Áls er dan nog lange rijen staan omdat Schiphol
meent lak te mogen hebben aan haar gasten, kunnen ze gewoon zeggen: „Dan moet
je maar geen bagagetrolly meenemen..." En zo leggen ze schaterlachend de zwarte
piet bij de klant, die niet altijd de vrijheid heeft om te vertrekken vanaf een
ander vliegveld.  Martin Klinkhamer,   Nieuwegein

Inleveren

Leefbaar-raadslid stapt over naar een andere partij. Belachelijk dat je zomaar
kunt overstappen en dan ook nog je zetel kunt meenemen. Uit een partij stappen
hoort te betekenen zetel inleveren!  Ron Janszen

Lachebekken

Nu Zalm als informateur bij Rutte aan tafel zit, zitten er al twee lachebekken
bij elkaar. Als nu Pechtold de lachende derde wordt, komt alles eindelijk goed.
Guus Paes, Epe

Beleggingsangst

De beleggingsangst van Jan Modaal (Tel.nl, 27/6) is volkomen terecht. Die angst
is gevoed door de maatschappelijke ravage die bankiers in de afgelopen jaren -
ongestraft - hebben kunnen aanrichten. In het kielzog van werkgeversvoorzitter
Hans de Boer zijn er nu velen - met uitzondering van de PvdA - die munt willen
slaan uit de Brexit door de rode loper uit te rollen voor deze perverse
bonusbankiers. Een gotspe.  Arthur Smid, Breda

Nederlands

Lang geleden leerde ik op school: Ik kan, jij kunt, wij kunnen. Nu is het: Ik
kan, jij kan, en straks ik heb gekant. Lang leve de levende taal, moet kannen!
A. Alberts Heveadorp

Salaris

In het onderwijs en verpleging moeten de salarissen omhoog, maar daar is weer
geen geld voor. Ze vinden wel geld voor Griekenland, azc's en voor Europa. Als
de onderwijzers en verpleegsters eens het werk gingen doen waar ze voor zijn
aangenomen, krijgen ze wel meer tijd. Al het werk, wat eigenlijk door de
managers moet worden gedaan, niet meer doen, of alleen als de managers het uit
hun eigen zak betalen.  Aart Bijvoet, Volendam

LOAD-DATE: 27 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              94 of 178 DOCUMENTS



                                  De Telegraaf

                             24 juni 2017 zaterdag
                                 Gehele Oplage

Klimaatbeleid overheid is hypocriet

SECTION: WATUZEGT; Blz. 017

LENGTH: 129 woorden


De regering wil vanwege de klimaatverandering de CO2 uitstoot beperken.
Tegelijkertijd wordt het vliegverkeer uitgebreid.

Vliegtuigen halen hun energie uit het zeer milieuonvriendelijke kerosine.
Zodoende is het vliegverkeer wereldwijd een van de grote leveranciers van CO2
en andere schadelijke uitstoot. En wel meteen op grote hoogte in de atmosfeer
waar de schadelijke werking het grootst is. Door deze politiek van de overheid
gaat de schadelijke uitstoot dus juist enorm toenemen in plaats van afnemen.
Tegelijkertijd moeten woonhuizen losgekoppeld worden van de schoonste brandstof
die we hebben, het aardgas en moet Jan Modaal van die lelijke zonnepaneeltjes
op zijn dak zetten, zogenaamd om het klimaat te redden. Wat een
volksverlakkerij!  N. Bos, Almere

LOAD-DATE: 23 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              95 of 178 DOCUMENTS



                                  De Telegraaf

                             21 juni 2017 woensdag
                                 Gehele Oplage

'Verkamering' in de ban

BYLINE: Roy Klopper

SECTION: BINNENLAND; Blz. 008

LENGTH: 546 woorden


Universiteitssteden zijn studentenoverlast meer dan zat

door  Roy Klopper

Nijmegen -  Veel universiteitssteden zijn de studentenoverlast zo beu, dat ze
verdere 'verkamering' van gezinswoningen drastisch aanpakken.

Gemeenten komen in actie na een stroom klachten van bewoners over kamerhuurders
die tot in de kleine uurtjes borrelen, herrie maken en zwerfvuil achterlaten.
Studentensteden als Delft, Leiden, Maastricht en Wageningen hebben dit voorjaar
het mes gezet in de mogelijkheden voor investeerders om reguliere woningen in
huurkamers op te splitsen.

Huisjesmelkers

Deze verkamering is al jarenlang populair onder huisjesmelkers vanwege de hoge
huuropbrengsten in combinatie met de lage hypotheekrente. „Het lijkt wel of
elke lege woning hier in de buurt wordt opgekocht door een investeerder. Naar
vergunningen vraagt niemand, regels voor brandveiligheid bestaan niet. Als het
straks misgaat, kan de gemeente niet zeggen dat ze van niets wist", aldus
voorzitter Els van Daal van het Nijmeegse Wijkcomité Oost.  Ze demonstreerde nog
vorige week met radeloze wijkgenoten bij een vergadering  van de gemeenteraad:
„De sociale cohesie is volledig verstoord door het grote  aantal studenten.
Vooral met mooi weer zitten ze buiten, ontvangen laat bezoek  en hun barbecues
staan overal aan. De andere wijkbewoners willen daardoor niet  meer buiten
zitten en slapen slecht door de herrie." Volgens Van Daal groeit  het aantal
kamerpanden als kool. „Vroeger had ik studenten tegenover me, dat  was prima. Nu
heb ik ze tegenover me, aan weerszijden naast me en achter wonen  ze ook al. En
allemaal vieren ze feestjes. Als je ze aanspreekt op de troep die  ze maken,
wijzen ze er begrijpelijkerwijs op dat de huisjesmelkers hun panden  vaak zo
slecht onderhouden, dat ze zich drukker maken over de ratten die langs  hun
eigen bed lopen dan om het aanzicht van de straat." In Wageningen ligt tot 20
juli een voorstel ter inspraak om in elke straat nog  slechts één studentenhuis
per twintig woningen toe te staan. Het stadsbestuur  zegt ronduit dat de
leefritmes van de 10.000 studenten en 28.000 'gewone  burgers' botsen. Het gaat
volgens woordvoerster Sita Hes onder meer om  geluidsoverlast door feestjes,
rondslingerend afval, verkeerd gestalde fietsen  en bezoekers die zich laat op
de avond nog luidruchtig aan de deur melden. In Delft groeide het aantal
kamerpanden sinds 2014 met 30 procent. Het  leeuwendeel daarvan staat in de
binnenstad en de wijken Hof van Delft en  Voorhof, waar bewoners moedeloos
worden van de overlast van hun jonge buren. De  gemeente werkt deze zomer voor
het eerst met een stelsel waarbij vergunning  moet worden verleend voor het
ombouwen van een gewone woning tot kamerpand.  Deze wordt alleen nog verstrekt
voor wijken waarin nog amper studentenhuizen  zijn.

Geluidsisolatie

De Leidse gemeenteraad stemde ter ontmoediging van verkamering drie weken
geleden in met strengere eisen aan de brandveiligheid en geluidsisolatie van te
verbouwen panden. Maastricht hanteert sinds een maand een lijst met straten
waar uitbreiding van de kamergewijze verhuur verboden is. Steden als Amsterdam,
Utrecht en Groningen troffen al eerder maatregelen om het  aantal
studentenhuizen in populaire wijken te beperken.

'Niemand vraagt naar vergunning'

LOAD-DATE: 20 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              96 of 178 DOCUMENTS



                                  De Telegraaf

                              13 juni 2017 dinsdag
                                 Gehele Oplage

GEACHTE LEZER

SECTION: WATUZEGT; Blz. 016

LENGTH: 164 woorden


Veel lezers maken zich kwaad over de trage formatie waardoor de burger kan
fluiten naar lastenverlichting in 2018. Voor R.E. Advokaat is de 'echte
meevaller' als GroenLinks buiten de onderhandelingen wordt gehouden. Maar Otto
C. Tempelaars denkt aan z'n portemonnee en stelt: „De hardwerkende burger wordt
steeds meer beschouwd als een eenvoudige en welkome inkomensbron voor de
overheid die niet de vruchten plukt van de voortvarende economische
ontwikkelingen." Jety de Heer vindt het hoog tijd dat politici verantwoording
afleggen over het 'zwabberende beleid'. Marjolein Zwemmer heeft ondertussen een
bestemming voor de belastinginkomsten: „Gun de burger na het zuur, het zoet.
Verlaag de btw van 21 naar 19 procent." Duco Douwstra echter heeft een ander
doel. Hij meent dat 'alle Nederlanders met een rechtvaardigheidsgevoel blij
zullen zijn, als dit overschot gebruikt zal worden om alle gedupeerde
Groningers ruimschoots schadeloos te stellen'.   René van Zwieten

LOAD-DATE: 12 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              97 of 178 DOCUMENTS



                                  De Telegraaf

                              6 juni 2017 dinsdag
                                 Gehele Oplage

Samenwerking

SECTION: BINNENLAND; Blz. 002

LENGTH: 225 woorden


De aanslagen die zaterdagavond in Londen plaatsvonden, zijn gepleegd door
islamitische extremisten maar beraamd in Groot-Brittannië zelf, zo stelt de
Londense politiecommandant Cressida Dick. Er lijkt dus sprake van terreur van
eigen bodem. Het feit dat de aanslagen inmiddels zijn opgeëist door het
terreurleger IS doet daar niets aan af.  De westerse landen die het slachtoffer
zijn van dit tegen gewone burgers  gerichte geweld voeren inmiddels een strijd
op meerdere fronten. In Syrië en  Irak wordt door een bonte coalitie een min of
meer traditioneel militair  gevecht geleverd tegen IS; op eigen grondgebied
opereert de vijand grotendeels  onder de radar - en komt dus ook nog eens van
binnenuit. Het is een oorlog die  alleen te winnen is door sterke geheime
diensten, die terreurnetwerken in kaart  brengen en waar nodig preventief
ingrijpen. Beraamd op eigen bodem of niet,  vaak is er sprake van
grensoverschrijdende verbanden. Internationale  samenwerking is dus cruciaal. De
kritiek van president Trump op de uitspraken  van de Londense burgemeester Khan
(die stelde dat de verhoogde politie-inzet in  Londen geen reden is om
gealarmeerd te zijn) past daar niet in. De strijd tegen  terreur is gebaat bij
een gezamenlijk front, en niet bij uithalen via Twitter.  Dat is niet alleen
contraproductief, maar ook een president onwaardig.

LOAD-DATE: 5 June 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              98 of 178 DOCUMENTS



                                  De Telegraaf

                              31 mei 2017 woensdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1088 woorden


BRIEVEN

Handhaving

Speedbikers en brom- en snorfietsen, met brede achteruitkijkspiegels, scheuren
met een rotgang over fietspaden, rijden zelf tegen de rijrichting in op het
fietspad en negeren rood licht. Hoezo een bekeuring? Geen diender te zien. Die
zitten in de auto of zijn formulieren aan het invullen op het bureau. Dus, op
naar de rijbaan.  R. v.d. Broek, Amstelveen

Snelheid

Net even gekeken wat mijn gemiddelde snelheid was de afgelopen 4000 km op mijn
speed pedelec. 25,4 km per uur. Ik denk dat ik vanaf 1 juli veel vrienden ga
maken op de rijbaan.  Jos Schreurs

Piloten

Op een normale fiets, een waar je zelf nog mee moet trappen, word je voorbij
geraasd door een e-bike met 40 km per uur. Niemand rekent op deze piloten.
Remmen ho maar. Ze schreeuwen en soms bellen ze. En dan snel opzij anders lig
je aan de kant en krijg je een grote mond. Fietsers op het fietspad. En alle
andere aangedreven voertuigen op de weg.   Ton v/d Hoven, Katwijk

Uitkomst

In 1995 werd ik door Defensie uitgezonden. Kwam terug met een partiële
dwarslaesie. Mijn sport was wielrennen. Dat was voorbij. Met een gewone
elektrische fiets kan ik nog geen molshoop overkomen. De speed pedelec bracht
uitkomst. Kan nu weer fietsen. Haal misschien 25 km/u. Moet ik nu tussen de
auto's? Het is vragen om problemen.   Rob Smits, Lathum

Problemen

Waarom met een 45km e-bike op de openbare weg? Een automobilist ziet ze niet
als volwaardig (fiets) en 45 km rijden met een fiets, geeft dezelfde problemen
als groepjes racefietsers op een fietspad. De enige oplossing is dit soort
'fietsen' te verbieden. Laten ze maar een 45 km scooter kopen. Goed herkenbaar
als niet-fiets, stabieler en dus veiliger.  Bert de Jong, Ermelo

Laatste cijfers

Een lezer vraagt zich af waar de laatste cijfers zijn gebleven bij de extra
trekking van de Staatsloterij (WUZ, 29/5). Als hij heeft meegedaan dan heeft
hij de toelichting niet gelezen. Er is verteld dat er alleen prijzen vanaf 250
euro zijn/waren te winnen. Bovendien worden alle beschikbare prijzen
uitgekeerd. Dus het argument dat de Staatsloterij geld achterhoudt, gaat niet
op. Overigens, de prijzen kwamen uit de reserves.   Fred de Wit, Voorthuizen

Aanslag

Een lezer pleit ervoor het woord 'belastingaanslag' te vervangen door
'betalingsverzoek' (WUZ, 29/5). Niet doen. Het woord 'aanslag' geeft exact weer
hoe veel mensen zich voelen als ze hun aangifte doen en vervolgens de aanslag
ontvangen. Dank zij de moordende tarieven en de plundering van hun
spaarcentjes. Meer belasting betalen dan aan rente ontvangen. Een schandalige
manier van doen.   Gert van Meegdenburg

Snelrecht

De roep om snelrecht voor bedreiging van ambtsdragers, is demagogie van het
establishment. Immers, de straf van de gemiddelde rechter is een taakstraf van
160 uur. Uitzonderingen van verstandige rechters daargelaten. Dat weet de elite
natuurlijk ook! De tragiek van dit alles is dat straffeloosheid, want daar
hebben we het feitelijk over, de destabilisatie van de rechtsstaat bevordert en
hiermee de veiligheid van alle burgers ondermijnt.  Hugo Pronk,   Amsterdam

Regeltjes

Intimidaties en bedreigingen zijn niet goed te praten. Ook niet aan het adres
van (lokale) politici, bestuurders en ambtenaren. Maar... vanuit deze
groeperingen bestaat vaak een ambtelijke terreur naar de normale burger toe.
Regeltjes, regeltjes en nog eens regeltjes. Veel ambtenaren kennen geen enkel
inlevingsgevoel en volgen strikt de regeltjes op. (Lokale) politici luisteren
niet naar de burgers en zijn alleen met hun eigen ideeën bezig en met de
belangen van hun partij. En dan vindt men het vreemd dat burgers door
frustratie weleens doorslaan. Ambtenaren zouden verplicht een cursus empathie
moeten volgen en zich moeten realiseren wat hun gedragingen achter de balie
voor reactie kan veroorzaken.  P. Venema,   Wildervank

Politiek

Na 75 dagen wordt een nieuwe informateur benoemd, want het lukt Schippers niet.
Men doet alsof dit de normaalste zaak is. Volgens mij is dit gewoon een brevet
van onvermogen van haar en jammer genoeg tijdverspilling. Waarom was Tjeenk
Willink niet meteen benoemd in plaats van Schippers, vraag je je af? Oh sorry,
dat is politiek!  S. Tjin

Energierekening

Hoezo lagere energiekosten? Op onze energieafrekening werd duidelijk wat alle
windmolens kosten: twee derde van de afrekening was belasting!   Jos Bakker

Treinkaping

Men mag de treinkaping bij De Punt nooit los zien van de treinkaping bij
Wijster, waar de kapers moedwillig drie onschuldige mensen doodschoten. De
groep kapers die de trein bij De Punt kaapten, waren leden van dezelfde groep
en streefden dezelfde doelen na. Het is dus aannemelijk dat ook zij bereid
waren om onschuldige slachtoffers te maken. Natuurlijk schiet je die lui dood
bij een bevrijdingsactie. It's all in the game. Vergelijk het met de
'terroristen' die heden ten dage aanslagen plegen, die moeten uitgeschakeld
worden. Als dat gebeurt is iedereen opgelucht. Ik heb nog geen advocaat gehoord
die daar zijn/haar vraagtekens bij zet. Dat gebeurt alleen als men denkt dat er
geld te halen valt.  Hr. Van Ulsen,   Groningen

Slachtoffers

De slachtoffers van deze treinkaping zijn niet de omgekomen Molukkers, maar de
gegijzelden alsmede de militairen die het moesten oplossen.  Karel Eikmans

Overdreven

We kunnen ook overdrijven met onze KNMI-codes. Evenementen zoals de
avondvierdaagse werden bijna afgelast. In het verleden hadden we ook geen
codes, we vragen ons dan ook weleens af 'hoe zijn wij eigenlijk groot geworden?
Lucas Meijer,   Nieuwe Pekela

Ramadan

Wederom een aanpassing om de overlast tijdens ramadan te minimaliseren. In
plaats van optreden, zoals men bij elke inwoner moet doen die overlast
veroorzaakt, gaat men de omgeving aanpassen zodat er bv. geen stenen kunnen
worden gegooid. Belachelijke maatregelen die het gelijk van veel stemmers weer
eens benadrukken.  C. Cats, Almere

Badmuts

Dramatisch als iemand tijdens zwemles verdrinkt, niet alleen voor de familie
maar ook voor personeel. Is het niet handig om de badmuts weer te gaan
gebruiken? Is ook hygiënischer. Geen diploma een rode badmuts op je hoofd.
Redelijk bekwaam oranje. Diploma gehaald een groene. Denk aan onze stoplichten.
Een goedkope oplossing voor iets dat onbetaalbaar is.  Ria Gaemers

Bedreigingen

Het moet afgelopen zijn met bedreigingen aan het adres van burgemeesters en
andere bestuurders. Maar dan moet het ook eens afgelopen zijn met het
beschermen van corrupte burgemeesters en andere bestuurders.  C.M. Mooijer

LOAD-DATE: 30 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              99 of 178 DOCUMENTS



                                  De Telegraaf

                              30 mei 2017 dinsdag
                                 Gehele Oplage

Alleen zwaar straffen helpt

SECTION: WATUZEGT; Blz. 014

LENGTH: 558 woorden


'Snelrecht invoeren bij bedreigingen niet voldoende'

„Het bedreigen en intimideren van bestuurders is onacceptabel. Zo iemand moet
gewoon zijn of haar werk kunnen doen, of je het nu met hem of haar eens bent of
niet", zo verwoordt iemand de mening van de meerderheid van de
stellingdeelnemers.

Locoburgemeester Bouke Arends van Emmen moest drie weken lang onderduiken in
het buitenland na ernstige bedreigingen. Volgens het Openbaar Ministerie zou er
een link zijn tussen de bedreigingen en het sluiten van motorclubhuis No
Surrender.  Fracties in de Tweede Kamer reageerden geschokt. Zij vinden dat
lokale  bestuurders beter beschermd moeten worden tegen dit soort dreigementen.
Daar is  ruim de helft van de helft van de respondenten het mee eens. Een van
hen vindt:  „Bestuurders moeten in dergelijke gevallen áltijd aangifte doen. OM
en justitie  moeten altijd vervolging instellen en draconische straffen
uitdelen. Zo krijgen  de mensen met korte lontjes waar ze recht op hebben."
Zowel voor- als tegenstanders benadrukken dat die aanpak niet alleen voor
politici moet gelden maar ook voor gewone burgers die slachtoffer zijn van
bedreiging en intimidatie.  De overgrote meerderheid kijkt er niet van op dat
bedreiging van lokale  bestuurders ook in Nederland voorkomt en niet alleen in
Zuid-Italië. Sommige  respondenten stellen voorop dat dit soort praktijken nooit
goed gepraat mag  worden maar vinden dat men ook wel de vraag mag stellen waarom
iemand bedreigd  wordt. „Te vaak staan 'normale' burgers met hun rug tegen de
muur. Omdat  bestuurders alleen denken in regeltjes. Burgers doen dit uit totale
wanhoop,  omdat ze niet gehoord worden."  In het geval van locoburgemeester
Arends zouden de bedreigingen uit de hoek van  motorclub No Surrender komen.
Voorman Henk Kuipers ontkent dat zijn club er  iets mee te maken heeft, wat de
meeste respondenten maar moeilijk kunnen  geloven.  De bedreiging van Arends
toont voor twee derde van de deelnemers aan dat er  snel een verbod moet komen
op outlaw motorclubs. Een respondent vraagt zich af  hoe het überhaupt mogelijk
is dat dit soort clubs bestaat. Ruim 70 procent meent dat bedreigingen als deze
de rechtsstaat in zijn wortels  aantast. „Mensen dan laten onderduiken in plaats
van de daders gelijk op te  pakken getuigt van een laffe houding, waarbij de
daders toch denken dat ze  winnen", zegt iemand. „Tegelijkertijd zegt het ook
iets over de machteloosheid  van het gezag en van ons als samenleving van
goedwillende burgers en de steeds  verder gaande brutale grip die criminelen
krijgen op onze samenleving",  constateert hij.  Het pleidooi van Kamerleden
voor een betere bescherming van lokale politici  vindt de meerderheid van de
respondenten de omgekeerde wereld, „Ze hebben het  zelf in de hand gewerkt. Door
de mega bezuinigingen op politie en justitie is  er een vrijstaat gecreëerd voor
criminelen. Den Haag mag zich dat aantrekken en  zal miljarden moeten uittrekken
om het gevoel van veiligheid enigszins terug te  brengen", zo luidt een reactie.
De Wethoudersvereniging pleit voor invoering van snelrecht om een einde te
maken aan de agressie tegen bestuurders. Volgens twee van de drie
stellingdeelnemers maakt dat niet veel uit. „Criminelen lachen om onze
rechtspraak. Het enige dat werkt zijn zeer zware straffen."

'Maak korte metten met  die outlaws'

LOAD-DATE: 29 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              100 of 178 DOCUMENTS



                                  De Telegraaf

                              27 mei 2017 zaterdag
                                 Gehele Oplage

Narcist voor de spiegel

SECTION: LIFESTYLE; Blz. 032

LENGTH: 839 woorden


Met president Trump als narcist pur sang aan het hoofd van de politieke
dinertafel, wordt het de hoogste tijd om deze persoonlijkheidsstoornis eens
nader te bekijken. Hoe ga je om met een narcist en hoe gaat een narcist
eigenlijk met jou om?

Het is een bekend beeld dat misschien wel symbool staat voor de narcist: Donald
Trump met z'n wijzende vingertje naar ons, 'het gewone volk', de zoveelste
tirade afstekend onderwijl opsommend hoe hij America great again gaat maken. In
z'n uppie.  De vraag of zijn narcisme hem nu een betere leider maakt, of dat
zijn  leiderschap nou juist voortkomt uit narcisme, wordt beantwoord door Martin
Appelo (55). Hij typeert zichzelf als narcist, maar is ook GZ-psycholoog en
gedragstherapeut. Appelo schreef diverse boeken over narcisme, waaronder Een
spiegel voor narcisten. Binnenkort verschijnt zijn volgende boek Wij-Zij, dat
gaat over de vraag of de samenleving aan narcisme ten onder gaat.  „Veel mensen
doen heel negatief over narcisten, maar toch worden ze vaak  bewonderd", trapt
Martin Appelo af. „In de kern wantrouwen narcisten andere  mensen. Daarom
gebruiken zij hun energie niet voor sociale verbinding, maar  voor zichzelf. Dit
maakt dat zij vaak tot grootse dingen in staat zijn." Zoals  president van de
Verenigde Staten worden of 25 boeken schrijven. Dit laatste  deed Appelo
namelijk. Hij kan als geen ander uitleggen wat narcisme is. „Narcisme is
gedeeltelijk biologie en gedeeltelijk wat ik noem een 'oersoep- probleem'. Er is
door ouder(s) niet goed gereageerd op wat het kind nodig had,  waardoor het al
jong leert dat investeren in een ander een naar gevoel  oplevert." Dus wordt
(onbewust) besloten alleen nog energie aan zichzelf te  besteden. Ter
compensatie richten ze zich op presteren. Daarmee dwingen ze  respect af, wat ze
een sociale beloning oplevert; olie voor de  narcisme-machine. Het is een
overlevingsstrategie die je helpt niet te voelen  hoe bang je eigenlijk bent",
zo luidt de omschrijving van Appelo. Typisch narcistische eigenschappen zijn een
kort lontje, de schuld bij een  ander leggen en een defensieve houding. Appelo
licht toe: „Narcisten zijn  eigenlijk heel bang, en de afleidingsmanoeuvre van
deze angst is een  aanvallende houding aannemen. Ook imponeert een narcist
anderen. Als er iemand  met een narcistisch karakter de werkvloer opstapt, heb
je een hekel aan hem, óf  je kijkt tegen hem op. Eén ding is zeker: je bent
onder de indruk. Een narcist  beschouwt zichzelf als beter dan de ander, en doet
het vaak goed op de  werkvloer. Je ziet opvallend veel narcisme onder ceo's,
topsporters en  hoogleraren. We zijn niet per se goede leiders, maar wel goede
crisismanagers.  Het enige dat we niet kunnen, is het op een gelijkwaardige
manier onderhouden  van een intieme relatie." Als we Appelo vertellen dat we het
vinden getuigen van grote zelfkennis, een  narcist die dit ridderlijk toegeeft,
antwoordt hij dat we hem maar niet te veel  moeten roemen. „Daar ga ik alleen
maar van naast mijn schoenen lopen, en daar  probeer ik nu juist mee te
stoppen." Veel narcisten zullen nooit toegeven of weten dat ze dat zijn. Zij
zijn immers  perfect. De kunst voor de omgeving is om te leren omgaan met de
persoonlijkheidsstoornis van de narcist. Appelo hanteert daarvoor vier gouden
regels:

1. Geef eerst waardering, vóór je kritiek geeft. Het is wetenschappelijk
aangetoond dat narcisten anders direct in de aanval gaan.  2. Wees duidelijk,
maar niet voorzichtig. Hierdoor word je omslachtig en dit  activeert woede. 3.
Bescherm je grenzen. Een narcist moet weten wanneer hij over je grens gaat  en
je moet laten zien dat je dit niet pikt. 4. Label ongewenst gedrag als
overlevingsstrategie. Laat de narcist vertellen  over zijn leven en bespreek met
hem dat veel van het aanvallende gedrag in  feite zelfbescherming is. Door dat
begrip en vertrouwen zal veel van de  vijandigheid verdwijnen. De persoon hoeft
immers zijn narcistische afweer niet  te gebruiken.

Bovenstaande tips geven handvatten voor de omgang met een narcist. Daarnaast is
zelfbehoud belangrijk. Met deze tips wapen je jezelf: 1. Kennis is macht. Zorg
dat je meer te weten komt over narcisme, zodat je weet  wat je eventueel te
wachten staat. 2. Wees onafhankelijk en bedenk je continu dat hij of zij
verantwoordelijk is  voor het eigen gedrag, niet jij. 3. Praat erover met
anderen als je er zelf niet uitkomt. Heb je hulp nodig om  weg te komen bij een
narcist, dan kunnen mensen van buiten of een psycholoog je  praktische en
psychische hulp bieden.

'Bescherm je grenzen en wees niet omslachtig. Dat wekt woede op'

Verliefd op zichzelf

Grondlegger van de psychoanalyse, Sigmund Freud, vernoemde dit verschijnsel in
1914 naar Narcissus - een figuur uit de Griekse mythologie. Knappert Narcissus
schudt iedere aanbidster van zich af en wordt uiteindelijk verliefd op
zichzelf, als hij zijn spiegelbeeld in het water ziet. De kern van deze
stoornis is een gebrek aan intimiteit en het niet wederkerig kunnen zijn. Een
narcist is in 75% van de gevallen een man.

LOAD-DATE: 26 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              101 of 178 DOCUMENTS



                                  De Telegraaf

                              27 mei 2017 zaterdag
                                 Gehele Oplage

Narcist voor de spiegel

SECTION: LIFESTYLE; Blz. 034

LENGTH: 839 woorden


Met president Trump als narcist pur sang aan het hoofd van de politieke
dinertafel, wordt het de hoogste tijd om deze persoonlijkheidsstoornis eens
nader te bekijken. Hoe ga je om met een narcist en hoe gaat een narcist
eigenlijk met jou om?

Het is een bekend beeld dat misschien wel symbool staat voor de narcist: Donald
Trump met z'n wijzende vingertje naar ons, 'het gewone volk', de zoveelste
tirade afstekend onderwijl opsommend hoe hij America great again gaat maken. In
z'n uppie.  De vraag of zijn narcisme hem nu een betere leider maakt, of dat
zijn  leiderschap nou juist voortkomt uit narcisme, wordt beantwoord door Martin
Appelo (55). Hij typeert zichzelf als narcist, maar is ook GZ-psycholoog en
gedragstherapeut. Appelo schreef diverse boeken over narcisme, waaronder Een
spiegel voor narcisten. Binnenkort verschijnt zijn volgende boek Wij-Zij, dat
gaat over de vraag of de samenleving aan narcisme ten onder gaat.  „Veel mensen
doen heel negatief over narcisten, maar toch worden ze vaak  bewonderd", trapt
Martin Appelo af. „In de kern wantrouwen narcisten andere  mensen. Daarom
gebruiken zij hun energie niet voor sociale verbinding, maar  voor zichzelf. Dit
maakt dat zij vaak tot grootse dingen in staat zijn." Zoals  president van de
Verenigde Staten worden of 25 boeken schrijven. Dit laatste  deed Appelo
namelijk. Hij kan als geen ander uitleggen wat narcisme is. „Narcisme is
gedeeltelijk biologie en gedeeltelijk wat ik noem een 'oersoep- probleem'. Er is
door ouder(s) niet goed gereageerd op wat het kind nodig had,  waardoor het al
jong leert dat investeren in een ander een naar gevoel  oplevert." Dus wordt
(onbewust) besloten alleen nog energie aan zichzelf te  besteden. Ter
compensatie richten ze zich op presteren. Daarmee dwingen ze  respect af, wat ze
een sociale beloning oplevert; olie voor de  narcisme-machine. Het is een
overlevingsstrategie die je helpt niet te voelen  hoe bang je eigenlijk bent",
zo luidt de omschrijving van Appelo. Typisch narcistische eigenschappen zijn een
kort lontje, de schuld bij een  ander leggen en een defensieve houding. Appelo
licht toe: „Narcisten zijn  eigenlijk heel bang, en de afleidingsmanoeuvre van
deze angst is een  aanvallende houding aannemen. Ook imponeert een narcist
anderen. Als er iemand  met een narcistisch karakter de werkvloer opstapt, heb
je een hekel aan hem, óf  je kijkt tegen hem op. Eén ding is zeker: je bent
onder de indruk. Een narcist  beschouwt zichzelf als beter dan de ander, en doet
het vaak goed op de  werkvloer. Je ziet opvallend veel narcisme onder ceo's,
topsporters en  hoogleraren. We zijn niet per se goede leiders, maar wel goede
crisismanagers.  Het enige dat we niet kunnen, is het op een gelijkwaardige
manier onderhouden  van een intieme relatie." Als we Appelo vertellen dat we het
vinden getuigen van grote zelfkennis, een  narcist die dit ridderlijk toegeeft,
antwoordt hij dat we hem maar niet te veel  moeten roemen. „Daar ga ik alleen
maar van naast mijn schoenen lopen, en daar  probeer ik nu juist mee te
stoppen." Veel narcisten zullen nooit toegeven of weten dat ze dat zijn. Zij
zijn immers  perfect. De kunst voor de omgeving is om te leren omgaan met de
persoonlijkheidsstoornis van de narcist. Appelo hanteert daarvoor vier gouden
regels:

1. Geef eerst waardering, vóór je kritiek geeft. Het is wetenschappelijk
aangetoond dat narcisten anders direct in de aanval gaan.  2. Wees duidelijk,
maar niet voorzichtig. Hierdoor word je omslachtig en dit  activeert woede. 3.
Bescherm je grenzen. Een narcist moet weten wanneer hij over je grens gaat  en
je moet laten zien dat je dit niet pikt. 4. Label ongewenst gedrag als
overlevingsstrategie. Laat de narcist vertellen  over zijn leven en bespreek met
hem dat veel van het aanvallende gedrag in  feite zelfbescherming is. Door dat
begrip en vertrouwen zal veel van de  vijandigheid verdwijnen. De persoon hoeft
immers zijn narcistische afweer niet  te gebruiken.

Bovenstaande tips geven handvatten voor de omgang met een narcist. Daarnaast is
zelfbehoud belangrijk. Met deze tips wapen je jezelf: 1. Kennis is macht. Zorg
dat je meer te weten komt over narcisme, zodat je weet  wat je eventueel te
wachten staat. 2. Wees onafhankelijk en bedenk je continu dat hij of zij
verantwoordelijk is  voor het eigen gedrag, niet jij. 3. Praat erover met
anderen als je er zelf niet uitkomt. Heb je hulp nodig om  weg te komen bij een
narcist, dan kunnen mensen van buiten of een psycholoog je  praktische en
psychische hulp bieden.

'Bescherm je grenzen en wees niet omslachtig. Dat wekt woede op'

Verliefd op zichzelf

Grondlegger van de psychoanalyse, Sigmund Freud, vernoemde dit verschijnsel in
1914 naar Narcissus - een figuur uit de Griekse mythologie. Knappert Narcissus
schudt iedere aanbidster van zich af en wordt uiteindelijk verliefd op
zichzelf, als hij zijn spiegelbeeld in het water ziet. De kern van deze
stoornis is een gebrek aan intimiteit en het niet wederkerig kunnen zijn. Een
narcist is in 75% van de gevallen een man.

LOAD-DATE: 26 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              102 of 178 DOCUMENTS



                                  De Telegraaf

                              12 mei 2017 vrijdag
                                 Gehele Oplage

Rutte op rechtsingehaald

SECTION: BINNENLAND; Blz. 002

LENGTH: 1314 woorden


CDA-leider Sybrand Buma profileert zich als leider van hardwerkend Nederland

VVD'ers schatten de kans op een akkoord met GroenLinks inmiddels groter dan de
kans op een mislukking. In de partijtop zien ze alternatieve combinaties nóg
minder zitten dan samenwerken met Jesse Klaver. Intussen aanvaardt het CDA
dankbaar de publiciteit rond Sybrand Buma, die niet staat te springen om
GroenLinks en zo steeds meer als leider op rechts te boek komt te staan.

Glunderend liepen CDA'ers gisteren door de gangen van de Tweede Kamer. Terwijl
in een besloten gedeelte van het gebouw de onderhandelaars van VVD, CDA, D66 en
GroenLinks moeizaam vergaderden over het vormen van een nieuwe coalitie, is hun
partijleider Sybrand Buma ineens onverwacht in het zonnetje gezet. In een aantal
media heeft CDA-prominent Herman Wijffels uitgehaald naar zijn  partijleider.
Die zou het klimaatvraagstuk niet serieus nemen en eigenhandig  alle
vergroeningsmaatregelen die GroenLinks op tafel legt blokkeren. Zo zou hij  pal
gaan staan voor de belangen van gezinnen en de hardwerkende Nederlander.
Schande, vindt Wijffels.  De poging tot karaktermoord van de mastodont doet
CDA'ers nauwelijks wat, ook  omdat hij zijn relevantie bij de huidige generatie
politici aan het Binnenhof  verloren heeft. Wel zijn ze blij dat opnieuw het
beeld is neergezet van Sybrand  Buma als de verdediger van de rechtse politieke
agenda. Kom er maar eens om,  als je concurrentie hebt van de winnaar van de
verkiezingen, VVD'er Mark Rutte.

Milieuhobby's

Het past prima in de onderhandelingsstrategie van het CDA. De partij is graag
bereid verantwoordelijkheid te nemen, maar afscheid nemen van de stugge,
rechtse taal uit de campagne wil de partij zeker niet. Buma riep toen al om het
hardst dat de hardwerkende Nederlander de rekening zal betalen van de
milieuhobby's van GroenLinks. Het programma van de groene partij noemde hij
zelfs 'totaal belachelijk'. Prachtig dus, als de buitenwereld ongevraagd kennis
mag nemen van Buma's opstelling aan de onderhandelingstafel, als consequente
hoeder van de rechtse politieke agenda. Of het nou beeld is of realiteit. Het
CDA staat van meet af aan te boek als de minst enthousiaste partij over een
coalitie met GroenLinks. Terwijl men na de verkiezingsoverwinning bij de VVD
opgelucht ademhaalde, keken christendemocraten bezorgd over wat er komen zou.
Al vrij snel werd er aan het Binnenhof geredeneerd dat het 'motorblok' van VVD,
CDA en D66 zou gaan regeren en dat praten met de grootste winnaar GroenLinks
(10 zetels winst) voor de hand lag. De nummer twee, de eveneens zetels winnende
PVV, werd gemakshalve alvast naar de oppositie gestuurd; bijna niemand wilde
met Geert Wilders samenwerken en zelf had de PVV-voorman voor de verkiezingen
ook alvast partijen uitgesloten.  Sybrand Buma keek moeilijk toen hem gevraagd
werd naar een coalitie met  GroenLinks. „Wij vinden dat hier in Den Haag
misschien heel logisch, maar  mensen in het land zijn nog lang niet zo ver",
sprak de CDA'er met bezorgde  blik. En het is waar; uit de achterban van de PVV
klinkt dat de tweede partij  van het land wel erg snel op een zijspoor is gezet.
Onder VVD-stemmers werd de  afgelopen weken tijdens de onderhandelingen met
GroenLinks al geopperd of men  zijn stem nog kon intrekken. En ook bij het CDA
staat men niet te springen. In  het CDA-bolwerk Tubbergen vatte de
fractievoorzitter de mening van de  christendemocratische Tukkers samen: „Mensen
zeggen hier op straat 'jaja', maar  ze bedoelen 'nee'." Toch ging Buma de
onderhandelingen met GroenLinks in om er een succes van te  maken. „Zo is
Sybrand. Als hij het echt niet ziet zitten, gaat hij er ook niet  aan beginnen",
weet een directe medewerker.  Een andere vertrouweling zit calculerender in de
wedstrijd. „Als er straks een  akkoord is en de fracties mogen zich erover
uitspreken, moeten wij ervoor  zorgen dat de camera's op de fractiekamer van
GroenLinks gericht zijn en niet  op die van ons." Oftewel: CDA'ers zouden
dusdanig goed moeten onderhandelen dat  de buitenwacht en met name de
GroenLinks-achterban ziet dat de groenen het  meeste hebben ingeleverd. En dat
de groene fractie dan alsnog 'nee' zegt en er  helemaal geen coalitie met de
partij van Jesse Klaver komt. De eerste tekenen  lijken de goede kant op te
gaan. Een CDA'er liet zich onlangs ontvallen dat hij  nog niets had gehoord
vanaf de onderhandelingstafel waar hij zich zorgen over  maakt. Die
zelfverzekerdheid ontbreekt bij de VVD. De partij hapt naar adem nu de  kwestie
rond voorzitter Henry Keizer maar niet gaat liggen. In de  fractievergadering
werden dinsdag harde noten gekraakt over de amateuristische  aanpak van deze
crisis, die ook partijleider Mark Rutte raakte. En dat terwijl  die juist alle
zeilen al moet bijzetten om het beeld weg te werken dat in  formatietijd vaker
rond hem opduikt; iemand die zijn principes verloochent om  maar tot een akkoord
te komen. Hij werkte samen met de PVV, met het CDA, met de  PvdA, met de
gedogers D66, CU en SGP. En nu staat GroenLinks voor de deur, met  in de linnen
tas een keur aan plannetjes die de VVD-kiezer het leven zuur  zullen maken.

Dissident

Toch klinkt vanuit de VVD-top dat de onderhandelaars echt willen gaan voor een
ruime coalitie met GroenLinks en hoopt men in de achterban op realiteitszin.
Het alternatief van een samenwerking met GroenLinks wordt in de eerste plaats
een coalitie met de ChristenUnie geacht. Deze combinatie heeft in de Tweede
Kamer 76 zetels, de krapst mogelijke meerderheid. „En de nummer 76 is Joël
Voordewind", sneert een hoofdrolspeler over het Kamerlid van de CU, dat bekend
staat als iemand die bereid is om ver te gaan om maar in de publiciteit te
komen. Hij staat bij de VVD nu al te boek als een aanstaande dissident, een man
die moeizaam bereikte compromissen over bijvoorbeeld asielbeleid onder het mom
van 'een eigen afweging' in gevaar zal brengen als het op stemmen aankomt. Ook
al zegt zijn baas, de in Den Haag wel vertrouwde CU-leider Gert-Jan Segers, dat
het anders moet. Het alternatief voor een samenwerking met GroenLinks en CU is
de PvdA. In de  VVD heerst een breed gevoel dat samenwerking met de
sociaaldemocraten onder de  huidige omstandigheden de meest ideale situatie is.
De partij van Lodewijk  Asscher houdt haar woord, bleek na de afgelopen
kabinetsperiode. Daarmee is het  een stuk aantrekkelijker werken dan met het
radicale en onberekenbare  GroenLinks-kader.  De PvdA staat echter nog steeds
niet te springen om mee te regeren, laat staan  dat het congres na de
afstraffing van 15 maart zal accepteren dat er wordt  overgegaan tot de orde van
de dag.  Partijleider Asscher heeft ook al laten doorschemeren dat een
minderheidskabinet eveneens een optie kan zijn. Dat signaal is in de VVD
keihard aangekomen. Een minderheidskabinet geldt in de Tweede Kamer als
instabiel en zou wel eens een vervroegd einde van de politieke carrière van
Mark Rutte kunnen betekenen. En daarmee het einde van de VVD als grootste
partij van het land. En mocht de PvdA alsnog verleid kúnnen worden tot
regeringsdeelname, dan wordt het voor de VVD alsnog een drama. „Hun
wensenlijstje wordt dan nog drie keer erger dan we hebben gezien in de
afgelopen periode", verwacht een ervaringsdeskundige. Dit alles verklaart waarom
de VVD-top serieus zijn best zou doen om de  onderhandelingen met GroenLinks tot
een succes te maken: het alternatief is  erger.  Het is een begrijpelijke
inschatting. Maar één belangrijk element lijkt hiermee  over het hoofd gezien.
Een kabinet van VVD, CDA, D66 en GroenLinks draagt  straks opnieuw de naam van
de VVD-leider. Hij zal de knievallen voor GroenLinks  moeten verdedigen in de
Tweede Kamer, terwijl het medeverantwoordelijke CDA  achterover kan leunen,
wachtend op de rechtse kiezer die heeft gehoord dat Buma  aan de
onderhandelingstafel wel voor hem vecht.

VVD hoopt op realiteitszin

LOAD-DATE: 11 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              103 of 178 DOCUMENTS



                                  De Telegraaf

                              12 mei 2017 vrijdag
                                 Gehele Oplage

Reizigers op Amsterdam CS terug in de tijd

BYLINE: Mascha de Jong

SECTION: BINNENLAND; Blz. 012

LENGTH: 423 woorden


door  Mascha de Jong

AMSTERDAM -  De derde klas wachtkamer van het Centraal Station was eind
negentiende eeuw voor het gewone volk. Wie er over een paar weken plaatsneemt,
krijgt juist het gevoel dat het een bijzondere omgeving is.

Tijden veranderen. In de jaren zestig van de vorige eeuw werden de wachtkamers
op het statige Centraal Station, dat in 1889 door architect Pierre Cuypers in
een Neo Renaissance bouwstijl werd opgetrokken, een stuk gemakkelijker
ingericht. Met tegelwerk en extra verdiepingen werd er vooral functioneel
gedacht in de stationsruimtes. Maar na de échte nieuwbouw aan de achterkant van
het Centraal Station met de  IJhal en de Poortvrije passages, die onder de
verantwoordelijkheid van de NS  tot stand kwam, voelde het bedrijf juist de
noodzaak om het eeuwenoude gebouw  aan de voorkant terug te brengen in de
originele staat.  Het cultureel historisch besef viert de laatste decennia
hoogtij in de  hoofdstad. Zelfs Nieuw-West is tegenwoordig doordrongen van het
feit dat de  unieke bouw uit de jaren vijftig en zestig een tijdsbeeld schetst
dat niet  zomaar door de sloophamers vernietigd mag worden. Laat staan de
bouwsels uit de  negentiende eeuw.  De renovatie van de ongeveer duizend
vierkante meter aan wachtkamers, corridors  en trappen nam tien maanden in
beslag en kostte rond de vijf miljoen euro. Irma  Winkenius, manager bij
Amsterdam CS: „De verbouwing heeft dag en nacht geduurd.  Bijvoorbeeld de
Starbucks moest gewoon blijven doordraaien. De schilders konden  dus vaak pas om
elf uur 's avonds aan de slag en dan gingen ze door tot vlak  voor opening in de
ochtend."  Het 22 man sterke team van Johan Venema, die eerder de reconstructie
van het  Rijksmuseum voor zijn rekening nam, werkte alleen met handgemaakte
materialen.  Venema: „Zelfs de bakstenen hebben we door een handwerker laten
maken. Dat was  nog een hele klus, want het was een afwijkende maat. Ook met de
kleur zijn we  lange tijd aan het experimenteren geweest. Alles moest precies
worden zoals  Cuypers het bedoelde."   De renovatie is over enkele weken klaar.
Winkenius: „In de derde wachtkamer  komen parket en houten banken. Dat is nu al
een bijzondere ruimte, maar als het  straks klaar is, hoop ik dat de reizigers
het waarderen. Ik zou het echt heel  mooi vinden als zij een stukje meekrijgen
van de liefde die er de laatste  maanden in gestopt is."  De horeca en
wachtruimtes zijn voortaan via twee nieuwe - ook traditionele  trappen - vanuit
de centrale hal te bereiken. Dat hoeft dus niet meer via het  perron.

LOAD-DATE: 11 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              104 of 178 DOCUMENTS



                                  De Telegraaf

                              12 mei 2017 vrijdag
                                   Amsterdam

Reizigers CS voortaan terug in negentiende eeuw

BYLINE: Mascha de Jong

SECTION: REGIO; Blz. 012

LENGTH: 522 woorden


door  Mascha de Jong

AMSTERDAM -  De derdeklas wachtkamer van het Centraal Station was eind
negentiende eeuw voor het gewone volk. Wie er over een paar weken plaatsneemt,
krijgt juist het gevoel dat het een bijzondere omgeving is.

Tijden veranderen. In de jaren zestig van de vorige eeuw werden de wachtkamers
op het statige Centraal Station, dat in 1889 door architect Pierre Cuypers in
een Neo Renaissance bouwstijl werd opgetrokken, een stuk gemakkelijker
ingericht. Met tegelwerk en extra verdiepingen werd er vooral functioneel
gedacht in de stationsruimtes. Maar na de échte nieuwbouw aan de achterkant van
het Centraal Station met de  IJhal en de Poortvrije passages, die onder de
verantwoordelijkheid van de NS  tot stand kwam, voelde het bedrijf ook de
noodzaak het historische gebouw aan  de voorkant terug te brengen in de
originele staat.  Het cultureel historisch besef viert de laatste decennia
hoogtij in de  hoofdstad. Zelfs stadsdeel Nieuw-West is tegenwoordig doordrongen
van het feit  dat de unieke bouw uit de jaren vijftig en zestig niet zomaar door
de  sloophamers vernietigd mag worden. Laat staan de bouwsels uit de negentiende
eeuw.  De renovatie van de ongeveer duizend vierkante meter aan voormalige
wachtkamers, de corridors en trappen nam tien maanden in beslag en kostte rond
de vijf miljoen euro. Irma Winkenius, manager van Amsterdam Centraal: ,,De
verbouwing heeft dag en nacht geduurd. Bijvoorbeeld de Starbucks moest gewoon
blijven doordraaien. De schilders konden dus vaak pas om elf uur 's avonds aan
de slag en dan gingen ze door tot vlak voor opening in de ochtend."  Het 22 man
sterke team van Johan Venema, die eerder de reconstructie van het  Rijksmuseum
voor zijn rekening nam, werkte alleen met handgemaakte materialen.  Venema, die
overigens als volgende klus het Victoria Hotel op zijn lijstje  heeft staan:
,,Zelfs de bakstenen hebben we door een handwerker laten maken.  Dat was nog een
hele klus, want de maat wijkt af van wat tegenwoordig normaal  is. Ook met de
kleur zijn we lange tijd aan het experimenteren geweest. Alles  moest precies zo
worden als Cuypers het bedoelde." Achter het tegelwerk vonden de harde werkers
tot hun verrassing diverse  schilderingen. Sommige delen waren echter zo slecht,
die moesten met de nieuwe  materialen worden aangevuld. Venema: ,,Maar wat oud
is, mocht ook oud blijven.  Zelfs de vlekken van de jaren tien en twintig van de
vorige eeuw zie je nu  zitten."  De renovatie is over enkele weken klaar.
Winkenius: ,,In de derde wachtkamer  komen parket en houten banken. Dat is nu al
een bijzondere ruimte, maar als het  straks klaar is, hoop ik dat het geheel
zich vertaalt naar de waardering van de  reizigers. Ik zou het echt heel mooi
vinden als zij een stukje meekrijgen van  de liefde die er de laatste maanden in
gestopt is."  De horeca en wachtruimtes zijn trouwens voortaan via twee nieuwe,
eveneens  traditioneel gebouwde trappen, vanuit de centrale hal te bereiken.
Bezoekers  aan de horeca hoeven in de toekomst niet eerst door de poortjes om
daar te  komen. Alleen de koninklijke wachtkamer blijft voor publiek gesloten.

LOAD-DATE: 11 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              105 of 178 DOCUMENTS



                                  De Telegraaf

                             11 mei 2017 donderdag
                                 Gehele Oplage

Tikkertje in De Efteling

SECTION: CULTUUR; Blz. 013

LENGTH: 257 woorden


'Snatched'

WAT: film, komedieREGIE: Jonathan LevineMET: Amy Schumer, Goldie Hawn, Ike
Barinholtz

Amy Schumer liet in haar vorige film Trainwreck al zien dat ze iets durft waar
de meeste actrices voor terugdeinzen: zichzelf voor schut zetten door
overdreven normaal te zijn. Want inderdaad zijn korte zomerjurkjes niet alleen
voor maatje 36 en zien anderen vaak onbedoeld je kleurige onderbroek als je op
een barkruk zit, maar zijn we dat in films niet gewend.

In de komedie Snatched dartelt Emily (Schumer) ruim de helft van de tijd in een
kort niemendalletje door Zuid-Amerika, waar ze met haar moeder (Goldie Hawn) op
vakantie is. Prima outfit voor de date die ze dacht te hebben met gladjanus
James, die zij de avond ervoor ontmoet aan de hotelbar. Minder geschikt als je
probeert te ontsnappen aan kidnappers en dagenlang door de jungle moet
ploeteren. Mams mocht alleen maar mee op vakantie omdat Emily's vriendje haar
vlak voor de  trip dumpt. Dat kun je hem trouwens niet kwalijk nemen want Emily
is naast  ontzettend doorsnee, ook irritant onvolwassen. Goldie Hawn, ondanks
opvallende  plastische ingrepen nog immer knuffelbaar, laat als softe moeder
meteen zien  waardoor dat komt. Wat een fijne moeder-dochterfilm had kunnen zijn
vol  stekende opmerkingen, blijft oppervlakkig tikkertje in een decor als een
exotische Efteling-attractie.  Of je de confronterende, veelal op uiterlijk
gebaseerde humor van Amy Schumer  nou kunt waarderen of niet, om op te staan
voor de gewone vrouw had ze wel iets  sterkers kunnen maken. T.E.

LOAD-DATE: 10 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              106 of 178 DOCUMENTS



                                  De Telegraaf

                              6 mei 2017 zaterdag
                                 Gehele Oplage

Vechter met zelfspot

SECTION: LIFESTYLE; Blz. 008

LENGTH: 2263 woorden


La Helwegen, wie kent haar niet? Of moet de vraag eigenlijk luiden: wie kent
haar wel? Want de vrouw die het boegbeeld van de plastische chirurgie is,
krijgt veel etiketten opgeplakt. Het woord is nu aan haarzelf. „Ik ben zo echt
als het maar zijn kan!"

Echtgenoot Harry opent de deur in Baarn, van boven roept Marijke Helwegen (68):
„Nog even één telefoontje!" Drie minuten later trippelt ze de trap op haar
hakjes af. Wijnrood jurkje om het beeldige figuurtje. Borstjes vooruit, lipjes
getuit, zoals haar lijfspreuk luidt. Na drie luchtzoenen grijpt La Helwegen
voortvarend de regie. „Ik mag gewoon  babbelen, hè. Zet dat opnameding maar
meteen aan. Meeschrijven mag ook." „Goed nieuws! Ze noemden me Miss Facelift
toen ik de pr voor de cosmetische  chirurgie deed. Tegenwoordig wordt het aan me
gekoppeld in overdrachtelijke  zin. Facelift is hét nieuwe toverwoord dat overal
voor wordt gebruikt. Voor  renovaties van onroerend goed, een nieuw automodel en
verbetering van een imago  of product. Aangezien ik de personificatie van de
facelift ben, kloppen ze bij  mij aan voor een opening, speech of presentatie.
Zegt een automerk: 'Wil jij  iets komen vertellen, Marijke? We krijgen nieuwe
koplampen'." Met twee handen  omvat ze haar voorgevel. „Nou, van nieuwe
koplampen weet ík alles."

Maakt die carrièrestap je trots?

„Zonder hulp van wie dan ook ben ik het gezicht van verbouwingen, recycling en
vernieuwing geworden. Bij de uitreiking van de innovatieprijs van TNO dat over
plastic in oceanen ging, kwam ik op na de wetenschapper en de directeur. Dan
zeg ik: 'In mij zit zoveel plastic dat je me zo kunt recyclen tot bekertje'.
Lach gegarandeerd. Ze vragen me ook altijd als hekkensluiter. 'Die Marijke
maakt de boel nog wel even los'." Steekt een vinger op. „En altijd in een chique
vintagejurkje. Nooit te bloot,  altijd over de knie, niet te diep", wijst ze op
de hooggesloten halslijn.

Waarom wil je voorgoed afrekenen met het imago van botoxpoppetje?

„Over wat ik doe, heb ik het graag, ik wil geen oordeel meer over de schijn.
Stond ik vroeger op een feestje, dan zag ik twee vriendinnen naar me staren,
elkaar heimelijk met de elleboog aanstoten en smiespelen. Ging ik erop af en
zei: 'Dag mevrouw, wilt u mij soms iets vragen?' Grote schrik, dan was het:
'Oooh, eh, nee hoor'. Ik ben een kattenkop, ik ga niet als een mak lammetje
naar de slachtbank! Zakenmensen hebben nooit moeite met me gehad, de gewone man
en vrouw hebben soms vooroordelen. Marijke Helwegen is helemaal verbouwd,
zeiden ze. Dat is dus helemaal niet waar, zoveel heb ik niet laten doen. Na
mijn vijftigste al helemaal niks meer." „Ik werd in 1995 door de vader van
Robert Schoemacher gevraagd om de pr van de  eerste cosmetische kliniek in
Nederland te doen. Omdat ik beschaafd ben, een  doortastende babbel heb en me
als vechtertje nooit omver laat blazen. Die  Schoemachers hebben wel wat unieks
neergezet, hoor. Tot dan toe was de  plastische chirurgie alleen voor
hazenlipjes, handen aannaaien en open  ruggetjes. Zij waren de eersten die het
cosmetisch toepasten, vader Schoemacher  had het opgepikt in Amerika."

Wat was precies jouw taak?

„Dat is de clou: ik was níet aangenomen om ingrepen te laten doen voor reclame.
Ik hield presentaties om zaken- en huisvrouwen die wellicht interesse hadden,
voor te lichten. Geweldig, een commerciële functie die me goed paste en ik werd
er vorstelijk voor beloond. Pas later heb ik mijn AA-cup laten vergroten. Maar
men, en wie is die men nou helemaal, dácht dat ik een privémevrouw was die zich
maar liet verbouwen op de creditcard van haar man. Maar A: verdiende ik mijn
eigen goldcard en B: stond ik op de loonlijst van de kliniek." Merkt middenin
haar relaas op: „Mooie ketting heb je om!" En vervolgt: „Anderen jokten over
hun dure facelift!"

Wat vond Harry ervan? Want je was al een mooie vrouw.

„Klopt, die grote ogen en mijn poppengezicht had ik al. Harry vond het prima,
wij laten elkaar vrij. Ik mijn business, hij de zijne, hij vindt het leuk hoe
ik me erin vastbijt. Hoe sterk ik ben. Ik paradeer niet met dikke ringen om de
vingers door 't Gooi, ik doe mijn eigen ding en laat me door niemand indammen.
Ik conformeer me aan niemand en zeker niet aan de grote groep. Ik doe wat ik
wil. Met dank aan mijn bekendheid heb ik mijn eigen merk kunnen scheppen.
Zonder universitaire opleiding, maar met aanleg en doorzettingsvermogen."

Zat die hilarische zelfspot er altijd al in?

„Ik heb de humor van mijn vader, hij werkte bij de Staatsmijnen. Mijn moeder
was een heel mooie vrouw, zeer gedreven en eerzuchtig. Ze sprak vloeiend haar
talen en wist van een stuk gordijnstof of een bloemenlapje van de markt in
Geleen een  deux-pièces in de A-lijn van Dior te naaien. Zo van een plaatje uit
de Vogue. Lange handschoenen aan, zag ze eruit als de koningin van Limburg. En
daar liet ze zich op voorstaan, dat heb ik wel van haar. En van mijn vader dus
die malligheid. Mijn vriendinnetjes vonden hem geweldig, maar ik dacht vaak: 'O
nee, pap, doe toch niet zo gek!'"

Denkt Harry dat ook van jou?

„Nee, hij vindt me weleens druk, maar ik bruis nou eenmaal. Mensen zeggen wel
eens: 'Marijke beeft zo, wat is dat toch?' Nou, ik rook niet, ik drink
uitsluitend water en poeders gebruik ik alleen óp mijn neus. En ik heb ook geen
Parkinson. Het is een tremor en daar zijn veel soorten van. Ik heb het al vanaf
mijn vijfde jaar, mijn moeder had het ook. Ik tril van de hyper, so whát! Ik
beef ze allemaal zo omver, zo'n energie heb ik! Komt een tijd dat ik de enige
ben die overeind staat, trillend als een espenblad, en de rest ligt met de
hakken in de lucht."

Is het lastig in het openbare bestaan?

„Op een party zet mijn goede vriend John weleens een glaasje water aan mijn
lippen en dat gaat dan klok-klok-klok naar binnen. Anders schud ik het met mijn
getril per ongeluk zo in een of ander galadecolleté. Zijn de dames niet blij
mee, op de dure zijden jurk! Het gekke is dat ik bij een presentatie nooit last
heb van trillen. Met make-up is het weleens onhandig, dan plakt er al gauw een
wimper hier", zegt ze, wijzend ze op haar wang. Op haar YouTube-kanaal Marijkes
Brandend Vragenvuur steekt ze daar graag de  draak mee. Komt er een
aanplakwimper onder haar neus terecht. Zegt ze,  pruilmond en Bambi-ogen: 'Dat
is wel erg jaren veertig'. Vervolgens belandt die  op haar kin. Prompt mekkert
ze als een geit: 'Bèhèhè, ik weet niet of Harry dit  aantrekkelijk vindt'."

Met die karikaturale filmpjes loop je het gevaar een typetje te worden. Dat
mensen je verwachtingsvol aankijken: nou gaan we lachen!

„Ik ben geen typetje, ik spéél het. Wie dat niet begrijpt, is dom. Voor mij
zijn die filmpjes een uitlaatklep, ik vind het leuk om te doen. Een ander gaat
naar de toneelclub of punniken. Ik spring verder dan de meesten, maar ik word
nooit plat of ordinair." „Mijn serieuze kant zit in mijn werk. Vraagt de
voorzitter van de katholieke  vrouwenbond me, helemaal zenuwachtig, voor een
lezing omdat de leden fan van me  zijn. Zegt ze dat ik zelf mag weten waar het
over gaat. Is de gemiddelde  leeftijd zeventig, tachtig jaar. Aan cosmetische
chirurgie hebben ze dan niks  meer. Dan spreek ik over oordelen en vooroordelen,
dat speelt overal. Maak ik  een prachtig verhaal met Bijbelse verwijzingen, dat
mensen die boven het  maaiveld uitstaken vroeger ook al een kopje kleiner werden
gemaakt. Dan sta ik  in mijn volle kracht, dat is een feestje."

Je speecht altijd uit het blote hoofd, ben je nooit bang voor een black-out?

„Natuurlijk onthoud ik het, ik bedenk het toch ook zelf. Al dagen ervoor leef
ik me in en zet ik wat kernwoorden op een A4'tje. Tut ik me niet op, loop ik
mompelend als Catweazle door het bos. Blablabla, brede gebaren, oud mutsje op.
Denken alle wandelaars dat ik de weg goed kwijt ben. Oefen ik het thuis nog een
keer in de ligstoel in de tuin, de dag erna weer en de dag daarna. En dan zit
het erin." „Mijn inspiratie haal ik uit de natuur. Puur natuur, dat ben ik. Ik
ben zo echt  als het maar zijn kan. Om te kunnen vlammen, heb ik mijn vogels en
mijn katten  nodig. Ik word ongelooflijk gelukkig van mijn twee eekhoorns, mijn
bonte  spechten, het roodborstje, de koolmeesjes en eksters."

Met veel vogelhuisjes en een arsenaal aan voederplekken heeft je tuin alles weg
van een snelbuffet voor vogels.

„Zo erg, gisteren zag ik een moederkraai met een kreupel pootje, steunend op
haar vleugels, haar jongen in de buurt. Ik heb ze te eten gegeven en ze lieten
me heel dichtbij komen. Vannacht lag ik er wakker van of ze het zou redden.
Marters en buizerds liggen op de loer en het was koud. Lag ik maar te draaien
en te woelen. Zodanig dat Harry, toch net zo'n dierenvriend als ik, zei: 'Nou
ophouden!'"

Gaan de katten niet op rooftocht achter jouw gevederde vriendjes aan?

„Nee, als ik tegen Bonzi en Micha zeg dat ze niet achter de vogels aan mogen,
doen ze het niet. Ik heb een ongelooflijk contact met ze. Mijn blijheid komt
van mijn dieren. En natuurlijk ook van mijn werk, dat geef ik pas op als de
energie op is. Ik ben nu 68 jaar, maar nog lang niet klaar."

Hoe zie je de naderende ouderdom, misschien wel met een gezichtje als een
rimpelrozijntje?

„Geeft niet hoe ik eruit ga zien, ik hoop nog heel lang mee te gaan. Ik word
hopelijk oud, want ik leef netjes en serieus. Nooit naar de nachtkroeg, elke
week naar de kerk. Ik heb wat met de rooms-katholieke rituelen. Mijn heeroom
was hoofd van de redemptoristen en zat in een prachtig klooster in Wittem.
Kwamen we - vader, moeder en broertje - daar 's zondags, bracht een monnik
broodjes rosbief op een zilveren schaal. In de gang gleden wij over de tegels,
tilde mijn broertje me op zodat ik de prachtige ring van het bisschopsbeeld kon
kussen. Ik liep ook altijd als engeltje mee in de processie. Mandje vol
rozenblaadjes, uit tuintjes gestolen. De pastoor koos elk jaar het mooiste
engeltje. Duwde ik de andere meisjes de heg in, om maar vooraan te staan."
Voldane blik: „Ik ben het twee keer geworden."

Hoe diep zit de liefde voor de kerk?

„Ooit wilde ik non worden. Op mijn zeventiende ging het niet goed met me. Met
al mijn ambitie wilde ik naar de top, maar ik was secretaresse bij DSM. De
slechtste die ze daar ooit hebben gehad, ik was totaal niet dienstbaar. De
relatie met mijn moeder was ook niet optimaal. Achteraf gezien had ik anorexia,
ik leefde op alleen Engelse drop en cola, woog nog maar 42 kilo. Gelukkig ben
ik daar zelf uitgekomen. Maar tóen leek het rustige en overzichtelijke
kloosterleven me erg aanlokkelijk, er was ook een beroemde non met een gitaar.
Soeur Sourire, Zuster Glimlach. Zoveel had ze niet te lachen, bleek later, want
ze heeft zelfmoord gepleegd. Maar goed, ik zag me wel als de non die naar
buiten trad, gevangenissen bezoeken..."

Maar een leven zonder mannen?

„Met vrouwen onderling kan het ook best gezellig zijn. En er is altijd wel een
bisschop in de buurt... Misschien treed ik wel in als ik tachtig ben."

Over mannen gesproken, je bent al bijna 50 jaar met Harry. Wat is hij voor jou?

„Mijn beste vriend. Harry is mijn rustpunt. Als ik, opgewonden standje van
kom-maar-op, iemand terecht wil wijzen, kalmeert hij me en zegt dat ik mijn
energie daar niet aan moet verspillen. Ik was bijna achttien jaar toen ik hem
leerde kennen. Ik wilde geen kinderen omdat ik mezelf wilde ontplooien, mijn
ambities verwezenlijken. Met kinderen moet je jezelf wegcijferen en er helemaal
voor ze zijn. Dat zat niet in me. Ik zou de fles vergeten, de hele baby. Kwam
ik voor het eerst bij Harry thuis, zei ik dat tegen mijn schoonmoeder. Die keek
wel vreemd op. Harry had de grootheid om te zeggen: 'Als jij dat niet wilt,
moeten we het niet doen, anders wordt het een fiasco'. Nu zeggen we nog weleens
tegen elkaar dat het de beste beslissing is die we hebben genomen. Ik had het
toen niet aangekund."

Aan de andere kant heb je wel katten, net zulke handenbinders...

„Voor mijn dieren laat ik alles. Bonzi moet vier keer per dag een pil slikken
en daarvoor kom ik terug van een feestje. Die verantwoording voel ik. Maar een
dier is anders, bij een kind komt veel meer kijken. Lastige pubers,
levensvragen, volwassen problemen. Bonzi is achttien jaar en stapelgelukkig.
Zonder oorschelpen, met hartfalen en een klaplong. Voor mij is hij een
modelkind, hij geeft zoveel liefde terug."  Met een ruk schuift Marijke haar
stoel naar achter, springt opgewonden op. Haar  woorden struikelen over elkaar.
„Och kijk, daar! Daar is die kraai! Die gewonde  kraai, ik moet naar d'r toe."
Roept vanuit de keukendeur al naar buiten: „Kra- kra-kra-kra!" Krast nog harder:
„Kra-kra-kra-kra." De manke kraai kijkt in haar  richting.  Marijke verwisselt
gauw-gauw haar elegante hakjes voor plompe rubberlaarzen.  „Kra-kra-kra." Met
handenvol strooit ze kattenbrokjes op het gazon, de hele  familie kraai, geen
spoortje schuwheid, hipt naar haar toe. „Ach, ach, komt het  nog goed met jou?"
De kraai, zijn koppie schuin, lijkt te luisteren naar vogelfluisteraar Marijke.
Ze sust en praat en praat. Die journalist aan tafel is zij totaal vergeten!
Maar geen haan die daarnaar kraait.

'Ik laat me door  niemand indammen'

'Ik beef ze allemaal omver, zoveel energie heb ik'

CV

Geboren 29 december 1948, Heerlen. Groeide met twee broers  op in Geleen

Werk Secretaresse  bij DSM,  pr-manager kliniek,  presenteert  en speecht

Hobby Op YouTube toont ze haar komisch talent. Aanraders: Marijke met komkommer
en  Marijke  met wasbeer

Privé Al 49 jaar met haar Harry

Gevleugelde uitspraak  „Hou op,  anders krijg je een nekschot met een volle
botoxspuit."

LOAD-DATE: 5 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              107 of 178 DOCUMENTS



                                  De Telegraaf

                              6 mei 2017 zaterdag
                                 Gehele Oplage

Vechter met zelfspot

SECTION: LIFESTYLE; Blz. 010

LENGTH: 2263 woorden


La Helwegen, wie kent haar niet? Of moet de vraag eigenlijk luiden: wie kent
haar wel? Want de vrouw die het boegbeeld van de plastische chirurgie is,
krijgt veel etiketten opgeplakt. Het woord is nu aan haarzelf. „Ik ben zo echt
als het maar zijn kan!"

Echtgenoot Harry opent de deur in Baarn, van boven roept Marijke Helwegen (68):
„Nog even één telefoontje!" Drie minuten later trippelt ze de trap op haar
hakjes af. Wijnrood jurkje om het beeldige figuurtje. Borstjes vooruit, lipjes
getuit, zoals haar lijfspreuk luidt. Na drie luchtzoenen grijpt La Helwegen
voortvarend de regie. „Ik mag gewoon  babbelen, hè. Zet dat opnameding maar
meteen aan. Meeschrijven mag ook." „Goed nieuws! Ze noemden me Miss Facelift
toen ik de pr voor de cosmetische  chirurgie deed. Tegenwoordig wordt het aan me
gekoppeld in overdrachtelijke  zin. Facelift is hét nieuwe toverwoord dat overal
voor wordt gebruikt. Voor  renovaties van onroerend goed, een nieuw automodel en
verbetering van een imago  of product. Aangezien ik de personificatie van de
facelift ben, kloppen ze bij  mij aan voor een opening, speech of presentatie.
Zegt een automerk: 'Wil jij  iets komen vertellen, Marijke? We krijgen nieuwe
koplampen'." Met twee handen  omvat ze haar voorgevel. „Nou, van nieuwe
koplampen weet ík alles."

Maakt die carrièrestap je trots?

„Zonder hulp van wie dan ook ben ik het gezicht van verbouwingen, recycling en
vernieuwing geworden. Bij de uitreiking van de innovatieprijs van TNO dat over
plastic in oceanen ging, kwam ik op na de wetenschapper en de directeur. Dan
zeg ik: 'In mij zit zoveel plastic dat je me zo kunt recyclen tot bekertje'.
Lach gegarandeerd. Ze vragen me ook altijd als hekkensluiter. 'Die Marijke
maakt de boel nog wel even los'." Steekt een vinger op. „En altijd in een chique
vintagejurkje. Nooit te bloot,  altijd over de knie, niet te diep", wijst ze op
de hooggesloten halslijn.

Waarom wil je voorgoed afrekenen met het imago van botoxpoppetje?

„Over wat ik doe, heb ik het graag, ik wil geen oordeel meer over de schijn.
Stond ik vroeger op een feestje, dan zag ik twee vriendinnen naar me staren,
elkaar heimelijk met de elleboog aanstoten en smiespelen. Ging ik erop af en
zei: 'Dag mevrouw, wilt u mij soms iets vragen?' Grote schrik, dan was het:
'Oooh, eh, nee hoor'. Ik ben een kattenkop, ik ga niet als een mak lammetje
naar de slachtbank! Zakenmensen hebben nooit moeite met me gehad, de gewone man
en vrouw hebben soms vooroordelen. Marijke Helwegen is helemaal verbouwd,
zeiden ze. Dat is dus helemaal niet waar, zoveel heb ik niet laten doen. Na
mijn vijftigste al helemaal niks meer." „Ik werd in 1995 door de vader van
Robert Schoemacher gevraagd om de pr van de  eerste cosmetische kliniek in
Nederland te doen. Omdat ik beschaafd ben, een  doortastende babbel heb en me
als vechtertje nooit omver laat blazen. Die  Schoemachers hebben wel wat unieks
neergezet, hoor. Tot dan toe was de  plastische chirurgie alleen voor
hazenlipjes, handen aannaaien en open  ruggetjes. Zij waren de eersten die het
cosmetisch toepasten, vader Schoemacher  had het opgepikt in Amerika."

Wat was precies jouw taak?

„Dat is de clou: ik was níet aangenomen om ingrepen te laten doen voor reclame.
Ik hield presentaties om zaken- en huisvrouwen die wellicht interesse hadden,
voor te lichten. Geweldig, een commerciële functie die me goed paste en ik werd
er vorstelijk voor beloond. Pas later heb ik mijn AA-cup laten vergroten. Maar
men, en wie is die men nou helemaal, dácht dat ik een privémevrouw was die zich
maar liet verbouwen op de creditcard van haar man. Maar A: verdiende ik mijn
eigen goldcard en B: stond ik op de loonlijst van de kliniek." Merkt middenin
haar relaas op: „Mooie ketting heb je om!" En vervolgt: „Anderen jokten over
hun dure facelift!"

Wat vond Harry ervan? Want je was al een mooie vrouw.

„Klopt, die grote ogen en mijn poppengezicht had ik al. Harry vond het prima,
wij laten elkaar vrij. Ik mijn business, hij de zijne, hij vindt het leuk hoe
ik me erin vastbijt. Hoe sterk ik ben. Ik paradeer niet met dikke ringen om de
vingers door 't Gooi, ik doe mijn eigen ding en laat me door niemand indammen.
Ik conformeer me aan niemand en zeker niet aan de grote groep. Ik doe wat ik
wil. Met dank aan mijn bekendheid heb ik mijn eigen merk kunnen scheppen.
Zonder universitaire opleiding, maar met aanleg en doorzettingsvermogen."

Zat die hilarische zelfspot er altijd al in?

„Ik heb de humor van mijn vader, hij werkte bij de Staatsmijnen. Mijn moeder
was een heel mooie vrouw, zeer gedreven en eerzuchtig. Ze sprak vloeiend haar
talen en wist van een stuk gordijnstof of een bloemenlapje van de markt in
Geleen een  deux-pièces in de A-lijn van Dior te naaien. Zo van een plaatje uit
de Vogue. Lange handschoenen aan, zag ze eruit als de koningin van Limburg. En
daar liet ze zich op voorstaan, dat heb ik wel van haar. En van mijn vader dus
die malligheid. Mijn vriendinnetjes vonden hem geweldig, maar ik dacht vaak: 'O
nee, pap, doe toch niet zo gek!'"

Denkt Harry dat ook van jou?

„Nee, hij vindt me weleens druk, maar ik bruis nou eenmaal. Mensen zeggen wel
eens: 'Marijke beeft zo, wat is dat toch?' Nou, ik rook niet, ik drink
uitsluitend water en poeders gebruik ik alleen óp mijn neus. En ik heb ook geen
Parkinson. Het is een tremor en daar zijn veel soorten van. Ik heb het al vanaf
mijn vijfde jaar, mijn moeder had het ook. Ik tril van de hyper, so whát! Ik
beef ze allemaal zo omver, zo'n energie heb ik! Komt een tijd dat ik de enige
ben die overeind staat, trillend als een espenblad, en de rest ligt met de
hakken in de lucht."

Is het lastig in het openbare bestaan?

„Op een party zet mijn goede vriend John weleens een glaasje water aan mijn
lippen en dat gaat dan klok-klok-klok naar binnen. Anders schud ik het met mijn
getril per ongeluk zo in een of ander galadecolleté. Zijn de dames niet blij
mee, op de dure zijden jurk! Het gekke is dat ik bij een presentatie nooit last
heb van trillen. Met make-up is het weleens onhandig, dan plakt er al gauw een
wimper hier", zegt ze, wijzend ze op haar wang. Op haar YouTube-kanaal Marijkes
Brandend Vragenvuur steekt ze daar graag de  draak mee. Komt er een
aanplakwimper onder haar neus terecht. Zegt ze,  pruilmond en Bambi-ogen: 'Dat
is wel erg jaren veertig'. Vervolgens belandt die  op haar kin. Prompt mekkert
ze als een geit: 'Bèhèhè, ik weet niet of Harry dit  aantrekkelijk vindt'."

Met die karikaturale filmpjes loop je het gevaar een typetje te worden. Dat
mensen je verwachtingsvol aankijken: nou gaan we lachen!

„Ik ben geen typetje, ik spéél het. Wie dat niet begrijpt, is dom. Voor mij
zijn die filmpjes een uitlaatklep, ik vind het leuk om te doen. Een ander gaat
naar de toneelclub of punniken. Ik spring verder dan de meesten, maar ik word
nooit plat of ordinair." „Mijn serieuze kant zit in mijn werk. Vraagt de
voorzitter van de katholieke  vrouwenbond me, helemaal zenuwachtig, voor een
lezing omdat de leden fan van me  zijn. Zegt ze dat ik zelf mag weten waar het
over gaat. Is de gemiddelde  leeftijd zeventig, tachtig jaar. Aan cosmetische
chirurgie hebben ze dan niks  meer. Dan spreek ik over oordelen en vooroordelen,
dat speelt overal. Maak ik  een prachtig verhaal met Bijbelse verwijzingen, dat
mensen die boven het  maaiveld uitstaken vroeger ook al een kopje kleiner werden
gemaakt. Dan sta ik  in mijn volle kracht, dat is een feestje."

Je speecht altijd uit het blote hoofd, ben je nooit bang voor een black-out?

„Natuurlijk onthoud ik het, ik bedenk het toch ook zelf. Al dagen ervoor leef
ik me in en zet ik wat kernwoorden op een A4'tje. Tut ik me niet op, loop ik
mompelend als Catweazle door het bos. Blablabla, brede gebaren, oud mutsje op.
Denken alle wandelaars dat ik de weg goed kwijt ben. Oefen ik het thuis nog een
keer in de ligstoel in de tuin, de dag erna weer en de dag daarna. En dan zit
het erin." „Mijn inspiratie haal ik uit de natuur. Puur natuur, dat ben ik. Ik
ben zo echt  als het maar zijn kan. Om te kunnen vlammen, heb ik mijn vogels en
mijn katten  nodig. Ik word ongelooflijk gelukkig van mijn twee eekhoorns, mijn
bonte  spechten, het roodborstje, de koolmeesjes en eksters."

Met veel vogelhuisjes en een arsenaal aan voederplekken heeft je tuin alles weg
van een snelbuffet voor vogels.

„Zo erg, gisteren zag ik een moederkraai met een kreupel pootje, steunend op
haar vleugels, haar jongen in de buurt. Ik heb ze te eten gegeven en ze lieten
me heel dichtbij komen. Vannacht lag ik er wakker van of ze het zou redden.
Marters en buizerds liggen op de loer en het was koud. Lag ik maar te draaien
en te woelen. Zodanig dat Harry, toch net zo'n dierenvriend als ik, zei: 'Nou
ophouden!'"

Gaan de katten niet op rooftocht achter jouw gevederde vriendjes aan?

„Nee, als ik tegen Bonzi en Micha zeg dat ze niet achter de vogels aan mogen,
doen ze het niet. Ik heb een ongelooflijk contact met ze. Mijn blijheid komt
van mijn dieren. En natuurlijk ook van mijn werk, dat geef ik pas op als de
energie op is. Ik ben nu 68 jaar, maar nog lang niet klaar."

Hoe zie je de naderende ouderdom, misschien wel met een gezichtje als een
rimpelrozijntje?

„Geeft niet hoe ik eruit ga zien, ik hoop nog heel lang mee te gaan. Ik word
hopelijk oud, want ik leef netjes en serieus. Nooit naar de nachtkroeg, elke
week naar de kerk. Ik heb wat met de rooms-katholieke rituelen. Mijn heeroom
was hoofd van de redemptoristen en zat in een prachtig klooster in Wittem.
Kwamen we - vader, moeder en broertje - daar 's zondags, bracht een monnik
broodjes rosbief op een zilveren schaal. In de gang gleden wij over de tegels,
tilde mijn broertje me op zodat ik de prachtige ring van het bisschopsbeeld kon
kussen. Ik liep ook altijd als engeltje mee in de processie. Mandje vol
rozenblaadjes, uit tuintjes gestolen. De pastoor koos elk jaar het mooiste
engeltje. Duwde ik de andere meisjes de heg in, om maar vooraan te staan."
Voldane blik: „Ik ben het twee keer geworden."

Hoe diep zit de liefde voor de kerk?

„Ooit wilde ik non worden. Op mijn zeventiende ging het niet goed met me. Met
al mijn ambitie wilde ik naar de top, maar ik was secretaresse bij DSM. De
slechtste die ze daar ooit hebben gehad, ik was totaal niet dienstbaar. De
relatie met mijn moeder was ook niet optimaal. Achteraf gezien had ik anorexia,
ik leefde op alleen Engelse drop en cola, woog nog maar 42 kilo. Gelukkig ben
ik daar zelf uitgekomen. Maar tóen leek het rustige en overzichtelijke
kloosterleven me erg aanlokkelijk, er was ook een beroemde non met een gitaar.
Soeur Sourire, Zuster Glimlach. Zoveel had ze niet te lachen, bleek later, want
ze heeft zelfmoord gepleegd. Maar goed, ik zag me wel als de non die naar
buiten trad, gevangenissen bezoeken..."

Maar een leven zonder mannen?

„Met vrouwen onderling kan het ook best gezellig zijn. En er is altijd wel een
bisschop in de buurt... Misschien treed ik wel in als ik tachtig ben."

Over mannen gesproken, je bent al bijna 50 jaar met Harry. Wat is hij voor jou?

„Mijn beste vriend. Harry is mijn rustpunt. Als ik, opgewonden standje van
kom-maar-op, iemand terecht wil wijzen, kalmeert hij me en zegt dat ik mijn
energie daar niet aan moet verspillen. Ik was bijna achttien jaar toen ik hem
leerde kennen. Ik wilde geen kinderen omdat ik mezelf wilde ontplooien, mijn
ambities verwezenlijken. Met kinderen moet je jezelf wegcijferen en er helemaal
voor ze zijn. Dat zat niet in me. Ik zou de fles vergeten, de hele baby. Kwam
ik voor het eerst bij Harry thuis, zei ik dat tegen mijn schoonmoeder. Die keek
wel vreemd op. Harry had de grootheid om te zeggen: 'Als jij dat niet wilt,
moeten we het niet doen, anders wordt het een fiasco'. Nu zeggen we nog weleens
tegen elkaar dat het de beste beslissing is die we hebben genomen. Ik had het
toen niet aangekund."

Aan de andere kant heb je wel katten, net zulke handenbinders...

„Voor mijn dieren laat ik alles. Bonzi moet vier keer per dag een pil slikken
en daarvoor kom ik terug van een feestje. Die verantwoording voel ik. Maar een
dier is anders, bij een kind komt veel meer kijken. Lastige pubers,
levensvragen, volwassen problemen. Bonzi is achttien jaar en stapelgelukkig.
Zonder oorschelpen, met hartfalen en een klaplong. Voor mij is hij een
modelkind, hij geeft zoveel liefde terug."  Met een ruk schuift Marijke haar
stoel naar achter, springt opgewonden op. Haar  woorden struikelen over elkaar.
„Och kijk, daar! Daar is die kraai! Die gewonde  kraai, ik moet naar d'r toe."
Roept vanuit de keukendeur al naar buiten: „Kra- kra-kra-kra!" Krast nog harder:
„Kra-kra-kra-kra." De manke kraai kijkt in haar  richting.  Marijke verwisselt
gauw-gauw haar elegante hakjes voor plompe rubberlaarzen.  „Kra-kra-kra." Met
handenvol strooit ze kattenbrokjes op het gazon, de hele  familie kraai, geen
spoortje schuwheid, hipt naar haar toe. „Ach, ach, komt het  nog goed met jou?"
De kraai, zijn koppie schuin, lijkt te luisteren naar vogelfluisteraar Marijke.
Ze sust en praat en praat. Die journalist aan tafel is zij totaal vergeten!
Maar geen haan die daarnaar kraait.

'Ik laat me door  niemand indammen'

'Ik beef ze allemaal omver, zoveel energie heb ik'

CV

Geboren 29 december 1948, Heerlen. Groeide met twee broers  op in Geleen

Werk Secretaresse  bij DSM,  pr-manager kliniek,  presenteert  en speecht

Hobby Op YouTube toont ze haar komisch talent. Aanraders: Marijke met komkommer
en  Marijke  met wasbeer

Privé Al 49 jaar met haar Harry

Gevleugelde uitspraak  „Hou op,  anders krijg je een nekschot met een volle
botoxspuit."

LOAD-DATE: 5 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              108 of 178 DOCUMENTS



                                  De Telegraaf

                              6 mei 2017 zaterdag
                                 Gehele Oplage

Vechter met zelfspot

SECTION: LIFESTYLE; Blz. 012

LENGTH: 2263 woorden


La Helwegen, wie kent haar niet? Of moet de vraag eigenlijk luiden: wie kent
haar wel? Want de vrouw die het boegbeeld van de plastische chirurgie is,
krijgt veel etiketten opgeplakt. Het woord is nu aan haarzelf. „Ik ben zo echt
als het maar zijn kan!"

Echtgenoot Harry opent de deur in Baarn, van boven roept Marijke Helwegen (68):
„Nog even één telefoontje!" Drie minuten later trippelt ze de trap op haar
hakjes af. Wijnrood jurkje om het beeldige figuurtje. Borstjes vooruit, lipjes
getuit, zoals haar lijfspreuk luidt. Na drie luchtzoenen grijpt La Helwegen
voortvarend de regie. „Ik mag gewoon  babbelen, hè. Zet dat opnameding maar
meteen aan. Meeschrijven mag ook." „Goed nieuws! Ze noemden me Miss Facelift
toen ik de pr voor de cosmetische  chirurgie deed. Tegenwoordig wordt het aan me
gekoppeld in overdrachtelijke  zin. Facelift is hét nieuwe toverwoord dat overal
voor wordt gebruikt. Voor  renovaties van onroerend goed, een nieuw automodel en
verbetering van een imago  of product. Aangezien ik de personificatie van de
facelift ben, kloppen ze bij  mij aan voor een opening, speech of presentatie.
Zegt een automerk: 'Wil jij  iets komen vertellen, Marijke? We krijgen nieuwe
koplampen'." Met twee handen  omvat ze haar voorgevel. „Nou, van nieuwe
koplampen weet ík alles."

Maakt die carrièrestap je trots?

„Zonder hulp van wie dan ook ben ik het gezicht van verbouwingen, recycling en
vernieuwing geworden. Bij de uitreiking van de innovatieprijs van TNO dat over
plastic in oceanen ging, kwam ik op na de wetenschapper en de directeur. Dan
zeg ik: 'In mij zit zoveel plastic dat je me zo kunt recyclen tot bekertje'.
Lach gegarandeerd. Ze vragen me ook altijd als hekkensluiter. 'Die Marijke
maakt de boel nog wel even los'." Steekt een vinger op. „En altijd in een chique
vintagejurkje. Nooit te bloot,  altijd over de knie, niet te diep", wijst ze op
de hooggesloten halslijn.

Waarom wil je voorgoed afrekenen met het imago van botoxpoppetje?

„Over wat ik doe, heb ik het graag, ik wil geen oordeel meer over de schijn.
Stond ik vroeger op een feestje, dan zag ik twee vriendinnen naar me staren,
elkaar heimelijk met de elleboog aanstoten en smiespelen. Ging ik erop af en
zei: 'Dag mevrouw, wilt u mij soms iets vragen?' Grote schrik, dan was het:
'Oooh, eh, nee hoor'. Ik ben een kattenkop, ik ga niet als een mak lammetje
naar de slachtbank! Zakenmensen hebben nooit moeite met me gehad, de gewone man
en vrouw hebben soms vooroordelen. Marijke Helwegen is helemaal verbouwd,
zeiden ze. Dat is dus helemaal niet waar, zoveel heb ik niet laten doen. Na
mijn vijftigste al helemaal niks meer." „Ik werd in 1995 door de vader van
Robert Schoemacher gevraagd om de pr van de  eerste cosmetische kliniek in
Nederland te doen. Omdat ik beschaafd ben, een  doortastende babbel heb en me
als vechtertje nooit omver laat blazen. Die  Schoemachers hebben wel wat unieks
neergezet, hoor. Tot dan toe was de  plastische chirurgie alleen voor
hazenlipjes, handen aannaaien en open  ruggetjes. Zij waren de eersten die het
cosmetisch toepasten, vader Schoemacher  had het opgepikt in Amerika."

Wat was precies jouw taak?

„Dat is de clou: ik was níet aangenomen om ingrepen te laten doen voor reclame.
Ik hield presentaties om zaken- en huisvrouwen die wellicht interesse hadden,
voor te lichten. Geweldig, een commerciële functie die me goed paste en ik werd
er vorstelijk voor beloond. Pas later heb ik mijn AA-cup laten vergroten. Maar
men, en wie is die men nou helemaal, dácht dat ik een privémevrouw was die zich
maar liet verbouwen op de creditcard van haar man. Maar A: verdiende ik mijn
eigen goldcard en B: stond ik op de loonlijst van de kliniek." Merkt middenin
haar relaas op: „Mooie ketting heb je om!" En vervolgt: „Anderen jokten over
hun dure facelift!"

Wat vond Harry ervan? Want je was al een mooie vrouw.

„Klopt, die grote ogen en mijn poppengezicht had ik al. Harry vond het prima,
wij laten elkaar vrij. Ik mijn business, hij de zijne, hij vindt het leuk hoe
ik me erin vastbijt. Hoe sterk ik ben. Ik paradeer niet met dikke ringen om de
vingers door 't Gooi, ik doe mijn eigen ding en laat me door niemand indammen.
Ik conformeer me aan niemand en zeker niet aan de grote groep. Ik doe wat ik
wil. Met dank aan mijn bekendheid heb ik mijn eigen merk kunnen scheppen.
Zonder universitaire opleiding, maar met aanleg en doorzettingsvermogen."

Zat die hilarische zelfspot er altijd al in?

„Ik heb de humor van mijn vader, hij werkte bij de Staatsmijnen. Mijn moeder
was een heel mooie vrouw, zeer gedreven en eerzuchtig. Ze sprak vloeiend haar
talen en wist van een stuk gordijnstof of een bloemenlapje van de markt in
Geleen een  deux-pièces in de A-lijn van Dior te naaien. Zo van een plaatje uit
de Vogue. Lange handschoenen aan, zag ze eruit als de koningin van Limburg. En
daar liet ze zich op voorstaan, dat heb ik wel van haar. En van mijn vader dus
die malligheid. Mijn vriendinnetjes vonden hem geweldig, maar ik dacht vaak: 'O
nee, pap, doe toch niet zo gek!'"

Denkt Harry dat ook van jou?

„Nee, hij vindt me weleens druk, maar ik bruis nou eenmaal. Mensen zeggen wel
eens: 'Marijke beeft zo, wat is dat toch?' Nou, ik rook niet, ik drink
uitsluitend water en poeders gebruik ik alleen óp mijn neus. En ik heb ook geen
Parkinson. Het is een tremor en daar zijn veel soorten van. Ik heb het al vanaf
mijn vijfde jaar, mijn moeder had het ook. Ik tril van de hyper, so whát! Ik
beef ze allemaal zo omver, zo'n energie heb ik! Komt een tijd dat ik de enige
ben die overeind staat, trillend als een espenblad, en de rest ligt met de
hakken in de lucht."

Is het lastig in het openbare bestaan?

„Op een party zet mijn goede vriend John weleens een glaasje water aan mijn
lippen en dat gaat dan klok-klok-klok naar binnen. Anders schud ik het met mijn
getril per ongeluk zo in een of ander galadecolleté. Zijn de dames niet blij
mee, op de dure zijden jurk! Het gekke is dat ik bij een presentatie nooit last
heb van trillen. Met make-up is het weleens onhandig, dan plakt er al gauw een
wimper hier", zegt ze, wijzend ze op haar wang. Op haar YouTube-kanaal Marijkes
Brandend Vragenvuur steekt ze daar graag de  draak mee. Komt er een
aanplakwimper onder haar neus terecht. Zegt ze,  pruilmond en Bambi-ogen: 'Dat
is wel erg jaren veertig'. Vervolgens belandt die  op haar kin. Prompt mekkert
ze als een geit: 'Bèhèhè, ik weet niet of Harry dit  aantrekkelijk vindt'."

Met die karikaturale filmpjes loop je het gevaar een typetje te worden. Dat
mensen je verwachtingsvol aankijken: nou gaan we lachen!

„Ik ben geen typetje, ik spéél het. Wie dat niet begrijpt, is dom. Voor mij
zijn die filmpjes een uitlaatklep, ik vind het leuk om te doen. Een ander gaat
naar de toneelclub of punniken. Ik spring verder dan de meesten, maar ik word
nooit plat of ordinair." „Mijn serieuze kant zit in mijn werk. Vraagt de
voorzitter van de katholieke  vrouwenbond me, helemaal zenuwachtig, voor een
lezing omdat de leden fan van me  zijn. Zegt ze dat ik zelf mag weten waar het
over gaat. Is de gemiddelde  leeftijd zeventig, tachtig jaar. Aan cosmetische
chirurgie hebben ze dan niks  meer. Dan spreek ik over oordelen en vooroordelen,
dat speelt overal. Maak ik  een prachtig verhaal met Bijbelse verwijzingen, dat
mensen die boven het  maaiveld uitstaken vroeger ook al een kopje kleiner werden
gemaakt. Dan sta ik  in mijn volle kracht, dat is een feestje."

Je speecht altijd uit het blote hoofd, ben je nooit bang voor een black-out?

„Natuurlijk onthoud ik het, ik bedenk het toch ook zelf. Al dagen ervoor leef
ik me in en zet ik wat kernwoorden op een A4'tje. Tut ik me niet op, loop ik
mompelend als Catweazle door het bos. Blablabla, brede gebaren, oud mutsje op.
Denken alle wandelaars dat ik de weg goed kwijt ben. Oefen ik het thuis nog een
keer in de ligstoel in de tuin, de dag erna weer en de dag daarna. En dan zit
het erin." „Mijn inspiratie haal ik uit de natuur. Puur natuur, dat ben ik. Ik
ben zo echt  als het maar zijn kan. Om te kunnen vlammen, heb ik mijn vogels en
mijn katten  nodig. Ik word ongelooflijk gelukkig van mijn twee eekhoorns, mijn
bonte  spechten, het roodborstje, de koolmeesjes en eksters."

Met veel vogelhuisjes en een arsenaal aan voederplekken heeft je tuin alles weg
van een snelbuffet voor vogels.

„Zo erg, gisteren zag ik een moederkraai met een kreupel pootje, steunend op
haar vleugels, haar jongen in de buurt. Ik heb ze te eten gegeven en ze lieten
me heel dichtbij komen. Vannacht lag ik er wakker van of ze het zou redden.
Marters en buizerds liggen op de loer en het was koud. Lag ik maar te draaien
en te woelen. Zodanig dat Harry, toch net zo'n dierenvriend als ik, zei: 'Nou
ophouden!'"

Gaan de katten niet op rooftocht achter jouw gevederde vriendjes aan?

„Nee, als ik tegen Bonzi en Micha zeg dat ze niet achter de vogels aan mogen,
doen ze het niet. Ik heb een ongelooflijk contact met ze. Mijn blijheid komt
van mijn dieren. En natuurlijk ook van mijn werk, dat geef ik pas op als de
energie op is. Ik ben nu 68 jaar, maar nog lang niet klaar."

Hoe zie je de naderende ouderdom, misschien wel met een gezichtje als een
rimpelrozijntje?

„Geeft niet hoe ik eruit ga zien, ik hoop nog heel lang mee te gaan. Ik word
hopelijk oud, want ik leef netjes en serieus. Nooit naar de nachtkroeg, elke
week naar de kerk. Ik heb wat met de rooms-katholieke rituelen. Mijn heeroom
was hoofd van de redemptoristen en zat in een prachtig klooster in Wittem.
Kwamen we - vader, moeder en broertje - daar 's zondags, bracht een monnik
broodjes rosbief op een zilveren schaal. In de gang gleden wij over de tegels,
tilde mijn broertje me op zodat ik de prachtige ring van het bisschopsbeeld kon
kussen. Ik liep ook altijd als engeltje mee in de processie. Mandje vol
rozenblaadjes, uit tuintjes gestolen. De pastoor koos elk jaar het mooiste
engeltje. Duwde ik de andere meisjes de heg in, om maar vooraan te staan."
Voldane blik: „Ik ben het twee keer geworden."

Hoe diep zit de liefde voor de kerk?

„Ooit wilde ik non worden. Op mijn zeventiende ging het niet goed met me. Met
al mijn ambitie wilde ik naar de top, maar ik was secretaresse bij DSM. De
slechtste die ze daar ooit hebben gehad, ik was totaal niet dienstbaar. De
relatie met mijn moeder was ook niet optimaal. Achteraf gezien had ik anorexia,
ik leefde op alleen Engelse drop en cola, woog nog maar 42 kilo. Gelukkig ben
ik daar zelf uitgekomen. Maar tóen leek het rustige en overzichtelijke
kloosterleven me erg aanlokkelijk, er was ook een beroemde non met een gitaar.
Soeur Sourire, Zuster Glimlach. Zoveel had ze niet te lachen, bleek later, want
ze heeft zelfmoord gepleegd. Maar goed, ik zag me wel als de non die naar
buiten trad, gevangenissen bezoeken..."

Maar een leven zonder mannen?

„Met vrouwen onderling kan het ook best gezellig zijn. En er is altijd wel een
bisschop in de buurt... Misschien treed ik wel in als ik tachtig ben."

Over mannen gesproken, je bent al bijna 50 jaar met Harry. Wat is hij voor jou?

„Mijn beste vriend. Harry is mijn rustpunt. Als ik, opgewonden standje van
kom-maar-op, iemand terecht wil wijzen, kalmeert hij me en zegt dat ik mijn
energie daar niet aan moet verspillen. Ik was bijna achttien jaar toen ik hem
leerde kennen. Ik wilde geen kinderen omdat ik mezelf wilde ontplooien, mijn
ambities verwezenlijken. Met kinderen moet je jezelf wegcijferen en er helemaal
voor ze zijn. Dat zat niet in me. Ik zou de fles vergeten, de hele baby. Kwam
ik voor het eerst bij Harry thuis, zei ik dat tegen mijn schoonmoeder. Die keek
wel vreemd op. Harry had de grootheid om te zeggen: 'Als jij dat niet wilt,
moeten we het niet doen, anders wordt het een fiasco'. Nu zeggen we nog weleens
tegen elkaar dat het de beste beslissing is die we hebben genomen. Ik had het
toen niet aangekund."

Aan de andere kant heb je wel katten, net zulke handenbinders...

„Voor mijn dieren laat ik alles. Bonzi moet vier keer per dag een pil slikken
en daarvoor kom ik terug van een feestje. Die verantwoording voel ik. Maar een
dier is anders, bij een kind komt veel meer kijken. Lastige pubers,
levensvragen, volwassen problemen. Bonzi is achttien jaar en stapelgelukkig.
Zonder oorschelpen, met hartfalen en een klaplong. Voor mij is hij een
modelkind, hij geeft zoveel liefde terug."  Met een ruk schuift Marijke haar
stoel naar achter, springt opgewonden op. Haar  woorden struikelen over elkaar.
„Och kijk, daar! Daar is die kraai! Die gewonde  kraai, ik moet naar d'r toe."
Roept vanuit de keukendeur al naar buiten: „Kra- kra-kra-kra!" Krast nog harder:
„Kra-kra-kra-kra." De manke kraai kijkt in haar  richting.  Marijke verwisselt
gauw-gauw haar elegante hakjes voor plompe rubberlaarzen.  „Kra-kra-kra." Met
handenvol strooit ze kattenbrokjes op het gazon, de hele  familie kraai, geen
spoortje schuwheid, hipt naar haar toe. „Ach, ach, komt het  nog goed met jou?"
De kraai, zijn koppie schuin, lijkt te luisteren naar vogelfluisteraar Marijke.
Ze sust en praat en praat. Die journalist aan tafel is zij totaal vergeten!
Maar geen haan die daarnaar kraait.

'Ik laat me door  niemand indammen'

'Ik beef ze allemaal omver, zoveel energie heb ik'

CV

Geboren 29 december 1948, Heerlen. Groeide met twee broers  op in Geleen

Werk Secretaresse  bij DSM,  pr-manager kliniek,  presenteert  en speecht

Hobby Op YouTube toont ze haar komisch talent. Aanraders: Marijke met komkommer
en  Marijke  met wasbeer

Privé Al 49 jaar met haar Harry

Gevleugelde uitspraak  „Hou op,  anders krijg je een nekschot met een volle
botoxspuit."

LOAD-DATE: 5 May 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              109 of 178 DOCUMENTS



                                  De Telegraaf

                               1 mei 2017 maandag
                                 Gehele Oplage

'Laat je niet lokken met lage lastminute prijzen'

SECTION: BINNENLAND; Blz. 006

LENGTH: 638 woorden


Ook ik was een enthousiast Turkijeganger. Maar hoe is het mogelijk dat er nu
nog steeds mensen zijn die hun vakantie vanwege de lage prijzen door willen
brengen in een land dat geleid wordt door Erdogan? Een man die duizenden
massaontslagen en arrestaties op zijn naam heeft staan, omdat deze mensen zich
volgens hem niet aan zijn regels willen onderwerpen. De persvrijheid heeft hij
aan banden gelegd. Overal heeft hij spionnen om te controleren of zijn inwoners
en daarbuiten geen kritiek op hem leveren. Hij wil de vrouw weer als
legbatterij beschouwen. Nee, daar moet je dus niet meer op vakantie willen, ook
al worden de lastminute prijzen als lokkertje gebruikt.   Iris Ridderikhoff,
Middelburg

Klimaat

Werkelijk onvoorstelbaar dat Trump, met zijn plannen in het noordpoolgebied en
langs de kusten, de werkgelegenheid in de USA en geld belangrijker vindt dan de
gezondheid van zijn burgers en die van de rest van de wereld. Hij begrijpt niet
wat het klimaatakkoord in Parijs inhoudt. Hoogste tijd voor betere oplossingen.
Frans Szlapka,   Veldhoven

Hoofdlijnen

Als we nu eens apart met een paar staten met het VK gaan praten over een nieuwe
economische samenwerking in de stijl van de oude EEG, dan kunnen we, terwijl
dat blok zich uitbreidt, geleidelijk de EU dwingen zich alleen nog met
hoofdlijnen bezig te houden. Samenwerken: ja, een VS worden, nee!   Stef
Bouwhuis,   Amsterdam

Gehandicaptenkaart

In Spanje zie ik heel veel Nederlanders parkeren op een
gehandicaptenparkeerplek. Er wordt dan een kaart tevoorschijn getoverd, en ze
lopen vervolgens kwiek en monter naar het dichtstbijzijnde terrasje, zonder
gêne. De mensen met een echte beperking moeten soms drie rondjes rijden om een
plek te vinden. Er zou meer controle op moeten zijn, want hoe komen die mensen
aan zo'n kaart?   Y. Meijer, Egmond

Monster

Een dier dat aanvalt doet dat ofwel omdat het zich bedreigd voelt, ofwel omdat
het zich moet voeden. En is dus nooit een monster, zoals u een kwal noemt die
een mens 'aanvalt' (Tel. 29/4). Dit is dieren demoniseren. Alleen mensen
gedragen zich wel eens monsterlijk.   D. Weijers, Amsterdam

Integer

Het is niet erg als je als koper én verkoper betrokken bent bij een zakelijke
transactie en het is niet erg als je de persvrijheid ondermijnt, door een
select persgezelschap uit te nodigen bij de uitleg hierover, zoals
VVD-voorzitter Henry Keizer. Wanneer gaan politici eens in de spiegel kijken en
voorbeeldgedrag vertonen, zodat wij als burgers hen als echt integer kunnen
beschouwen en dat zij hierbij ook de persvrijheid respecteren? Helaas weer
spijt dat ik op de VVD heb gestemd met zo'n voorzitter en het gebrek aan
zelfreflectie vanuit de partij.  Nico Kaag, Wateringen

Verzwijgen

Enkele weken geleden werd met veel tamtam bekendgemaakt dat de misdaadcijfers
gedaald waren. Mij is duidelijk dat aan dit soort bekendmakingen totaal geen
waarde moet worden ontleend, daar de politie asielcriminaliteit verzwijgt. Wat
verzwijgt de politie nog meer?  Kees Hooreman, Haarlem

Voorbeeld

Zijn de 'machtige' bestuurders in Brussel zo dom, of is de gewone burger nou zo
slim? Als ze met geld smijten vanwege een pand dat toevallig in Londen staat,
of geen controle op hun uitgaven van belastinggeld toestaan, dan moeten wij dat
voorbeeld ook maar gaan volgen. Anders is het de hoogste tijd voor een
EU-referendum.  De Graaf, Bunschoten

Verguisd

Ik heb het verhaal van Tessa gelezen, wier man haar nichtje had misbruikt
(Vrouw 29/4) . Wat mij altijd weer verbaast: haar man maakt een grove fout en
wordt daar terecht voor gestraft, maar ook Tessa raakt alles kwijt, terwijl zij
daar niks aan kan doen. Ik begrijp niet dat anderen haar laten vallen.  Ook de
kinderen van NSB'ers werden destijds verguisd. Blij dat ik niet zo'n
karaktertrek heb.   Léon de Koning,   Dordrecht

LOAD-DATE: 30 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              110 of 178 DOCUMENTS



                                  De Telegraaf

                             29 april 2017 zaterdag
                                 Gehele Oplage

Verdelen

BYLINE: Jaap van Duijn

SECTION: FINANCIEEL; Blz. 038

LENGTH: 487 woorden


column


Overal in de westerse wereld is de inkomensongelijkheid in de afgelopen kwart
eeuw toegenomen - het meest in Amerika en Engeland, het minst in de
Scandinavische landen. In Nederland valt de toename van de ongelijkheid mee.
Die is hier groter dan in de noordelijke landen, maar kleiner dan in Duitsland
of de zuidelijke landen.

Toch is er bij ons ook sprake van excessieve ontwikkelingen, zeker aan de top
van het bedrijfsleven. De CEO's van de grootste Nederlandse beursondernemingen
vingen in 1992 gemiddeld EUR  700.000. In 2015 was dit gestegen tot EUR  3,6
miljoen. Hierbij zijn de verzilverde aandelenpakketten nog buiten beschouwing
gelaten. In diezelfde dertien jaar steeg de koopkracht van Jan Modaal met 10%.
De zelfverrijking aan de top, waar economisch gezien geen enkele
rechtvaardiging voor is, heeft voor Nederlandse begrippen enorme proporties
aangenomen. Er is nog een andere verdeling, waar men nooit iets over leest, maar
die voor  het functioneren van onze economie veel belangrijker is. Dat is de
verdeling  van inkomens tussen bedrijven, financiële instellingen, overheid en
gezinnen.  Waar komt het geld, dat in Nederland wordt verdiend, uiteindelijk
terecht?  Bedrijven maken winst en werknemers ontvangen loon. Over die bedragen
worden  premies en belastingen betaald, er worden subsidies verstrekt en
uitkeringen  gedaan, en uiteindelijk resulteert er iets dat het 'beschikbaar
inkomen' heet.  Dat is het bedrag dat gezinnen kunnen besteden aan consumptie,
dat overheden  gebruiken om hun taken ten behoeve van burgers uit te voeren en
dat bedrijven  kunnen aanwenden om te investeren. Sinds de jaren tachtig is die
verdeling behoorlijk veranderd en met name sinds  de eeuwwisseling zijn de
bewegingen groot geweest. In 1983 kwam Nederland uit  een economische crisis en
stonden bedrijven er slecht voor. Van alles wat  verdiend werd kwam netto maar
4% bij bedrijven terecht, 9% ging naar financiële  instellingen, 25% naar de
overheid en 62% viel toe aan gezinnen. Maar toen in de jaren negentig de
neoliberale wind goed ging waaien, keerde het  tij voor het bedrijfsleven. Hun
aandeel in de nationale koek ging, vooral na de  eeuwwisseling, stijgen en kwam
in 2012 uit op 14%. Vorig jaar was het 11%. De  overheid wist via
belastingheffing haar aandeel in het beschikbare inkomen te  verhogen van 25
naar 30%. De grote verliezers in dit herverdelingsspel zijn de  gezinnen
geweest. Van 62% daalde hun inkomensaandeel naar 54%. Ook de banken en
verzekeraars leverden, ondanks hun enorme balanstotalen, in. Er heeft dus een
inkomensverschuiving plaatsgevonden van gezinnen naar  bedrijven. Er is wel
geld, maar dat zit macro-economisch gezien nu op de  verkeerde plaats. Bedrijven
kunnen immers alleen hun spullen afzetten als  gezinnen genoeg inkomen hebben om
ze te kopen. Met een nauwelijks stijgende  koopkracht bijt de hond in eigen
staart.

Gezin verliest in  herverdelingsspel

LOAD-DATE: 28 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              111 of 178 DOCUMENTS



                                  De Telegraaf

                             28 april 2017 vrijdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1116 woorden


BRIEVEN

Deskundigen

Het is de heren in Zeist weer gelukt. Geen idee wat er allemaal is beloofd,
maar ik ben er bijna van overtuigd dat het ook met deze deskundigen niet gaat
lukken. Het wordt tijd dat we ons gaan realiseren geen partij meer te zijn in
het internationale voetbalspel. Niet meer zeuren over de successen in de jaren
tachtig, want wie naar het verleden kijkt, staat met zijn rug naar de toekomst.
Peter Borst, Beverwijk

Dagobert Dick

We moeten Dick -Dagobert Duck- Advocaat helemaal niet als bondscoach willen,
want een aantal spelers zit niet (meer) op hem te wachten en als Advocaat het
beter kan krijgen is hij ook zo weer weg.   R.M. van der Burgt,   Lelystad

Trainersduo

Advocaat en Gullit worden het nieuwe trainersduo, tegen een ongetwijfeld
vorstelijke vergoeding. Advocaat heeft dat natuurlijk wel nodig omdat hij in
het verleden nog niet genoeg heeft verdiend en bij Gullit is het ook een
welkome aanvulling van zijn spaarpotje, omdat de bodem zichtbaar is door het
betalen van al die alimentaties. Of is het toch idealisme?   Jac van Ierssel,
Breda

Chaos

Zowel in Zeist als in Den Haag is het een chaos. In Zeist trachten onbenullen
van de KNVB ons van een nieuwe bondscoach te voorzien en in Den Haag lijken
papadagen en meivakanties belangrijker dan het vormen van een nieuwe regering.
En wij als verontruste burgers maar hopen dat het goed komt.   L. van Dobben,
Wassenaar

Problemen

Laat de EU zich nu eens bezighouden met echte problemen, zoals MH17 en het
vluchtelingenprobleem waar Italië de handen vol aan heeft. Maar niet uit gaan
maken hoeveel rondvaartboten er in Amsterdam mogen varen en hoeveel papadagen
we moeten hebben.   W. Veuger, Haarlem

Miljoenenhuur

Waarom staan we er niet van te kijken wanneer zoiets gebeurt ('Blunder met
miljoenenhuur', Tel. 27/4). Lekker makkelijk: geld uitgeven van een ander,
gewoon omdat er toch genoeg is! Het is een schande. Miljoenen worden bij de
Europese Unie over de balk gesmeten, allemaal geld van de hardwerkende burgers.
Wanneer komt die opstand tegen deze verkwisting (en de andere uitspattingen van
de EU)? Zou dan Nexit echt de volgende stap zijn?  Peter van den Broeke

Vaderverlof

Weer een onzinnig plan van de EU. Wanneer gaan zij zich nu eindelijk eens
bezighouden met de wezenlijk belangrijke zaken zoals het gelijktrekken van de
pensioengerechtigde leeftijden binnen de EU. Dit is nou precies waarom men de
pest krijgt aan Europa en Brussel. En inderdaad: dit soort kwesties lossen wij
hier in Nederland gewoon op de werkvloer op.  Hermien Kuiper, Epe

Prikkel

Dhr. Biesheuvel (ONL) die regeert vanuit zijn 'old boys network' heeft erg
makkelijk praten. Veel werklozen van boven de 50 die jaren betaald hebben voor
drie jaar ww komen niet aan de bak. Drie jaar ww noemt hij 'een slechte
prikkel' om aan de slag te gaan. Het netwerk zorgt erg goed voor zichzelf, maar
niet voor werklozen boven de 50 jaar die hun huis op mogen eten.   Aldo van
Diesen, Kerkdriel

Auto

De politiek overweegt weer iets nieuws: hogere motorrijtuigenbelasting voor
diegenen die veel rijden. Dat is 'eerlijk'. Er moet natuurlijk wel een
technische oplossing gevonden worden om dat te registreren, één of ander kastje
in de auto dat dan natuurlijk niet gesaboteerd mag worden en ook de
kilometerteller mag niet teruggedraaid kunnen worden. Je kunt de problemen (en
kosten) al aan zien komen. Verhoog liever de benzineprijs een paar cent en
iedereen (ook buitenlanders) betaalt naar rato van de gereden kilometers.
Volgens mij behoorlijk fraudebestendig.   Peter Vooges, Kudelstaart

Rechters

Het is toch ongelooflijk dat rechters een Turkse drugscrimineel gewoon naar
huis sturen om het proces af te wachten. Deze kerel lacht zich helemaal een
slag in de rondte bij zoveel dommigheid. De enige manier het goed te maken is
deze rechters de opdracht te geven om in hun vrije tijd deze crimineel te gaan
zoeken en aanhouden in Turkije. Zonder betaling.   R. Meersschaert

Eerlijk

Cetin G. betaalde uit de losse pols een half miljoen voor borgstelling. Dat
geld had hij natuurlijk eerlijk verdiend met zijn werkzaamheden.    P.S.J.
Oliehoek,   Pijnacker

Koningshuis

Kijkend naar ons koningshuis concludeer ik dat zij dichter bij de gewone mens
staan dan al onze volksvertegenwoordigers bij elkaar!   P. van de Logt,
Dedemsvaart

Trots

Vroeger was ik vurig aanhanger van het koningshuis. In de loop der jaren is dat
om diverse redenen geleidelijk aan teruggezakt naar een heel laag pitje. Maar
nu zijn mijn bewondering en enthousiasme weer helemaal terug. Wat mogen wij
trots op dit koningspaar. Zij zijn de lijm die wij nodig hebben om Nederland
weer een eenheid te maken.  Hans Zwolschen, Kampen

Dankbaar

Dankbaar ben ik voor de perfecte beveiliging, zodat wij heerlijk met onze
oranje tompouce naar de tv konden kijken en genieten van al die blije mensen en
ons koningspaar. Altijd weer blij dat het goed is gegaan.  Annelies Nieman

Identiteit

Vier miljoen mensen keken naar het interview met koning Willem-Alexander.
Vorige week zondag keken ook vier miljoen mensen naar de finale van Boer Zoekt
Vrouw. Koningin Máxima zei een paar jaar geleden: 'Nederlanders bestaan niet'.
Ik durf nu wel te zegen dat Nederlanders wel bestaan: zij zijn dol op zowel
landbouw als het oranje koningshuis; twee van de Nederlandse echte identiteiten.
Danny Lim, Wassenaar

Op tijd

Zag tot mijn verbazing dat de NS eindelijk eens de treinen op tijd kon laten
rijden. In Tilburg kwam de trein mooi op tijd aan en er waren zelfs nog
voldoende zitplaatsen in de trein aanwezig. NS, vooral doorgaan!  Leo Prins,
Winschoten

Eerbetoon

Hulde voor burgemeester Eberhard van der Laan van Amsterdam, die ondanks zijn
slopende ziekte toch de kracht had en het belang inzag voor het ultieme
eerbetoon aan onze grootste voetballer aller tijden. Helaas is het tot nu toe
niet verder gekomen dan een intentieverklaring, maar de Johan Cruijff Arena
komt er, dat staat als een paal boven water.  Jan Pronk, Beverwijk

Condooms

Miljoenen krabben teisteren de Cubaanse kust. Miljarden mensen teisteren de
flora en fauna van onze planeet. Wellicht is het zinvoller om condooms - die op
Cuba worden gebruikt om de door de krabben lek geprikte autobanden te repareren
- aan te wenden om de wereldbevolking te beperken.   Werner Reiman,   Amsterdam

Uurtje meer

Personeel van VDL NedCar gaat waarschijnlijk liever weer werkloos thuis zitten
dan een uurtje meer te werken (Tel. 27/4). Ze weten ook niet meer dat 15 jaar
geleden 48 uur werken de standaard was. Er zijn genoeg werklozen die
waarschijnlijk blij zullen zijn. Hoe verwend kun je zijn. Hoe weinig hebben ze
geleerd van de periode dat ze werkloos thuis zaten.  J. van Reenen

LOAD-DATE: 27 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              112 of 178 DOCUMENTS



                                  De Telegraaf

                            27 april 2017 donderdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1105 woorden


BRIEVEN

Verlof

De EU wil meer verlof voor vaders. Lekker hoor al dat verlof. Maar op de
werkvloer mag de werknemer die geen kinderen heeft, de boel weer opvangen omdat
de jonge vaders en moeders er niet zijn. Geef eens wat meer verlof aan mensen
die geen kinderen hebben en dus niet meedoen aan de gigantische overbevolking
op deze wereld. Kinderen krijgen moet je niet stimuleren, maar juist
onaantrekkelijk maken. Kinderen zijn je eigen verantwoordelijkheid en niet die
van de EU in Brussel.   J. Smit, Meppel

Boete

Tien dagen vaderschapsverlof? Je zal maar werkgever zijn en (regelmatig) zo'n
'boete' voor iets, waar je part noch deel aan hebt, voor je kiezen krijgen. Als
het dan toch moet, dan betalen uit de belastingpot.   Mevr. A. Groen-de Jong,
Utrecht

Vakantie

Kan iemand mij uitleggen waarom een kersverse vader niet gewoon een week
vakantie kan opnemen om bij zijn kind en vrouw te zijn? Waarom zou de werkgever
dit moeten faciliteren en betalen? Blijkbaar vindt pa zijn vakantie in
Torremolinos op dat moment belangrijker dan zijn jonge gezin...  M. Greijmans,
Someren

Dwaas

Zelf vader van 4 kinderen, altijd samen gewerkt. Paar vrije dagen na de
bevalling, paar overuren opgenomen, twee vakantiedagen erbij en aansluitend het
weekend. Zomaar een week thuis en mijn vrouw blij dat ik weer ging werken.
Laat de EU zich toch eens druk maken over echte zaken.  Jakob Muntinga, Malden

Doormodderen

De EU is bezig met nutteloos heen en weer reizen, het cacaogehalte van chocola,
de kromming van de bananen, papadagen, de rondvaartboten in Amsterdam etc. en
nu komen ze pensioen te kort. Gewoon laten doormodderen tot hun 70e. Ik snap de
Britten.  J.H. ten Have, Woerden

Opgelost

De EU is weer geweldig bezig hoor, meer papadagen. Blijft er nog wel tijd over
om te werken en pensioen op te bouwen? Oh nee, dat halen wij gewoon bij de
ouderen en belastingbetaler weg, weer een probleem opgelost.   W. de Vis Sr.,
Hoorn

Verworvenheden

Met de ene hand worden de (zelfbetaalde) verworvenheden van de ouderen afgepakt
om deze met de andere hand aan de jongeren te geven. Laten we daarom ook gaan
voor een opa- en omadag!  P. van de Logt,   Dedemsvaart

Verschil

De Europese Commissie wil zo graag dat er meer sociale eenheid komt in de EU en
doet dat nu door minima vast te stellen voor papadagen, ouderschapsverlof etc.
Laten ze eens kijken naar de verschillen in opa/oma-dagen aan het eind van de
rit bij de pensionering, waarbij het in bijvoorbeeld in Frankrijk, Italië en
Griekenland niet gaat om dagen verschil, maar om jaren.  C. van den Dungen,
's-Hertogenbosch

Watjes

Maak er tien watjesdagen van! Mannen gaan steeds meer op vrouwen 'lijken'.  S.
Blankers

Marktwerking

Vier grote zorgverzekeringen moeten volgend jaar de premies gaan verhogen. Het
reservekapitaal is door de niet verhoogde premies van dit jaar zo goed als
opgesoupeerd. Noemt men dit nou marktwerking?   J. v. Leeuwen, Amersfoort

Logisch

Handig plan van de KNVB en Van Breukelen om meerdere personen tegelijk te
benaderen voor bondscoach. Logisch dat deze interessante figuren zich
gepasseerd voelen en weigeren. En om dan wegloper Advocaat te vragen is
helemaal typisch een idee van een simpele ziel als Van Breukelen. Begin maar
vast een volgend profiel aan te maken, want Advocaat gaat voor een tientje meer
direct op de volgende trein.  Eddy Flens, Amsterdam

Soap

Het begint echt op een soap te lijken bij de aanstelling van een bondscoach,
Wanneer komen er eens mensen bij de KNVB die wel verstand hebben van voetballen?
C.C. van Westerloo,   Amsterdam

Armoede

Wat een bestuurlijke armoede bij de KNVB. Komt men tenslotte uit bij Dick
Advocaat als kandidaat bondscoach. We weten nu al hoe dat gaat aflopen. Arjen
Robben wordt gewisseld als hij de sterren van de hemel speelt en bij de eerste
beste club die zwaait met een flink zak geld, is hij weer vertrokken. Benoem
toch Ruud Gullit; die heeft er tenminste zin in! Wat mij betreft: een keiharde
functie-eis.  Bob vd Kaa, Den Haag

Arena

Feyenoord kampioen, Ajax niet.... maar wel een Johan Cruijff ArenA. Alles
opgelost toch?  G. van Stuijvenberg,   Uithoorn

Sancties

Natuurlijk helpen sancties niet tegen Noord-Korea. Het volk daar is al op
sterven na dood, dankzij het communistische regime dat voedselhulp uit het
buitenland weigert, omdat voedselvoorziening een staatsaangelegenheid is. Hulp
uit het buitenland betekent dat de glorieuze staat tekort schiet.  Sancties
zijn per definitie gericht tegen de bevolking, niet tegen de heersende
dictatuur.  Gun de onschuldige Noord-Koreanen de kans om de Kims te overleven!
Staak de sancties!  Ludwig van El, Oostzaan

Het loont

Wij dachten het altijd al, bijstand loont meer dan werken. Ik zat gelukkig
thuis in de veiligheidsgordels, toen ik las dat een bijstandtrekker in
Amsterdam 750 euro meer overhoudt per maand, dan iemand die werkt voor het
minimumloon voor 1551 euro. Gekker kunnen zij het niet maken in Amsterdam of
toch wel?  Simon Luxen, Lisse

Helden

'Chriet Titulaer was inspirator Space Expo Noordwijk' (WUZ, 26/4). Reden genoeg
om Space Expo Noordwijk te laten dopen tot Chriet Titulaer Space Expo, naar het
recente voorbeeld van Amsterdam ArenA tot Johan Cruijff ArenA. Titulaer en
Cruijff waren twee van onze echte helden.  Danny Lim, Wassenaar

Aardgas

De prijzen van aardgas zijn in drie jaar tijd gehalveerd, maar daar merk ik
weinig van, als ik de factuur van Delta ontvang. Elk jaar moet ik meer betalen.
Wat wel opvalt zijn de netwerkkosten en natuurlijk de energiebelasting. Onze
regering bouwt de gaswinning af, maar de kosten voor de burger lopen op via
allerlei 'schijnconstructies'. Het gaat beter met Nederland, pensioenen stijgen
niet, maar de kosten voor de gewone man rijzen de pan uit. Uiteindelijk moet
luchtkasteel Europa, met belachelijk hoog betaalde politici en ambtenaren ook
blijven 'drijven'.  A. de Waele, Koewacht

Referendum

Wiegel zegt: „Een referendum is de bijl aan de wortel van de boom". Maar hij
begrijpt kennelijk niet dat bij een oude verrotte boom die niets meer oplevert,
die bijl noodzakelijk is. Daarom zal er een jonge boom geplant moeten worden
die wel vruchten oplevert voor diegenen die hem geplant hebben en niet voor hen
die vanaf een afstand op slinkse wijze de vruchten willen binnenhalen.  J.
Knodse

Reapers

De aanschaf van de 4 MQ-9 Reapers door onze Defensie heeft al weer een beladen
woord gekregen n.l. een aanvalswapen en zal dan ook waarschijnlijk alleen
ingezet worden voor verkenningsvluchten en missies om inlichtingen te
verzamelen zoals in Mali, waar met de informatie niets wordt gedaan.  H. Haak,
Winschoten

LOAD-DATE: 26 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              113 of 178 DOCUMENTS



                                  De Telegraaf

                             21 april 2017 vrijdag
                                    Den Haag

Museum in Bazar Boer

SECTION: REGIO; Blz. 015

LENGTH: 393 woorden


haagse sagen


Al sinds maart vorig jaar staat het imposante pand in de Haagse Zeestraat waar
het Museum voor Communicatie is gevestigd leeg. Maar in oktober moet het museum
'nieuwe stijl' weer de deuren openen. Dat betekent ook een nieuwe fase voor het
pand dat al in 1946 in handen kwam van het Nederlandsch Postmuseum, de vorige
naam van het museum.

Maar tot 1927 was hier iets totaal anders gevestigd: Bazar Boer, een chic en
koninklijk warenhuis.  Boer was een begrip in die tijd. Hij begon tussen 1825 en
1830 op het Plein in  Den Haag met een 'Japansch Magazijn'. Hij verkocht daar
Japanse spullen maar  ook artikelen uit China, Turkije en India. Vooral Koning
Willem ! was een goede  klant van Boer en zo gebeurde het ook dat hij in 1837
het predicaat  Hofleverancier kreeg. Maar Boer groeide op het Plein uit zijn
jasje en verhuisde naar het pand aan de  Zeestraat. Ook daar was de zaak telkens
te klein en uitbreiding en aanpassingen  volgden. Over de grens was zijn naam
bekend, hij verkocht bijvoorbeeld het  bijzondere Arita-porselein.  In 1878
kreeg de gevel zo ongeveer het uiterlijk dat het nu nog heeft. Wel  kwamen er
later grotere ramen in, om zo toch meer klanten naar binnen te lokken. Het bleef
Boer niet voor de wind gaan. Hij richtte zich eind negentiende eeuw  nog
helemaal op de rijken, maar moest daarna toch ook het gewone volk binnen  zien
te krijgen. Zo kwamen er tentoonstellingen en werd de boel versierd rond
sinterklaas.  Maar het was te laat. Boer had te laat het roer omgegooid en de
economische  malaise van de jaren twintig maakte het ook niet beter. Hij kreeg
ook  concurrentie en toen in 1925 de Bijenkorf de deuren opende, was het een
verloren zaak.  In juli 1927 werd een grote uitverkoop gehouden en net voor de
jaarwisseling  viel het doek. Een jaar later was er nog een grote
filmtentoonstelling, maar  daarna bleef het lange tijd stil rond het complex.
Tot in 1946 het Postmuseum - dat bij wet op 8 mei 1929 werd opgericht en tot
die tijd op de Kortenaerkade zat - het pand krijgt toegewezen en in 1949 na een
ingrijpende verbouwing - achter de gevel - de deuren heropent. Verbouwingen zijn
het museum dus niet vreemd. En ook naamswijzigingen niet: in  1989 werd de naam
PTT Museum om tien jaar later te verzelfstandigen en verder  te gaan als Museum
voor Communicatie.

Boer moest gewone volk binnenkrijgen

LOAD-DATE: 20 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              114 of 178 DOCUMENTS



                                  De Telegraaf

                             14 april 2017 vrijdag
                                 Gehele Oplage

Dwaalgasten

BYLINE: Marcel Peereboom Voller

SECTION: BINNENLAND; Blz. 005

LENGTH: 507 woorden


Kringen


Geen woord meer over die twee gelukszoekers die de oversteek maakten naar ons
land. Om ons kaal te vreten in hun riante onderkomen. Van onze centen. Want de
torenhoge kosten van dit bed-bad-bamboe-beleid zullen worden doorberekend aan
ons, hardwerkende Nederlanders.

En als er twee panda's over de dam zijn... De IND  waarschuwde eerder deze week
al. 'Voor iedere asielzoeker komen er gemiddeld  drie nareizigers naar
Nederland'. Onder het mom van gezinshereniging, maar daar  wordt vast en zeker
mee gesjoemeld.  Doodzwijgen die twee. Dat is echt het beste. We moeten die
invasieve exoten  niet op een idee brengen.  Maar in feite is het al te laat.
Het is natuurlijk geen toeval dat die Groenlandse walvis opdook voor de kust
van Vlissingen. Waarom? Er is in Groenland niets aan de hand, het is daar
hartstikke veilig, de walvis is helemaal geen familie van de panda, in de
verste verte niet. Dus die walvis heeft hier helemaal niets te zoeken. Die komt
hier alleen maar om ons plankton te grazen. Onze roeipootkreeftjes! Onze
wimperdiertjes! Ons krill! En hij is niet de enige, hè? Welnee. Steeds vaker
wordt hier de Aziatische  tijgermug gesignaleerd. Niks opvang in eigen regio!
Dat beest brengt alleen  maar enge ziektes met zich mee, zoals zika en dengue.
De Aziatische tijgermug  is een gevaar voor de volksgezondheid. Alleen maar uit
te roeien met pesticiden  die op de zwarte lijst staan, zo giftig. Drie keer
raden hoe hij ons mooie land  binnenkomt. Hij reist illegaal mee in stilstaand
water van...  Bamboeplanten. Wie knagen er bamboe? Precies!  En wij maar
hartelijk welkom zingen en met vlaggetjes zwaaien voor twee luie  nepberen die
geen klap uitvoeren en helemaal niets bijdragen aan onze  samenleving, maar toch
een 'tijdelijke' verblijfsvergunning van vijftien jaar  hebben gekregen.
Vijftien jaar! Dat is bijna een dubbel paspoort.  Door het halfzachte beleid is
de invasie van exoten niet te stuiten. Google het  maar als je me niet gelooft.
'Duitse wasbeertjes steken de grens over'. Grenzen  dicht is het enige antwoord,
maar als je dat zegt, ben je een xenofoob.  'Amerikaanse brulkikker gespot in
Limburg'. Een brulkikker. Nog maar net in ons  mooie land en nu al een grote
bek. Hadden wij maar zo'n president die per  decreet een inreisverbod
uitvaardigt.  Er is een lammergier gespot in Brabant. Een gier! Die voedt zich
natuurlijk aan  onze uitgestorven tradities. En de Iberische tjiftjaf. Blijf
lekker in Iberië!  In Noordwijk is de Siberische taling gesignaleerd. Houdt het
dan nooit op?  Mandarijneenden nemen Amsterdam over, waar onze mooie huismus al
is verdreven  door halsbandparkieten. Ze zouden ze aan de ketting moeten leggen.
Zelfs de Mongoolse pieper heeft zich hier geworteld. Alsof we zelf geen
aardappelen kunnen telen. Eigen aardappel eerst! O, wacht: de Mongoolse pieper
is een vogel. Nog erger! Dat vliegt maar door ons luchtruim... En dat allemaal
door die twee nietsnutten die in Rhenen mooi zitten en dom kijken.  Weg met die
dwaalgasten.

Invasie van exoten is niet te stuiten

LOAD-DATE: 13 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              115 of 178 DOCUMENTS



                                  De Telegraaf

                             12 april 2017 woensdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1149 woorden


BRIEVEN

Regeringstoestel

De aankoop van de 90 miljoen kostende nieuwe Boeing businessjet van de regering
is onverantwoord koopgedrag. Dat de oude Fokker 70 die nu waarschijnlijk is
verkocht voor een appel en een ei aan een Australisch mijnwerkersbedrijf niet
zo zuinig en milieuvriendelijk was, is duidelijk, maar er waren talloze andere
mogelijkheden in de vorm van een privéjet voor een tiende van de prijs. Had
gewoon een nette tweedehands privéjet gekocht die tevens verhuurd kan worden
als je er niet mee vliegt. Dat doen vele multinationals en vermogende mensen
ook.   Marc Struik, Reeuwijk

Kerk

Katholieke fundamentalisten willen een katholieke kerk in Utrecht kopen die met
8,5 miljoen euro van de EU en overheden is gerestaureerd. Vervolgens willen ze
alle openbare activiteiten terugdraaien en moeten we ons weer gaan gedragen als
in de 19e eeuw bij bezoek aan de kerk. Kerk en staat dienen, zeker in deze
barre tijden, gescheiden te blijven. Utrecht, stem hier niet mee in. Er is al
meer dan genoeg onverdraagzaamheid.    P. Cammaart, Terneuzen

Staatsloterij

Het grote geld wint altijd. Zo ook bij de Staatsloterij die acht jaar lang
stelselmatig de zaak heeft bedot.  Het is dan ook een gotspe dat de
Staatsloterij wegkomt met een gratis lot en een pleister van 40 euro.   Arnold
Jansen, Best

Hypotheekaftrek

Ongetwijfeld zal de hypotheekrenteaftrek weer een rol spelen in de formatie. Ik
las dat op termijn de renteaftrek beperkt moet gaan worden tot 38 procent. De
uitvinding huurwaardeforfait, later versluierd door het 'eigenwoningforfait' te
noemen, beperkt de aftrek nu al enorm. Ik heb mijn belastingaangifte nog eens
goed bekeken en wat blijkt: dankzij deze heffing is per saldo slechts 37% van
mijn betaalde hypotheekrente aftrekbaar.  Paul Evers

Margarine

Prachtig artikel onlangs in DFT over de uitvinding van margarine. Margarine
heeft in onze familie de bijnaam 'wagensmeer'. Nooit begrepen waarom. Maar
omdat Napoleon de opdracht hiervoor gaf voor het voedsel van zijn leger, ging
het volgens mij niet alleen op de boterham maar werd het ook gebruik om de
wielen van de voertuigen te smeren. Uitstekende toepassing. Wat voor fratsen ze
er er mee uithalen het verdient nooit het predikaat boter.  C. v.d. Graaf,
Capelle a/d IJssel

Staal

Het is wederom columniste Van Gaal (Tel. 10/4) die een helder verslag geeft van
een door een bestuurder begane misdaad. Hieruit blijkt eveneens hoe gemakkelijk
figuren op dit niveau de misdaden kunnen plegen. Dat de controlerende raad van
toezicht met de armen over elkaar toekijkt hoe de huurders financieel worden
uitgekleed is gewoon nog groter crimineel gedrag. Maar zoals altijd is de
gewone man de dupe en moet ervoor opdraaien.   Peter Borst,     Beverwijk

Toezicht

Zou het kunnen dat de vijf commissarissen die toezicht moesten houden op de
werkzaamheden van Erik Staal van Vestia zo'n virtual reality bril gedragen
hebben?  Marja van der Graaf,    Tuitjenhorn

Hersenbloeding

Naar aanleiding van het bericht 'Herseninfarct over het hoofd gezien' (Tel.
11/4) willen wij een positief bericht plaatsen. Ongeveer tien dagen terug
krijgt mijn vrouw heftige hoofdpijn. Daar we op de Veluwe met vakantie zijn,
zijn we naar een huisarts in Voorthuizen gegaan. We werden door een arts in
opleiding geholpen die het niet vertrouwde en meteen contact opnam met de
dienstdoende neuroloog van het Gelders Valeiziekenhuis waar we direct moesten
komen. Er werd een ct-scan gemaakt en drie kwartier later zaten we bij de
neuroloog met de uitslag: een hersenbloeding. Enkele dagen later kreeg zij een
mri-scan. Twee dagen later kwam de oorzaak aan het licht: een te hoge bloeddruk
maar verder geen beschadiging aan de hersenen.   H. Kroon, Weesp

Lening

In de media wordt het nieuws gebracht dat de uitstaande lening van de huidige
studenten waarschijnlijk wordt kwijtgescholden. Wat is dit voor onzin? Ik heb
tijdens mijn studie ook deels een lening ontvangen. Mijn ouders hadden de
centjes niet dus werkte ik naast mijn studie. Ik ben werkloos geweest, heb drie
kinderen en een huis gekocht en ik heb mijn studielening terugbetaald. Niks
geen kwijtschelding, niks geen uitstel.   De Bruin,      Lelystad

Wimbledon

Boris Becker wil na zijn overlijden begraven worden op Wimbledon. Een flagrant
staaltje van zelfoverschatting.  Theo C.A. Hoogland,    Heerhugowaard

Verkeerslawaai

Uit een Duits onderzoek blijkt dat verkeerslawaai invloed heeft op de
ontwikkeling van de mens. Is het dan niet verstandiger dat de overheid
prioriteit geeft aan het verminderen van dit lawaai, zoals de aanleg van stil
asfalt, het verlagen van de snelheid en normen stellen waaraan een
motorvoertuig moet voldoen? En dat hierop ook toezicht wordt gehouden. De
bestuurders van motoren, brommers en andere motorvoertuigen kunnen door hun
rijgedrag, het 'spelen' met het gaspedaal en het (laten) afstellen van de motor
hierin hun verantwoordelijkheid tonen. Dan is dat voor heel veel mensen al een
oplossing.  G. van Rijn, Apeldoorn

Ferme taal

Ferme taal destijds van onze premier nadat het passagierstoestel MH17 naar
beneden werd geschoten met de teksten: 'de onderste steen komt boven' en 'we
rusten niet tot de schuldigen zijn bestraft'. Hoe zit het nu met deze onderste
steen, meneer Rutte? U denkt mogelijk dat zolang het kabinet deze ramp verder
stilzwijgt, dat de burger dit ook wel zal vergeten. Ik denk dat u zich vergist.

J.K. Pieterse,    Zoetermeer

Sexting

Twee verdachten in de Tilburgse sextingzaak krijgen geen verdere straf opgelegd
als ze het slachtoffer een excuusbrief schrijven en beiden 300 euro betalen.
Aldus het voorwaardelijk sepot van het Openbaar Ministerie. Verplicht excuses
maken? Het had de daders gesierd als ze ruim van tevoren excuses hadden
aangeboden. Wat moet het slachtoffer met twee niet gemeende excuusbrieven? Het
staat in geen enkele verhouding tot het gepleegde delict, waarbij de niets
verhullende foto's van minderjarige meisjes tegen hun wil rondgingen op de
sociale media. Waartoe dit allemaal kan leiden hebben we gezien in de zelf
gekozen dood van de Canadese Amanda Todd.  Jan Muijs, Tilburg

United Airlines

Vliegtuigmaatschappij United Airlines staat achter zijn medewerkers die zondag
een agressieve passagier hardhandig een vliegtuig uitwerkten in Chicago.
Agressie in vliegtuigen moet bestreden worden door in ieder vliegtuig een agent
in burger mee te laten reizen, gewapend met een taser. De honderden incidenten
per jaar van vliegtuigpassagiers die hun boekje te buiten gaan en heel vaak
gerelateerd zijn aan drank en drugsmisbruik moeten een halt worden  toegeroepen.

Frans Boomer, Nieuwegein

Peking Expres

Wat een verademing dat de deelnemers van Peking Expres geen BN'ers zijn, maar
gewone, spontane mensen. Geen 'huilebalken' die zich moeten uitsloven omdat de
camera draait. Dit is de juiste formule.   F.C. Volkers, Schagen

LOAD-DATE: 11 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              116 of 178 DOCUMENTS



                                  De Telegraaf

                             8 april 2017 zaterdag
                                 Gehele Oplage

Typisch Amerikaanse kalender

SECTION: LIFESTYLE; Blz. 027

LENGTH: 547 woorden


Een beetje Amerikaan leeft aan de hand van zijn agenda. Vrije dagen hebben ze
niet zoveel, dus worden de schaarse feestdagen met een stift omcirkeld.
Bovendien zorgen zulke dagen voor een logische indeling van de seizoenen.

Zo weet iedereen dat de stranden pas open gaan na Memorial Day (de laatste
maandag in mei waarop de gesneuvelde soldaten worden herdacht) en weer dicht na
Labor Day (dag van de arbeid op de eerste maandag van september), waarna meteen
alle scholen weer beginnen.  Toen we net in Amerika kwamen wonen, waagde ik me
medio september tijdens een  warme dag in zee voor een verkoelende duik. Meteen
kwamen er twee mensen op me  af die waarschuwden: „Hartstikke gevaarlijk als er
geen strandwachten meer  zijn!" Ik had toch moeten weten dat het na Labor Day
gewoon over en uit hoort  te zijn met stranddagjes, of het nou dertig graden is
of niet. Dat is wat onhandig en onlogisch, maar voor de rest went het vanzelf om
mee te  gaan in de regelmaat van de Amerikaanse kalender. Zo krijg ik
tegenwoordig, net  als elke andere Amerikaanse sportliefhebber, de kriebels
wanneer midden  februari nadert en de spring training van start gaat. Dit
betekent dat alle  honkbalteams naar het zonnige Florida verkassen om zich op
het nieuwe seizoen  voor te bereiden. Een prachtige periode van hopen en dromen
dat dit eindelijk het jaar van jouw  team wordt, van nieuwe honkbalplaatjes
plakken en uitvoerig nieuwe aanwinsten  doornemen die je club naar grote hoogten
kunnen stuwen.  De teams bivakkeren zo'n twee maanden in Florida, wat voor de
fans een gewild  uitje is. Zo'n weekendje weg wordt door de vaders in de buurt
met beide handen  aangegrepen. Overdag in de brandende zon op de tribunes met
een Budweiser  biertje in de hand een paar games bekijken en 's avonds
doorzakken. Zonder de  familie. Volgens een Amerikaanse vriend die elk jaar de
spring training bezoekt, gaat  het dit seizoen eindelijk weer gebeuren voor
'zijn' New York Yankees. Hij heeft  twee wedstrijden in Florida gezien en in
zijn ogen kan het niet meer misgaan.  Nu moet je oppassen met Yankee-fans. Ze
zijn een beetje de Ajacieden van het  honkbal: ze kunnen bogen op een lange en
historische zegereeks, maar zijn in de  rest van het land weinig geliefd vanwege
hun grote mond. Tijdens een rondleiding in het immense stadion in The Bronx
wordt het je dan  ook meteen ingewreven hoe geweldig ze zijn. Dat pruimt niet
iedereen. Na een  paar bezoeken aan zowel de Yankees als de Mets ben ik, tot
grote ergernis van  mijn Amerikaanse Yankee-vriend, voor de Mets gegaan.  Niet
alleen vanwege de oranje kleuren van de club. Bij de Mets houden ze het
allemaal een stuk gewoner. Op de tribunes die vooral door de gewone man en
vrouw uit de volksbuurten worden bevolkt, heersen zelfs een grappig cynisme en
zelfspot. Mijn keuze wordt me in de Yankee-wijk waar ik woon, nog elke dag
nagedragen.  „Een seizoen waarin zowel Feyenoord als The Mets wint, is gewoon
onmogelijk",  zegt mijn vriend. Hij volgt het Nederlandse voetbal opvallend
goed.  „Ik zou maar in je handjes knijpen als het Feyenoord mocht lukken. Wij
pakken  met de Yankees gewoon weer de wereldtitel, zoals het hoort", bluft hij.

In Skylines berichten onze correspondenten in Parijs, Moskou, New York en
Londen over wat hen opvalt.

LOAD-DATE: 7 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              117 of 178 DOCUMENTS



                                  De Telegraaf

                              3 april 2017 maandag
                                 Gehele Oplage

Grote staking dreigt in havens

BYLINE: Paul Eldering

SECTION: BINNENLAND; Blz. 005

LENGTH: 315 woorden


door  Paul Eldering

Rotterdam -  Een grote havenstaking in Rotterdam en Amsterdam dreigt
kolencentrales in Nederland plat te leggen. Bijna drieduizend arbeiders kunnen
hun baan verliezen door geleidelijke sluiting van die centrales, ook in
transport, overslag en opslag van kolen. De onrust neemt met de dag toe.

Vandaag en morgen organiseren de vakbonden in een zestal havenbedrijven
actiebijeenkomsten. „We gaan peilen hoever onze leden willen gaan om hun eisen
kracht bij te zetten. Als wij de kolen tegenhouden, moet een centrale binnen
een paar dagen stoppen. Dan moeten afnemers hun energie ergens anders halen",
zegt bestuurder Cees Bos van FNV Havens. Hij pleit in Den Haag voor een speciaal
kolenfonds van een kleine miljard euro  om ontslagen mensen te begeleiden naar
ander werk, hun pensioenen veilig te  stellen en als aanvulling op de WW. „De
vaak buitenlandse eigenaren van de  kolencentrales worden wel voor miljarden
gecompenseerd als ze de poorten in  Nederland moeten sluiten. De werknemers
worden vergeten. De politiek wil niet  luisteren. Dat pikken we niet."
Havenwerker Berthus van Manen werkt al 38 jaar in de kolenoverslag. „Schonere
lucht en groene stroom juichen we toe, maar niet over de rug van hardwerkende
Nederlanders die niets aan dit politieke besluit kunnen doen. Vergelijk het met
de mijnwerkers. Daar is toen terecht een fonds voor in het leven geroepen." Cees
Bos foetert: „Het is niet te geloven dat de regering en het parlement doof  zijn
voor hun noodkreet. Ze willen een reële kans op omscholing, een  gelijkwaardige
baan of financiële steun. Alleen de VVD vindt dat rechtvaardig.  De linkse
partijen laten het afweten." Hij sluit chaos in de elektriciteitsvoorziening
niet uit. „Deze havenwerkers  staat het water tot aan de lippen. Dit is de
laatste kans voor het nieuwe  kabinet om ook sociaal orde op zaken te stellen in
deze sector."

LOAD-DATE: 2 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              118 of 178 DOCUMENTS



                                  De Telegraaf

                              3 april 2017 maandag
                                 Gehele Oplage

Havenwerkers eisen kolenfonds

BYLINE: Paul Eldering

SECTION: BINNENLAND; Blz. 005

LENGTH: 315 woorden


door  Paul Eldering

Rotterdam -  Een grote havenstaking in Rotterdam en Amsterdam dreigt
kolencentrales in Nederland plat te leggen. Bijna drieduizend arbeiders kunnen
hun baan verliezen door geleidelijke sluiting van die centrales, ook in
transport, overslag en opslag van kolen. De onrust neemt met de dag toe.

Vandaag en morgen organiseren de vakbonden in een zestal havenbedrijven
actiebijeenkomsten. „We gaan peilen hoever onze leden willen gaan om hun eisen
kracht bij te zetten. Als wij de kolen tegenhouden, moet een centrale binnen
een paar dagen stoppen. Dan moeten afnemers hun energie ergens anders halen",
zegt bestuurder Cees Bos van FNV Havens. Hij pleit in Den Haag voor een speciaal
kolenfonds van een kleine miljard euro  om ontslagen mensen te begeleiden naar
ander werk, hun pensioenen veilig te  stellen en als aanvulling op de WW. „De
vaak buitenlandse eigenaren van de  kolencentrales worden wel voor miljarden
gecompenseerd als ze de poorten in  Nederland moeten sluiten. De werknemers
worden vergeten. De politiek wil niet  luisteren. Dat pikken we niet."
Havenwerker Berthus van Manen werkt al 38 jaar in de kolenoverslag. „Schonere
lucht en groene stroom juichen we toe, maar niet over de rug van hardwerkende
Nederlanders die niets aan dit politieke besluit kunnen doen. Vergelijk het met
de mijnwerkers. Daar is toen terecht een fonds voor in het leven geroepen." Cees
Bos foetert: „Het is niet te geloven dat de regering en het parlement doof  zijn
voor hun noodkreet. Ze willen een reële kans op omscholing, een  gelijkwaardige
baan of financiële steun. Alleen de VVD vindt dat rechtvaardig.  De linkse
partijen laten het afweten." Hij sluit chaos in de elektriciteitsvoorziening
niet uit. „Deze havenwerkers  staat het water tot aan de lippen. Dit is de
laatste kans voor het nieuwe  kabinet om ook sociaal orde op zaken te stellen in
deze sector."

LOAD-DATE: 2 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              119 of 178 DOCUMENTS



                                  De Telegraaf

                             1 april 2017 zaterdag
                                 Gehele Oplage

Bedeesd terug in de bankjes

SECTION: REPORTAGE; Blz. 024

LENGTH: 1414 woorden


PvdA-leider begint  na verkiezingsnederlaag met goede moed aan een nieuwe klus
in de oppositie

Na een historische schrobbering van de kiezer likt de PvdA haar wonden.
Partijleider Lodewijk Asscher is desondanks niet terneergeslagen.  In het
eerste grote interview na de verkiezingen blikt hij terug en zélfs alweer een
beetje vooruit. „Ik sluit niets uit. Als het vastloopt, komen we praten."

Lodewijk Asscher (42) is goed geluimd als hij De Telegraaf ontvangt op de
statige werkkamer van de PvdA-fractievoorzitter. Ad Melkert, Wouter Bos, Job
Cohen en Diederik Samsom namen er eerder al hun intrek. Na de historische
nederlaag van de sociaaldemocraten wordt de kamer binnenkort ontruimd,
inclusief het portret van Willem Drees dat er aan de muur hangt. GroenLinks
neemt het kantoor over, nu de groene partij groter is geworden dan de PvdA en
misschien wel gaat regeren. Voor demissionair vicepremier Asscher wacht een
plek in de bankjes van de oppositie. „Hier in het gebouw heerst natuurlijk
verdriet. Het is voor vertrekkende Kamerleden en heel veel medewerkers een
enorm drama."

U bent het boegbeeld van verloren verkiezingen. Merkt u dat partijgenoten boos
zijn op u?

„Sommigen wel. En dat begrijp ik ook. Voor mensen die zelf geen invloed konden
hebben op het resultaat is het ongelooflijk persoonlijk. Maar ik kom heel veel
mensen tegen die zeggen dat ze ons dit niet hadden gegund. Ook wildvreemden op
straat spreken me daarop aan."

Wat zegt u dan tegen die mensen?

„Vooral dat ik met ze mee voel. En dat ik ongelooflijk mijn best zal doen om te
werken aan toekomst voor onze beweging. Ik denk dat het heel belangrijk is dat
we als PvdA niet doen alsof dit even een incident is. We kunnen pas weer winnen
als we de nederlaag echt incasseren. Dit was echt de wens van de kiezers, die
wilden  niet op ons stemmen. We moeten niet negeren wat er gebeurd is. En dat
lukt de één sneller dan de ander."

Het is ons opgevallen dat er al snel na de verkiezingen een soort lichtheid
over u heen is gekomen. Wat is dat?

(stilte) „Het is natuurlijk ook een keuze hoe je ermee om gaat. Ga je het
ontkennen, ga je zelf chagrijnig doen... Ik vind dat ik een taak heb om te
proberen te laten zien dat we inderdaad bescheiden en nederig zijn. Maar dat we
ook veel hebben waar wij dan in geloven en waar wij trots op zijn."

Toch nog even naar die verkiezingsavond. Hoe beleefde u die?

„We zaten met een klein clubje in een apart zaaltje. Er waren natuurlijk wel
peilingen geweest waarin we op negen zetels stonden, maar die gingen eerlijk
gezegd mijn voorstellingsvermogen te buiten. Toen die exitpoll om negen uur
kwam was het een enorme dreun. Ik had dít niet verwacht."

Het was de eerste keer in uw redelijk vlekkeloze politieke carrière dat u een
nederlaag leed. Hoe kwam dat aan?

„Ik heb inderdaad nooit in mijn werk meegemaakt wat ik nu meemaak. Ik zat
geloof ik een beetje stil... Er is op dat moment een foto gemaakt van me waarop
ik een beetje naar mijn telefoon zit te staren. Niet dat daar dan iets opstond,
maar ja, wat doe je dan... Ik dacht op dat moment: wat is nu mijn taak? Ik
besloot dat die is om met nederigheid en trots, hoe raar die combinatie ook is,
te laten zien wat we waard zijn en waar we voor staan."

Heeft u overwogen ermee te stoppen op het moment dat u die exitpoll zag?

„Het is natuurlijk door mijn hoofd geschoten. Als je 29 zetels verliest, dan
gaat dat door je hoofd. Maar toen ik hier aan begon stonden we er ook al slecht
voor. Toen heb ik me van tevoren ingeprent dat ik zeker niet moet opstappen als
ik nog het gevoel heb dat ik nog een bijdrage kan leveren. Dus die gedachte heb
ik op de uitslagenavond ook weer snel verworpen. Er zijn mensen die zeggen dat
we de PvdA maar moeten opheffen. Maar een paar jaar geleden verloor Feyenoord
met 10-0 van PSV. Het is niet zo dat ze toen zeiden: laten we Feyenoord
opheffen of laten we met PSV mee gaan voetballen. We moeten ons herpakken."

U heeft dus aftreden overwogen. Heeft u daarmee niet ook spijt gekregen van uw
kandidatuur voor het leiderschap van de PvdA?

„Nee, zelfs dat niet."

Want er zijn ook mensen die zeggen: het is zo slecht gegaan, Samsom had het
vast beter gedaan.

„We zullen het nooit weten. Ik wilde me inzetten en was bang dat het niet goed
ging. Je kunt nu heel lang staren naar het verleden, maar we zullen het nooit
weten."

Vindt u dat de lijsttrekkersstrijd met Samsom misschien ook iets te hard is
geweest?

„Je kunt in ieder geval vaststellen dat we er niets aan hebben gehad, in
positieve zin."

Moet er de volgende keer weer een lijsttrekkersstrijd bij de PvdA komen?

„Er moet een democratische verkiezing zijn, maar we gaan zeker kijken wat hier
beter aan kon. Misschien moeten we minder onderlinge debatten houden."

Heeft u voor uzelf al bedacht waardoor het is misgegaan?

„Ik heb daar wel gedachten over, maar ik wil na twee weken niet te snel beweren
dat ik het allemaal wel weet. Deels zit het in met meer trots uitdragen wat we
door de jaren heen hebben gedaan. We hebben het meest genivelleerd sinds Joop
den Uyl! Deels ligt het er ook aan hoe je een campagne voert. En deels zit het
in het verschil tussen wat de PvdA-ledenraad zei en wat onze kiezers wilden."

Dat klinkt alsof de PvdA en u in een soort cocon leefden?

„Voor een deel wel, natuurlijk."

In de campagne was u eerst heel bedeesd en in het slotdebat ineens met
stemverheffing aan het debatteren. Wie is nou de echte Lodewijk Asscher?

„Ik ben het allebei. Ik ben mijzelf. Mensen die mij kennen weten dat ook."

Met wie had u de debatten eigenlijk geoefend?

„Alle collega's wilden daar wel bij helpen. Soms was het Jeroen Dijsselbloem,
soms was het Martijn van Dam. En Frans Timmermans speelde Geert Wilders. Hij
kan het ontzettend goed. Ronald Plasterk heeft nog een keer Henk Krol gespeeld.
Dat was ook heel leuk."

PvdA-voorzitter Hans Spekman wilde na de nederlaag aanvankelijk ook blijven
zitten. Nu gaat hij toch weg, maar pas op 7 oktober. Dat lijkt meer
rouwverwerking voor hem dan dat het goed is voor de partij...

„Rouwverwerking mag nooit de doorslag geven. Het gaat veel meer over de eenheid
bewaken na zo'n oplawaai, hoe moeilijk dat ook is. Als hij meteen was weggegaan
was een deel van de partij daar vreselijk kwaad over geweest. Als hij zou
willen blijven tot de volgende voorzitter gekozen wordt, had een ander deel dat
niet geaccepteerd."

Sluit u uit dat hij eerder dan 7 oktober opstapt?

„Ik sluit niets uit. Maar hij zal gewoon nu proberen om het werk dat er ligt zo
goed mogelijk te doen."

Intussen is Jesse Klaver van GroenLinks de leider op links geworden en voert
hij nu ook formatiebesprekingen. Denkt u dat hij wat kan bereiken met VVD, CDA
en D66?

„Dat moet blijken. Werkgevers en rechts Nederland staan klaar om het
ontslagrecht af te schaffen. Dat zou bij mij niet gebeuren. Ik ga kijken waar
ze mee komen. Wat vindt de gewone Nederlander ervan? Wie betaalt er
uiteindelijk voor zo'n coalitie? Daar ben ik scherp op. En pas op voor
triomfalisme ten opzichte van de kiezers die nu niet meedoen. De uitslag is zo
versplinterend."

Ronald Plasterk, een minister van u, raadde een fusie met GroenLinks aan. U zou
zich volgens hem aan het leiderschap van Jesse Klaver moeten onderwerpen.
Waarom is dat geen muiterij eigenlijk?

„Eh, het is inderdaad een... advies... wat ik niet volg. Als je wind tegen
hebt, moet je harder trappen. Dan moet je niet afstappen of je fiets uit handen
geven. Ik vind het heel knap dat mensen hun analyse klaar hebben. Zo ver ben ik
nog niet. Ik heb er ook niet zoveel moeite mee om mijn mond te houden."

U heeft gezegd dat u klaar bent voor de oppositie, maar we horen ook dat er
bijvoorbeeld vanuit de VVD druk op u wordt uitgeoefend om wellicht toch later
aan de formatietafel aan te schuiven. Bent u daarvoor te porren?

„Het is aan anderen. We hebben deze combinatie met GroenLinks ook geadviseerd.
Daarna ligt natuurlijk ChristenUnie heel erg voor de hand."

Maar daar zit D66 niet echt om te springen. En dan komt u weer in beeld...

„Je kunt niet alleen maar regeren met mensen waar je om staat te springen. Die
ervaring hebben wij ook. Als het vastloopt, komen we praten. Dat betekent niet
dat we ook mee gaan doen, we komen praten. Kijken of ik dan nog een tip heb
over hoe het weer loskomt."

De deur gaat dus nooit helemaal dicht?

„Nee, dat heb ik ook tegen mijn partij gezegd. Inderdaad, ik ga geen dingen
uitsluiten. Dat heb ik in de politiek wel geleerd."

'Niet negeren wat er gebeurd is'

LOAD-DATE: 31 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              120 of 178 DOCUMENTS



                                  De Telegraaf

                             1 april 2017 zaterdag
                                 Gehele Oplage

GEACHTE LEZER

SECTION: WATUZEGT; Blz. 014

LENGTH: 168 woorden


Klaas Knot, president van De Nederlandsche Bank, wil dat het komende kabinet
een stevige buffer op de begroting aanhoudt om bij een volgende crisis
bezuinigingen te voorkomen. Dat advies valt niet goed bij u. „Nederland kent de
weelde te beschikken over een pseudo-premier in de persoon van Klaas Knot",
stelt Otto C. Tempelaars. Hij meent dat 'ter voorkoming van nog meer onrust
Knot er goed aan zou doen de besteding van het overschot aan het nieuwe kabinet
over te laten'. Wim Everwijn denkt dat de bankpresident z'n pijlen beter kan
richten op het Europese monetaire beleid. „Zoals we weten doen de zuidelijke
lidstaten niet aan bezuinigingen en lenen zij dankzij de geldpers van Draghi er
dan ook lustig op los." Voor J. van Tilborgh staat het vast dat Knot de gewone
man niet wil laten profiteren. „De arbeider moet zich tevreden stellen met een
ruimere voedselbank", verzucht hij. Alleen Dwight van Schoorl staat achter de
raad: 'eindelijk een realistische redenatie'.   René van Zwieten

LOAD-DATE: 31 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              121 of 178 DOCUMENTS



                                  De Telegraaf

                             29 maart 2017 woensdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1139 woorden


BRIEVEN

Overschot

De media staan vol met hoe wij het miljardenoverschot op de begroting kunnen
verdelen. Ik denk vrij eenvoudig: door de BTW te verlagen naar 19%, waarbij een
ieder er voordeel bij heeft en niet alleen bepaalde groepen.  J.C. Rosmolen,
Bleiswijk

Giro 555

Het lijkt mij een zeer goed idee dat de regering van het komende
begrotingsoverschot een miljard overmaakt aan Giro 555 t.b.v. hongerig Afrika
en dat namens alle Nederlandse belastingbetalers!  André H. Hofman,    Purmerend

Woekerpolis

Tachtig procent van de gedupeerden van een woekerpolis meldt zich niet aan
(Tel. 28/3); velen weten niet eens dat zij een woekerpolis hebben. Wanneer een
autofabrikant een fout maakt in een product volgt er een terugroepactie en
wordt bij alle auto's de schade hersteld. Ik vind het onbegrijpelijk dat
verzekeraars niet verplicht zijn om zelf initiatief te nemen om slachtoffers te
compenseren.  N. van den Heuvel,   Wageningen

Spaarders

Zou het nu niet eens verstandig zijn om een deel van die miljarden die opeens
over zijn terug te geven aan de spaarders, die voor een groot deel dat
overschot hebben opgehoest? Reken maar eens uit wat er aan vermogensbelasting
moet zijn binnengekomen van die EUR  380 miljard die aan spaargeld op de banken
staat  Louis Hofman,   Amsterdam

1 April

Volgens mij doet het NOS-journaal nu al een poging om een 1 april grap te
lanceren namelijk deze: Per 1 april mag in de rijen in diverse attractieparken
niet meer gerookt worden. Ik rook zelf niet en als het waar zou zijn dan was
dit een verademing. Maar ik vrees dat we later zullen horen dat dit een grap
is.    L.B. van den Aakster,   Utrecht

Gullit

De heer Gullit solliciteert openlijk naar de baan van bondscoach van ons
nationale voetbalelftal. Je moet maar durven! Behoudens een éénmalig succes bij
Chelsea, waar hij de FA Cup won, is zijn loopbaan als trainer alleen maar op
debacles uitgelopen, denk maar aan Feyenoord, Grozny en Amerika. Een groot
voetballer, maar niet echt een trainer om Oranje te leiden lijkt me zo,
hopelijk ziet men dat bij de KNVB ook in. Hoewel, je weet maar nooit met 'Kan
Nooit Verstandig Beslissen'!   Willem Vizee, Tiel

Boycot

Het WK van 2018 in Rusland nadert en dus is het weer tijd om over een boycot te
praten. Nederland doet waarschijnlijk niet mee aan het WK en hoeft het dus ook
niet te boycotten. Maar als er genoeg andere landen wel overgaan tot een
boycot, komt er misschien alsnog een plaatsje vrij voor Nederland...  Tom de
Boer, Leeuwarden

Actie

Heeft het verlies van Oranje zaterdag tegen Bulgarije te maken met een
politieke actie? Het boycotten van de WK Voetbal in Rusland. Volgens mij willen
zij helemaal niet in Rusland spelen en hebben ze dat laten blijken tijdens de
wedstrijd tegen Bulgarije. Een meesterlijke zet. De Duitse politiek sputtert
ook al.  A. Bulten, Warnsveld

Droom

Nu Bert van Marwijk met zijn Saoedi Arabische elftal al met een been in het WK
2018 staat, zou het best zijn als Louis van Gaal met Oranje ook naar het WK
gaat. De twee beste Nederlandse bondscoaches op dit moment tegelijkertijd in
actie in Rusland, wat een droom-WK zou dat zijn.  Danny Lim, Wassenaar

Himalaya

Natuurlijk is het defensiegeld voor de Himalaya-expeditie goed besteed. Als de
Russen onverhoopt op de Holterberg staan, zetten we allemaal onze koelkast open
zodat onze jongens, met thermosokken aan, ze een lesje zullen leren. En mochten
de Russen op het strand bij Scheveningen staan dan zetten we onze verwarming
hoog. Zo is het geld van de missie in Mali ook niet weggegooid.  P.J.
Haandrikman, Smilde

Zinloos

Inderdaad lijkt het zinloos om te stemmen. De PVV wordt als grote partij
uitgesloten en GroenLinks dreigt mee te gaan met de VVD. Meteen wordt de kiezer
in zijn hemd gezet door degenen die afgelopen periode ook al niet competent
genoeg bleken, en zich vrolijk weer herkiesbaar stelden, waardoor ook de keus
voor echte vernieuwing teniet werd gedaan. Afzwaaiende ministers met een
kapitaal aan wachtgeld, die blijven lachen om de bevolking die er weer eens
ingestonken is. De pret is echter alleen in Den Haag aan de orde.  Chris Cats,
Almere

Cruijff

Indrukwekkend, de waardering die FC Barcelona en de stad hebben laten blijken
voor onze grootste voetballer Johan Cruijff (Tel. 27/3). Het nieuwe stadion
voor de jeugdopleiding (altijd Cruijffs grootste aandachtsgebied) en de straat
waaraan Nou Camp ligt zullen zijn naam dragen. Hoe schrijnend te constateren
dat het Nederlandse voetbal, de KNVB en Ajax voorop, zijn nagedachtenis eerder
bezoedelen dan eren. Het voetbal dat de door niemand begrepen bondscoach en de
technisch directeur van de KNVB zaterdag lieten zien, en het feit dat Ajax
(nota bene de club die alles aan JC te danken heeft) nog steeds niet in staat
is gebleken de ArenA te vernoemen naar zijn grootste godenzoon is schandelijk
en de nagedachtenis van Johan Cruijff onwaardig. KNVB en Ajax-bestuur, schaam u
diep en kijk bij de Spaanse club Barcelona hoe het wel hoort!  Wim Buts,
Purmerend

Nekklem

Uit nieuw onderzoek lijkt, dat de dood van Mitch Henriques (nadat hij zich zeer
hevig tegen zijn aanhouding verzette) ook een andere oorzaak kan hebben dan de
door de politie toegepaste nekklem. De familie van Mitch wil hier niets van
weten en volhardt in het willen vinden van zondebokken. Dat doet geen recht aan
de gevoelens en toekomst van de betrokken agenten.  A. van der Walle, Goes

Slachthuis

Met diepe afschuw zag ik in het nieuws de verschrikkelijke mishandeling van de
dieren, die hun laatste weg gingen in het slachthuis in Tielt. Er was geen
spoor van menselijkheid in de handelwijze van het personeel te bespeuren. Ja,
ik ben een vleeseter, maar kom nu niet met die aftandse dooddoener dat ik
daarom mijn mond niet mag opendoen.   Hugo Pronk, Amsterdam

Weidevogels

In het uitgebreide artikel over de oorzaken van de achteruitgang en het
verdwijnen van de weidevogels in ons land (Tel. 27/3) werd de belangrijkste
oorzaak niet genoemd: het verplicht injecteren van mest in de bodem, vanwege de
vermeende schade van ammoniak uit mest. Hierdoor wordt de bodem zuurstofloos.
Daardoor zijn er geen wormen en ander bodemleven voor de weidevogel meer. Sinds
1993 wordt er geïnjecteerd. De achteruitgang van de weidevogels loopt parallel
met deze domme wetgeving.   M. Nieuweboer,   Aartswoud

Belofte

Nu de begroting tot boven de 10 miljard zal komen kan Rutte zijn belofte om een
ieder 1000 euro te geven alsnog inlossen en blijft er nog een
begrotingsoverschot van ruim 3 miljard over. Tenzij een coalitie met GroenLinks
realiteit wordt, want dan zijn alle kansen voor de hardwerkende Nederlander
verkeken, omdat de miljarden dan worden uitgegeven aan (kansloze) asielzoekers
en/of inkomensnivellering, waarvan vooral de middeninkomens de dupe zullen
worden.  Otto C. Tempelaars,   Heemstede

LOAD-DATE: 28 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              122 of 178 DOCUMENTS



                                  De Telegraaf

                             27 maart 2017 maandag
                                 Gehele Oplage

Koopkrachtplaatjes vullen de gaatjes

SECTION: BINNENLAND; Blz. 007

LENGTH: 921 woorden


De afgelopen weken ben ik op pad geweest met een cameraploeg om een aflevering
van het televisieprogramma Opiniemakers te maken. Morgenavond op NPO2 ziet u
het resultaat. In deze aflevering laat ik zien hoe nodeloos ingewikkeld ons
belastingstelsel is en hoe dit onze welvaart én ambitie in de weg staat. Voor
dit programma sprak ik met mensen die door ons idiote systeem van toeslagen,
regelingen, heffingen én naheffingen, continue stress hebben.

Sommigen krijgen iedere maand onterecht belastingtoeslagen uitgekeerd waar ze
later weer een naheffing voor krijgen en boete over moeten betalen. Smeekbedes
aan de Belastingdienst om de toeslagen alsjeblieft stop te zetten, helpen niet.
De toeslagen blijven komen en de naheffingen ook. Een vrouw in het programma
verzucht zelfs, 'geen toeslagen, geen zorgen'. Ik sprak met een bijstandsmoeder
die een prima beroepsopleiding heeft en  dolgraag een betaalde baan zou willen,
maar door ellendige ervaringen met ons  belastingstelsel zich heeft voorgenomen
om nóóit meer te gaan werken. Een tijd  geleden kreeg ze een baan voor een paar
uur per week. Die baan werd  uiteindelijk een financiële ramp. Ze werd gekort op
haar uitkering, wat ze  uiteraard begreep, maar daarnaast moest ze iedere maand
EUR 150 eigen bijdrage  voor de kinderopvang betalen en verloor ze haar
kwijtschelding van de  gemeentelijke belastingen, doordat ze inkomsten uit werk
kreeg. Ze kreeg te  maken met onverwachte naheffingen van EUR 500 en hield
uiteindelijk minder geld  over mét een baan dan wanneer ze volledig in de
bijstand was blijven zitten.  Met een bijstandsuitkering kon ze maximaal gebruik
maken van alle regelingen en  wist ze precies waar ze aan toe was. Met een
betaalde baan verloor ze  toeslagen, regelingen en kreeg ze er gratis een flinke
portie stress bij. Het is natuurlijk logisch dat je op je bijstandsuitkering
gekort wordt als je  inkomsten uit werk hebt, maar wat het nodeloos ingewikkeld
maakt zijn alle  herberekeningen van toeslagen en regelingen en nieuwe eigen
bijdrages, waardoor  je nooit weet of je er uiteindelijk op voor- of
achteruitgaat als je gaat  werken. Veel mensen die van een uitkering naar
betaald werk willen, belanden in een  woud van naheffingen en boetes en zien
door de bomen het bos niet meer. Zonder  baan weet je precies waar je financieel
aan toe bent, maar zodra je gaat werken  verandert alles, en oh wee als je een
flexibel contract hebt, dan wordt alles  helemaal om de haverklap aangepast en
wordt je inkomen helemaal ingewikkeld en  onvoorspelbaar. Niet goed. Hoe hebben
we als land zo ver kunnen afdwalen? Daar heb ik inmiddels het  antwoord op
gevonden: Nederland is namelijk wereldkampioen koopkrachtplaatjes  verzamelen.
Alles wordt hier continu doorgerekend aan de hand van  koopkrachtplaatjes.
Iedere mogelijke situatie en samenstelling van een gezin is  een
koopkrachtplaatje. Als een bijstandsmoeder met twee kinderen en een sociale
huurwoning er 0,2% op achteruit gaat ten opzichte van de bijstandsmoeder met
drie kinderen, dan draait er weer iemand aan de knoppen van de toeslagen,
regelingen en heffingen, net zolang tot de achterstand is weggedraaid. Of als
een 62-jarige zzp'er, zonder kinderen maar mét een koopwoning te weinig kan
aftrekken, dan voeren we weer een andere regeling in waardoor hij gecompenseerd
wordt. En zo komen we aan het oerwoud van toeslagen, regelingen en heffingen.
Hoe kunnen we verwachten dat gewone Nederlanders dit systeem begrijpen, als
zelfs de mensen aan de belastingtelefoon of doorgewinterde belastingadviseurs
het niet meer kunnen uitleggen? Wisten jullie trouwens dat Nederland het enige
land in de wereld is dat werkt met koopkrachtplaatjes? Niet iets dat me trots
maakt. Veel gemeenten hebben inmiddels door dat het voor bijstandsgerechtigden
niet  loont om vanuit een uitkering te gaan werken. Zij komen met initiatieven
zoals  een basisinkomen. Een aantal gemeenten heeft onlangs bij wijze van proef,
bij  een aantal bijstandsgerechtigden, hun uitkering vervangen door een
zogenaamd  basisinkomen. Het bedrag van de bijstandsuitkering en het
basisinkomen zijn  even hoog, maar het verschil is dat je op het basisinkomen
niet gekort wordt  als je gaat werken. Zo hopen ze dat meer werkloze
bijstandsgerechtigden aan het  werk gaan en uiteindelijk zonder uitkering in hun
levensonderhoud kunnen  voorzien. Het zijn hele goedbedoelde initiatieven, maar
ze zijn halfslachtig. De gemeente  kan er weliswaar voor zorgen dat het
basisinkomen niet gekort wordt, maar heeft  weer geen zeggenschap over alle
andere belastingregelingen, daar gaat de  overheid weer over. Dus de
ingewikkeldheid en onvoorspelbaarheid die juist voor  die demper op de ambitie
zorgt, blijft bestaan. Ik ben ervan overtuigd dat wij  het meest welvarende land
ter wereld kunnen worden, maar dan moeten we wel  zorgen dat meer Nederlanders
meer ambitie krijgen. Ambitie krijg je alleen  doordat je wilt streven naar
verbetering in je leven. Je wilt een betaalde baan  hebben of een betere baan,
of naar een mooiere woning kunnen verhuizen. Maar  ons ingewikkelde
belastingstelsel ontmoedigt de ambitie van veel Nederlanders,  met name van
groepen aan de onderkant van de samenleving.  Ik wil niet dat Nederlanders
afhaken vanwege onze complexe en ambitie-dempende  samenleving, ik wil dat
iedereen een kans krijgt om mee te doen. Die  gemeentelijke probeersels met het
basisinkomen zijn de oplossing niet. We  moeten het simpeler maken, niet
ingewikkelder. Hoe? Kijk morgenavond.

Stelsel fiscus ontmoedigt

LOAD-DATE: 26 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              123 of 178 DOCUMENTS



                                  De Telegraaf

                             25 maart 2017 zaterdag
                                 Gehele Oplage

'Kom maar op met die centen'

SECTION: BINNENLAND; Blz. 002

LENGTH: 713 woorden


De overheid geeft na jaren weer minder uit dan er binnenkomt

Nederlanders willen hun geld retour nu er na jaren van lastenverzwaringen en
bezuinigingen weer een begrotingsoverschot van drie miljard euro is, en er ook
voor de komende jaren dikke plussen worden voorspeld. 'Stop maar in mijn knip,
meneer Rutte', zeggen veel Nederlanders. Een snel staartdelingetje leert dat
dat neerkomt op 176,47 euro de man.

De afgelopen regeringsperiodes heeft Nederland krom gelegen om uit de crisis te
komen. Burgers en bedrijfsleven fungeerden als pinautomaat van de overheid om
de begrotingstekorten weg te werken zodat het land weer in de pas zou lopen met
de Europese regels. Zo zijn er onder de kabinetten Rutte I en II in zes jaar
tijd 47,4 miljard euro  aan bezuinigingen en lastenverzwaringen doorgevoerd,
berekende de Algemene  Rekenkamer afgelopen najaar. Burgers kregen bij elkaar
opgeteld 16,2 miljard  euro aan extra lasten voor hun kiezen, het bedrijfsleven
moest 7,1 miljard euro  ophoesten. Maar met resultaat. Volgens de cijfers die
het Centraal Planbureau gisteren  presenteerde, staan de overheidsfinanciën er
nu zelfs zo goed voor, dat het  volgende kabinet tot 11 miljard euro in 2021
overhoudt op de begroting. Over  2016 haalde de overheid al een
begrotingsoverschot van 3 miljard euro. Geld dat  niet per se naar de
staatsschuld hoeft omdat die momenteel niet zo hoog is,  zegt hoofdeconoom
Marieke Blom van ING. „En de economie is ook niet oververhit.  De overheid kan
dus uitgeven, maar de economie zit er ook weer niet om te  springen. We zitten
er een beetje tussenin." Tegelijkertijd blijft de  koopkracht van mensen volgens
het CPB nog achter. Vakbond FNV vindt dan ook dat  het nieuwe kabinet 'de gewone
man en vrouw' flink tegemoet moet komen. „Wij  willen dat het geld eerlijk
verdeeld wordt", zegt cao-coördinator Mariëtte  Patijn.  Volgens CNV-voorzitter
Maurice Limmen zijn vooral de middengroepen er de  afgelopen jaren flink op
achteruit gegaan, zij moeten er dus nu op vooruit  gaan. Voorzitter Nic van
Holstein van de Vakcentrale voor Professionals (VCP)  sluit zich daarbij aan.
„Die groep heeft de afgelopen jaren amper geprofiteerd  van belastingvoordelen.
Het wordt daarom tijd dat zij profiteren van het  overschot dat nu ontstaat."
Werkgeversorganisaties VNO-NCW en MKB-Nederland pleiten ervoor dat de
overschotten worden gebruikt voor duurzame investeringen in het bedrijfsleven
en voor lastenverlichting voor burgers en bedrijven. „Het bedrijfsleven heeft
tijdens de financiële en economische crisis omvangrijke lastenverzwaringen voor
de kiezen gekregen", aldus een woordvoerder. „Compensatie is daarom op zijn
plaats."  Inmiddels worden er ook weer flinke winsten geboekt bij bedrijven.
Maar zelf  willen de werkgeversorganisaties vooralsnog geen duit in het zakje
doen door  zich te committeren aan hogere lonen. Daarvoor zijn er nog te veel
sectoren  waar het kwakkelt, klinkt het.  Bij de politiek is er inmiddels oor
voor de roep uit de samenleving. Vanuit de  VVD, die de afgelopen twee
kabinetten de handtekening heeft gezet onder de  tientallen miljarden aan
lastenverzwaringen en bezuinigingen en nu weer het  voortouw neemt bij de
kabinetsformatie, klinkt het dat lastenverlichting  'prioriteit' heeft. Ook
beoogde onderhandelingspartners CDA, D66 en GroenLinks  pleiten in hun
programma's voor lagere lasten. Volgens demissionair minister van Economische
Zaken Henk Kamp verdienen burgers  en bedrijfsleven het nu om geld terug te
krijgen, na jarenlang de broekriem te  hebben aangehaald. „Zo stel je hen in
staat om ook te profiteren van de  verbeteringen", vindt hij.  VVD-Senator Jan
Anthonie Bruijn, die het verkiezingsprogramma van zijn partij  schreef, wijst
erop dat daarin ook is gepleit voor 'aanzienlijke  lastenverlichting'. Met de
gunstige economische vooruitzichten heeft Bruijn  'goede hoop' dat die plannen
'voor een groot deel' waargemaakt kunnen worden.  Aangezien een nieuw kabinet
nog in de maak is, zullen lastenverlichtingen op  zijn vroegst per 2018
doorgevoerd worden. Hoewel er ook nu al sprake is van en  begrotingsoverschot,
is dan ook niet de verwachting dat mensen daar dit jaar al  iets van gaan
merken.

Begroting: Tegen 2021  11 miljard euro over

'Gewone man en vrouw moeten nu iets krijgen'

LOAD-DATE: 24 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              124 of 178 DOCUMENTS



                                  De Telegraaf

                             24 maart 2017 vrijdag
                                   Rotterdam

Schrik om forse verhoging liggeld

BYLINE: Gerda Frankenhuis

SECTION: REGIO; Blz. 012

LENGTH: 535 woorden


Booteigenaar overweegt vertrek Marina

door  Gerda Frankenhuis

Rotterdam -  In de Rotterdam Marina is bij booteigenaren grote onrust ontstaan
nu de nieuwe eigenaar van de stadshaven in de Entrepothaven in de Maasstad het
liggeld fors heeft verhoogd.

„Het beleid is simpelweg om de gewone man uit de plezierhavens te verjagen en
alleen nog de stinkend rijken toe te laten in het centrum van Rotterdam", zegt
een van de bezorgde huurders van een ligplaats in de Rotterdam Marina. „Met de
verkoop van City Marina Rotterdam aan een commerciële eigenaar zijn de
ligkosten gemiddeld met veertig procent verhoogd." Inmiddels zou er volgens de
booteigenaren een leegloop zijn uit de haven aan de  Zuidkant van de stad. „In
de komende anderhalve week verlaten zeker veertig  boten de haven, een leegloop
van ruim dertig procent", aldus een booteigenaar.  Volgens eigenaar Fred Redeker
van de Jachthavengroep waar de Rotterdamse haven  onder valt, is dat 'een
indianenverhaal'. „Het is absolute onzin dat veertig  boten gaan vertrekken. Wij
gaan juist uitbreiden." Anderen bevestigen wel het  verhaal dat er sprake is van
een grote leegloop. „Het seizoen begint op 1 april. Dan krijgen eigenaren ook
een jaarrekening voor  de ligplek. Voorheen hoefden ze hier in de haven per
meter te betalen. Dus een  schip van vijftien meter betaalde liggeld voor
vijftien meter. Nu wordt er door  de haveneigenaar gekeken naar de box waar ze
in liggen. Als die box achttien  meter is, moeten die meters worden betaald.
Booteigenaren zagen hun liggeld  ineens enorm verhoogd worden. Moesten ze eerst
3500 euro per jaar betalen, nu  is dat plotseling 5000", vertelt een andere
huurder, die overweegt te  vertrekken. „De ligprijzen in Delfshaven of in
Vlaardingen liggen een stuk lager. Met name  veel ouderen zijn geschrokken en
zijn gedwongen om weg te gaan. Van dat extra  geld dat ze moeten betalen kunnen
ze in de winter vier weken in Benidorm  zitten." Weer anderen stellen dat de
soep niet zo heet gegeten wordt als die wordt  opgediend. „Het is de beste haven
in Rotterdam, heel professioneel. Het is een  echt pareltje", zegt Willem Post,
die met zijn jachthotel, een hommage aan  Christina Onassis, en het schip van
Maria Callas, een van de grootste huurders  is in de haven. Volgens eigenaar
Redeker zijn de ligplaatsprijzen gelijk getrokken met de  prijzen van zijn
andere vier jachthavens. „Voorheen hoefde een klein bootje op  een grote
ligplaats alleen maar de meters van de boot te betalen. Dat is nu  veranderd.
Wij gaan de komende tijd uitbreiden en er staat een enorme  verbouwing op
stapel. Zo komen er meer badkamers en toiletten en worden andere  voorzieningen
uitgebreid. Daarnaast kunnen onze huurders voor dezelfde prijs  ook in onze
andere jachthavens in Amsterdam of Stellendam liggen. Het komt nu  al regelmatig
voor dat de boten in Rotterdam in de zomer naar Stellendam gaan",  zegt Redeker.
De komende tijd gaat de Spoorweghaven op de schop. Daar komen gefaseerd 160
extra ligplaatsen. „Daar komen kleinere boxen te liggen dan in de huidige
Entrepothaven. Handig voor mensen met sloepen, aangezien het in Rotterdam erg
populair wordt om een sloep te hebben."

'Hiervan zit je in de winter in Benidorm'

LOAD-DATE: 23 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              125 of 178 DOCUMENTS



                                  De Telegraaf

                             24 maart 2017 vrijdag
                                 Gehele Oplage

Kleine spaarder de dupe

SECTION: WATUZEGT; Blz. 014

LENGTH: 553 woorden


'Schandalig dat rendementsheffing niet meebeweegt'

De vraag of sparen bij nul procent rente nog wel zin heeft, verdeelt de
stellingdeelnemers. Ja, zegt 47%, sparen heeft altijd zin omdat een appeltje
voor de dorst noodzakelijk is. „Ik spaar voor mezelf, niet voor de rente, voor
onverwachte kosten."

Een iets grotere groep, 49%, vindt sparen een zinloze bezigheid worden als de
rente naar nul gaat, want dan kost het geld. Een respondent licht toe: „Je moet
over je spaargeld vermogensbelasting betalen en je geld wordt ook nog minder
waard door de inflatie, dus je wordt dubbel gepakt." Triodos maakte deze week
bekend als eerste bank in Nederland de spaarrente op  een gewone
internetspaarrekening te verlagen naar nul procent, omdat de  rente-inkomsten
van de bank door de dalende rente in Europa ook al jaren dalen.  86 Procent van
de respondenten verwacht dat andere banken dit voorbeeld snel  zullen volgen en
ook de rente op nul zullen zetten. Ruim 20 procent kan nog enigszins begrip
opbrengen voor deze stap, anderen  vinden het ronduit belachelijk. Banken
verdienen genoeg, is hun overtuiging,  dus ze kunnen best een redelijk
rentepercentage in stand houden.  Een respondent verklaart: „Het was prima
zolang er sprake was van deflatie,  maar inmiddels is dit allang aangetrokken en
zou de rente op zijn minst niet  verder moeten dalen."  „De logica is wat zoek",
vindt een ander. „De hypotheekrente is iets hoger, de  spaarrente gaat steeds
weer omlaag. Het lijkt op een ouderwets verdienmodel van  banken, maar nu op een
andere manier. Tel daarbij op de steeds hogere  bankkosten."  Dat klanten steeds
meer moeten betalen voor betaalproducten, is vrijwel  iedereen een doorn in het
oog. De banken zeggen dat de kosten voor bankieren  zijn toegenomen, maar
menigeen trekt dat in twijfel. „Door goedkoop geld te  kunnen lenen bij de ECB,
sluiten van bijkantoren en vergaande automatisering  zijn de kosten gehalveerd.
Nonsens dus", beweert iemand.  Wanneer de rente nul procent wordt, haalt een
kwart van de stellingdeelnemers  zijn geld van de bank en stopt het in een kluis
en 17% stapt over naar een  andere bank, ook al is het renteverschil miniem. Een
klein percentage zou met  het geld gaan beleggen, de hypotheek aflossen of
investeren in verbouwing,  zonnepanelen of wat dies meer zij.  Een op de vijf
laat het geld gewoon op de rekening staan, maar dat wordt anders  wanneer de
rente negatief zou worden. „Wanner je moet gaan betalen voor je  spaargeld, dan
ben ik weg", dreigt iemand.  Bij enkele banken in andere Europese landen moeten
mensen al betalen om geld op  hun rekening te zetten. Velen zijn bang dat het
hier in Nederland ook zover  gaat komen, maar 20 procent denkt dat het zo'n
vaart niet zal lopen. „Negatieve  rente op je spaargeld zal het Nederlands
monetaire stelsel doen wankelen,  aangezien mensen massaal hun geld gaan opnemen
en dan krijg je Griekse  toestanden."  De meesten hebben geen goed woord over
voor het beleid van de Europese Centrale  Bank die tientallen miljarden euro's
per maand bijdrukt om de economische groei  in Europa te bevorderen. „Het is
natuurlijk de omgekeerde wereld dat door  steunmaatregelen aan Zuid-Europese
landen het geld goedkoper moet worden en nu  de Europese spaarders, de gewone
man dus, de dupe worden."   Margo Stols

Met dank aan de EU

LOAD-DATE: 23 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              126 of 178 DOCUMENTS



                                  De Telegraaf

                             24 maart 2017 vrijdag
                                 Gehele Oplage

GEACHTE LEZER

SECTION: WATUZEGT; Blz. 014

LENGTH: 162 woorden


Meer dan 20.000 mensen tekenden een petitie voor het afschaffen van de
zomertijd. Morgen gaat de klok weer een uur vooruit en Aad van der Gulik hoopt
voor het laatst: „Elke keer dat gedoe met de klokken voor- of achteruit zetten.
Mensen komen te laat of te vroeg in de kerk, op het werk of bij een afspraak."
O. van Laufenburg valt bij: „In feite levert het qua energiebesparing weinig
op. Dus zo snel mogelijk afschaffen dit gedoe, dat scheelt de gewone man veel
narigheid."  Aldo van Diesen denkt daar heel anders over: „Heerlijk 's avonds
sporten,  fietsen, in de tuin aan de slag of lekker slenteren. Voor de horeca
extra  inkomsten met publiek op terrassen. Kortom, we gaan weer genieten van
extra  lange avonden."  Ook T. van der Veen snapt het probleem niet. „Er werd
zelfs gesteld dat dieren  last hebben van de wisseling van de gewone tijd naar
de zomertijd. Nu heb ik al  die 66 jaren van mijn leven nog nooit een dier
gezien met een horloge!"   Eline Verburg

LOAD-DATE: 23 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              127 of 178 DOCUMENTS



                                  De Telegraaf

                            23 maart 2017 donderdag
                                 Gehele Oplage

Muil

BYLINE: Rob Hoogland

SECTION: BINNENLAND; Blz. 005

LENGTH: 498 woorden


kringen


Nog net niet weggevaagd, ter linkerzijde. Nog net niet gemarginaliseerd.
Gedrieën hebben GL, SP en PvdA 37 zetels, een minder dan de PvdA in de vorige
Tweede Kamer in z'n eentje.

Dat is het dan, qua polderlandse sociaaldemocratie.  Maar ze denken nog altijd
de wijsheid in pacht te hebben, dulden geen  tegenspraak en weten zich nog
steeds gesteund door een groot deel van de media. Da's toch wel een dingetje
hoor, bij die gasten. En daarmee doel ik niet alleen  op die arrogante muil
tegen alles en iedereen die de lef heeft er andere ideeën  op na te houden, maar
ook op de eveneens luidkeels geuite, grenzeloze  aanbidding, bijkans op z'n
Noord-Koreaans, van de nieuwe linkse leider, wiens  geboorte door een zwaluw
werd aangekondigd, waarna een zeemonster een  feestelijk lied aanhief, in gans
het land de bloemen spontaan begonnen te  bloeien en een dubbele regenboog aan
het firmament verscheen. Jesse. Mijn autocorrect maakt er trouwens steeds Jesses
van. Dat is bijna net zo oneerbiedig als wat De Telegraaf gisteren flikte:
zomaar  een verhaal publiceren waarin werd gesproken over een 'Onmogelijk
huwelijk' van  de VVD en GroenLinks. Pure heiligschennis, beminde gelovigen.
Niets is  onmogelijk bij de Jessias, vraag het maar aan de hardwerkende
Nederlander in  z'n middenklassertje. Al denken zijn discipelen zelf de
wereldvrede vooral te  bewerkstelligen met meer genderneutrale toiletten en
regenboogzebrapaden,  afschaffing van de btw-heffing op muntthee en de
verbanning van Eric Wiebes  naar een heropvoedingskamp omdat hij het gewaagd
heeft te beweren dat er aan  elektrische auto's zes miljard is verspild. Wat ook
zo is, maar dat zeg je  gewoon niet. Zoals je het ook stilzwijgend behoort te
accepteren dat Jesse's  campagneleider een ex-terrorist was, het voormalige
RaRa-kopstuk Wijnand  Duyvendak. Oók een links trekje trouwens, dat optrekken
met criminelen. Zowel DWDD als Pauw, allebei Vara, had dinsdagavond Van
Gogh-schilderijendief  Okkie Durham aan tafel, waarmee zij een heus Twan Huysje
deden, genoemd naar de  presentator die Willem Holleeder als hoofdgast voor
College Tour uitnodigde. O, die welhaast orgastische bewondering die Jesse
Klaver met name van het  bakfietsgilde krijgt toebedeeld. En maar soppen. O, die
krankzinnige scheldpartijen die Thierry Baudet vanuit dezelfde hoek moet  zien
te verwerken. En maar schoppen. Je zou mogen verwachten dat ze zich tijdens die
op zich wel begrijpelijke  uitbarstingen - ze moeten hun agressie over de
teloorgang van links toch ergens  kwijt - vooral zouden richten op een
verwerpelijk clubje als Denk. Maar Denk is  islamitisch, dus zielig. Daarom is
Thierry Baudet nu al dagenlang aan de beurt,  omdat hij niet links is en het
bovendien weleens heeft gewaagd om iets  vrouwonvriendelijks te roepen. „Heb je
gehoord, Sterre, dat Erdogan de Europeanen nu met geweld dreigt?" „Bij ons is
het nog veel erger, Fleur. Wij zitten met Thierry Baudet  opgescheept!"

O, die bewondering van het bakfietsgilde

LOAD-DATE: 22 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              128 of 178 DOCUMENTS



                                  De Telegraaf

                             15 maart 2017 woensdag
                                 Gehele Oplage

Stemmen op partij met heldere visie

SECTION: WATUZEGT; Blz. 017

LENGTH: 188 woorden


Nu de politiek steeds verder van de gewone burger staat, is het stemmen op een
partij met een duidelijk gezicht, een duidelijke visie en doelstelling een
mogelijke uitweg.

Bijvoorbeeld de Partij voor de Dieren. Thieme zegt tenminste wat haar
belangrijkste doelstelling is. De rest is bijzaak. Of bijvoorbeeld GroenLinks,
die bij monde van de heer Klaver zegt dat we schone lucht moeten blijven kunnen
inademen en schoon water moeten houden. Dat is belangrijker dan de kosten van
je woning, belangrijker dan je pensioenleeftijd, belangrijker dan de
hypotheekrenteaftrek, belangrijker dan zwarte piet die wel of niet moet
blijven. Toch? Los daarvan is GroenLinks de enige partij die af wil van die
gigantische  asielzoekerscentra. Deze partij wil oorlogsvluchtelingen verdelen
over alle  gemeenten in de verhouding tot het aantal inwoners van die gemeente.
Daardoor  komen er maximaal twee vluchtelingen per 100 bewoners per gemeente.
Dan krijgt een dorp van 500 man net 10 vluchtelingen te huisvesten. En die
integreren echt heel snel met de hulp die er in ieder dorp door vrijwilligers
wordt geboden.  Dizzy de Wijngaert

LOAD-DATE: 14 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              129 of 178 DOCUMENTS



                                  De Telegraaf

                             13 maart 2017 maandag
                                 Gehele Oplage

Kabinet, help de kansloze starters!

BYLINE: Annemarie van Gaal

SECTION: BINNENLAND; Blz. 013

LENGTH: 895 woorden


Vorige week berichtte deze krant over de moeilijkheden van starters op onze
woningmarkt. Voor veel starters is een eigen koopwoning vrijwel onbereikbaar
geworden. Door de steeds strengere hypotheekregels moet je voor een gemiddelde
woning al  zo'n 15.000 euro aan eigen geld meenemen en dat is voor starters die
niet  gestudeerd hebben een onmogelijke opgave. 'Studie sleutel tot huis' kopte
deze  krant.

Het probleem is duidelijk; jongeren met een hoge opleiding hebben betere
carrièrevooruitzichten en een hoger beginsalaris, dus krijgen gemakkelijker een
hypotheek. Dat blijkt ook uit de cijfers, want ruim twee derde van de
woningkopers is hoogopgeleid terwijl dat qua statistiek maar 25 procent zou
moeten zijn.  Daarnaast komen hoger opgeleide kinderen vaak uit milieus waar de
ouders kunnen  bijspringen met het eigen geld dat meegenomen moet worden bij een
hypotheek.  Veel studenten uit deze milieus laten bovendien hun ouders het
leeuwendeel van  de kosten van de studie betalen en zetten het bedrag van de
studiefinanciering  met gunstige terugbetalingsvoorwaarden op een spaarrekening.
Zo hebben ze  enkele tienduizenden euro's paraat op het moment dat ze klaar zijn
met hun  studie en een woning willen kopen. Lekker makkelijk. Jongeren die níét
gestudeerd hebben vissen achter het net. Vanwege de enorme  wachtlijsten voor
sociale huurwoningen moeten ze uit nood een dure woning  huren. Vaak zijn deze
starters voor hun dure huurwoning meer dan de helft van  hun salaris kwijt. Dus
hoe kun je dan nog sparen voor het eigen geld dat je  voor je koopwoning moet
meenemen? Maar zelfs al zijn deze starters in staat geweest om een flink bedrag
aan  spaargeld bijeen te scharrelen, dan nog lukt het ze, vanwege de steeds
strengere hypotheekregels, niet om een huis te kopen. Ze komen dan bijvoorbeeld
in de bizarre situatie dat ze jarenlang voor hun huurhuis een huur van 1000
euro hebben kunnen opbrengen en op het moment dat ze een hypotheek aanvragen
waardoor hun woonlasten naar 700 euro per maand gaan, de bank geen hypotheek
verstrekt omdat de woonlasten volgens de AFM-regeltjes te hoog zouden zijn.
Voor deze grote groep, niet hoog opgeleide starters, zijn koopwoningen nog wel
betaalbaar maar niet meer haalbaar. Het is een oneerlijke situatie dat hoog
opgeleide starters wél een koopwoning  kunnen krijgen en de niet hoog opgeleide
starters op een huurwoning aangewezen  blijven. We moeten dit niet willen: een
eigen woning is de beste remedie tegen  armoede. Het spaart de overheid veel
geld uit aan uitkeringen, omdat je met een  eigen woning ervoor zorgt dat je
niet in de bijstand komt, vanwege de kans dat  je dan je woning moet verkopen.
Mensen met een koopwoning zorgen ook beter voor  hun woning dan met een
huurwoning, dus van nog meer koopwoningen knappen de  buurten en steden op. Een
eigen huis maakt trots en is bovendien een geweldige  manier om een pensioen op
te bouwen. Per slot van rekening is een afgeloste  woning op je 67e het mooiste
pensioen dat er is. Met een afgeloste woning op je  67e heb je nauwelijks
woonlasten en kun je desnoods van een AOW-uitkering  rondkomen. Dan is het toch
niet uit te leggen dat starters met een lage opleiding en  weinig vermogende
ouders, geen woning kunnen kopen en duur moeten blijven  huren? De
laagopgeleide, werkende Nederlanders hebben het zwaar, mede door deze
oneerlijke behandeling. Het heilig vuur dat bij deze belangrijke groep aan het
begin van hun leven nog aanwezig is, wordt op deze manier langzamerhand
gedoofd. Het is de hoogste tijd dat het volgende kabinet zich wat meer gaat
bekommeren om deze grote groep  hardwerkende Nederlanders. De meeste politieke
partijen pleiten in hun verkiezingsprogramma juist voor  meer huurwoningen en
zijn obsessief bezig om via almaar strengere  hypotheekregels, de koopwoningen
steeds onbereikbaarder te maken. Fout beleid.  De overheid zou zich minder druk
moeten maken over schulden, want met de  huidige verplichte aflossing is er nog
nauwelijks kans op schuld en bouw je  juist bezit op via koopwoningen. Wij
zouden het huizenbezit dus voor iedereen  moeten stimuleren en niet ontmoedigen.
Omdat de hoogopgeleide starters zichzelf  kunnen redden, pleit ik ervoor dat we
vooral de groep laagopgeleide, werkende  starters de helpende hand gaan reiken.
Kijk, de hoogopgeleide starter mag gemiddeld vijf jaar lang, gedeeltelijk op
kosten van de staat, een  opleiding volgen waar hij de rest van zijn leven
profijt van heeft. Best een mooie start, mogelijk gemaakt door de overheid.
Waarom geven we de laagopgeleide starter niet ook zo'n voordeel? Ik denk dat we
hier een oplossing kunnen vinden in de pensioenen. Geef de laagopgeleide
starter bijvoorbeeld vijf jaar lang een pensioenvrije periode. De
pensioenpremie die de werkgever en werknemer normaal gesproken aan het
pensioenfonds betalen, stort het pensioenfonds terug in de aflossing van de
woning. Vijf jaar lang. De bank die de hypotheek verstrekt zou dan veel
coulanter kunnen zijn en het grote bedrag van vijf jaar pensioenpremie, vooraf
moeten kunnen meenemen in de hypotheek.  Pensioenfondsen zouden wat mij betreft
nog een stapje verder kunnen gaan en het  bedrag dat aan eigen geld meegenomen
moet worden, alvast als voorschot  uitbetalen. Het is niet meer dan fair dat we
iets regelen voor deze belangrijke  groep.

Mogelijke oplossing in de pensioenen

LOAD-DATE: 12 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              130 of 178 DOCUMENTS



                                  De Telegraaf

                             11 maart 2017 zaterdag
                                 Gehele Oplage

Altijd onder vuur

SECTION: LIFESTYLE; Blz. 008

LENGTH: 2169 woorden


De een noemt haar een twijfelkont, de ander vindt dat ze juist veel te snel
knopen doorhakt. Shula Rijxman is de eerste vrouwelijke NPO-baas. Op die post
heeft ze getekend voor eeuwige kritiek. Een rebel in Naarden, Kim Jong-il in
Hilversum. Wie is Shula Rijxman echt? En komt op die vraag wel een antwoord?

Voor een lezing staat er alvast een katheder in haar kamer. Met olijk hoofd
gaat ze erachter staan, haar kin piept net boven het spreekgestoelte uit. „Ik
ben één meter zestig." Spontane actie van Shula Rijxman. Maar verder wikt en
weegt de 57-jarige baas van de Nederlandse Publieke Omroep elk woord. Kauwt
erop. Heroverweegt. Opmerkelijk voor de vrouw die vroeger een straatvechtertje
was en later werd geafficheerd als leider van Noord-Koreaanse kwaliteit. Twee
types die nou niet bepaald uitblinken in omzichtig zijn.

Bent u na zes jaar in het wespennest dat Mediapark heet op uw hoede geraakt?

„Wij zijn van en voor Nederland en dan mogen mensen heel veel van je vinden. Ik
moet zorgen dat er draagvlak is. Dat heb ik zelf onlangs nog geagendeerd:
'Nederland, vertel ons wat je vindt'. Kritiek trekken we ons ook aan: de late
night-talkshows lopen dit jaar langer door."

Vanwege alle bezuinigingen moest de NPO van de zomer meer herhalen, vervolgens
krijgt u het het verwijt dat er niets nieuws is. Tijdens de Amerikaanse
verkiezingen vonden sommigen dat de NPO te weinig oor had voor het geluid van
de straat. Maar toen u meer ruimte aan de gewone man wilde geven, leidde dat
ook weer tot pittige commentaren. U kunt geen goed doen, hè?

„Zo zijn we mooi weer onderwerp van het maatschappelijk debat! We hebben met
heel veel belangen te maken, maar zijn in deze omgeving te veel met onszelf
bezig. We moeten opener worden en dat is een mooie opdracht. Voor kritiek wijk
ik niet, maar het glijdt ook niet van me af. Ik pak eruit waar ik iets van
leer. Kritiek hoort bij de plek waar ik zit, dat heb ik wel moeten leren." En
hoe: omroepbazen betichtten haar en toenmalige collega-bestuurder Henk Hagoort
twee jaar geleden zelfs van dictatoriaal leiderschap. „Daar herken ik me niet
in."

Waar komt die passie voor de publieke omroep vandaan?

„Ik wil problemen benoemen en verhalen vertellen. Als ik iemands verhaal ken,
kan ik hem of haar beter begrijpen, ook al ben ik het er misschien niet mee
eens. Ik hou van onze cultuur, ben trots op Nederland en ben door mijn
achtergrond ook verbonden met de geschiedenis ervan. In dit werk komen die
duiding en trots samen. NPO is de plek waar Nederland samenkomt in rouw en
vreugde. De kroning, ja. Op het moment dat er iets gebeurt in ons land, in
Berlijn, in New York, in Nice, dan is de publieke omroep de bron van
informatie."

Wat is uw eigen bijdrage?

„Ik ben een radertje in een groter geheel, maar ik heb het merk NPO kunnen
versterken met hulp van de programma's van de afzonderlijke omroepen. Met de
nieuwe Mediawet kunnen naast omroepen ook jonge, creatieve makers gemakkelijker
programma's aanbieden. Bij al dat soort dingen speel ik een rol."

De kijk- en luistercijfers zijn goed, waarom grijpt u dan toch elke gelegenheid
aan om te onderstrepen hoe belangrijk de NPO is?

„Ik wijs inderdaad graag op het belang van vrije media omdat die belangrijker
zijn dan ooit. Wij zijn de zuurstof in een samenleving die het alsmaar
benauwder krijgt. De vrije pers komt steeds verder onder druk te staan. Kijk
naar Amerika, hét voorbeeld van een vrij land: daar worden journalisten
weggebonjourd bij persconferenties. Moet ik blijven roepen dat de publieke
omroep belangrijker is dan ooit? Ja, want je ziet ook hier dat de politiek er
steeds weer over discussieert."

Wat de NPO doet, kunnen de commerciëlen ook.

„De commerciëlen maken prachtige programma's, maar zijn volledig afhankelijk
van reclame-inkomsten en hebben alleen al daarom een andere taak. Wij plaatsen
feiten in verschillende contexten. Wij staan bijvoorbeeld stil bij de zorg in
programma's van Omroep MAX én in Radar van AvroTros. BNN-Vara spreekt de
jongeren aan. We maken nieuwsprogramma's over de hele breedte. Wij hoeven
minder rekening te houden met omzet, winst en marktaandelen."

Dat alles neemt niet weg dat de VVD weer op de NPO wil bezuinigen: 300 miljoen
euro maar liefst, bijna de helft van het budget.

„Ik vind dat er 50 miljoen euro bij moet en de PvdA zelfs 100 miljoen.  De lat
is hoger gelegd door grote partijen als Netflix, met kwalitatief goede en dure
producties als The crown. Als we de middelen krijgen, wil ik zo snel mogelijk
stoppen met reclames rond kinderprogramma's zodat kinderen ongestoord tv kunnen
kijken." "

Wat gaat u stemmen?

„D66. In essentie ben ik liberaal."

Dat is de VVD ook.

Shula Rijxman lacht. „Zeker, maar er zijn wat puntjes... Ik heb een wat socialer
agenda dan de VVD."

De publieke omroep staat in Den Haag niet hoog op de agenda. Kabinetten vallen
er niet over, formaties lopen er niet op vast. Een sluitpost op de begroting.

„Dat gevoel heb ik niet. Ik merk ook in Den Haag dat ze het belang van
onafhankelijke media meer en meer zien."

U heeft dus eigenlijk baat bij Trump?

„Dat wil ik niet zeggen, maar wellicht hebben we er baat bij dat de wereld nu
iets meer lijkt te schuren. Het is noodzakelijker om te vertellen hoe rijk de
geschiedenis is, dat we er zijn voor de gebeurtenissen in het land en soms
dwars durven te zijn. Ook richting politiek."

Ziet het publiek dat? Als u roept: 'Ik wil er zoveel miljoen bij' dan zeggen
zij: 'Voor Matthijs van Nieuwkerk, zeker'.

„We mogen acht uitzonderingen boven de salarisnorm van 189.000 euro per jaar
hebben, het zijn er zes. Bovendien betalen de omroepverenigingen het bedrag dat
hoger dan de norm is uit eigen middelen."

Maar de discussie over de grootverdieners keert elk jaar terug. Stop daar toch
gewoon mee. De publieke omroep houdt heus niet op te bestaan als de
'Matthijssen' naar de concurrentie vertrekken.

„Unieke talenten moeten rijpen, die kun je niet morgen vervangen. Je hebt ook
te maken met contracten."

Maar in 2015 is er juist een nieuwe uitzondering bij gekomen!

„We doen ons best om het aantal uitzonderingen zo laag mogelijk te houden, maar
ik ga geen salarisonderhandelingen via de krant voeren."

Zou u wíllen dat er geen uitzonderingen meer zijn?

„In Den Haag is een nieuwe norm in de maak, de WNT 3 die voor iedereen gaat
gelden. Dat heeft consequenties en daar hebben jullie volgens mij je antwoord
mee."

De vergrijzing gaat door en daar heeft de publieke omroep zeker last van. Jinek
scoort weliswaar beter dan Tan, maar trekt een veel ouder publiek. Is dat een
probleem?

„Met de radiozender FunX en het platform npo3.nl spreken we ook veel jongeren
aan. Daarnaast willen we kijken hoe we die groep beter kunnen bedienen via
YouTube, Facebook en Instagram. Wettelijk gezien is dat nog lastig omdat we
niet dienstbaar mogen zijn aan winst door derden. Dit is echt vers van de pers,
we gaan onderzoeken hoe we daar het beste mee om kunnen gaan. Maar dat we dit
moeten doen om relevant te blijven, lijkt me vanzelfsprekend.  Daarnaast
lanceren we binnenkort onze verbeterde Uitzending gemist-dienst. We zijn al
enige tijd bezig met de verjonging en vernieuwing van NPO 1, 2 en 3. Maar we
moeten zeker de ouderen blijven bedienen."

U bekleedt een machtige positie.

„Macht zegt me weinig, ik wentel me er niet in. Bij de persoon Shula gaat het
om passie."

U begon als stagiaire bij de Avrobode/Televizier. Waren de media het altijd al
voor u?

„Als kind ging ik naar elke uitzending van Willem Duys, stond ik de cameraploeg
bij 't Spant in Bussum op te wachten als ze kwamen repeteren. Probeerde ik mee
naar binnen te glippen."

Wat trok u zo?

„De verbinding die uit communicatie voortkomt. Toen ik acht was, zei mijn
moeder dat ik journalist moest worden. Maar in die tijd had je Sonja Barend en
Ischa Meijer... Weergaloos, zo goed."

Met die twee legde u de lat meteen extreem hoog.

„Als ik iets doe, wil ik het goed doen. Mijn talent ligt meer in managen dan in
tv-maken."

Tegen intimi heeft u gezegd Henk Hagoort, met wie u eerder de raad van bestuur
van de NPO vormde, niet als voorzitter te willen opvolgen. Toch zit u nu op die
stoel.

„Voor deze politieke, publieke omgeving heb ik meer dan de helft van mijn
salaris ingeleverd. Dat was niet vanzelfsprekend. Ik kwam hier in een
ongelooflijk zware periode, kreeg op mijn donder. In die periode twijfelde ik.
Toen me de vraag werd gesteld, heb ik van harte ja gezegd."

Wat doet u eigenlijk de hele dag?

„Overleggen met de OR, de raad van bestuur, het directieteam, de
STER-directeur, Beeld en Geluid. Eten met presentatoren en jonge makers,
opnames bezoeken, redacties aflopen, lezingen geven. Ik ben een urenmaker, ik
slaap kort."

U werkt al uw hele leven snoeihard, welke offers heeft dat gevergd?

Lang blijft het stil. „Jee, wat een vraag..."  Seconden tikken weg. „Het
grootste  offer is dat ik voor werk kies als iemand liever heeft dat ik de avond
aan haar  of hem besteed. Maar als mensen van wie ik hou wezenlijk worden
geraakt, ben ik  er meteen voor hen."

U was als puber een sjekkie-rokend straatvechtertje. Reed met 14 jaar in een
auto van Zutphen naar Bussum.

„Ik was een  opdondertje en de jongste van drie zussen, met een moeder die
liefdevol maar helaas niet erg gezond was. Ik was liever op straat dan dat ik
in de schoolbanken zat. Dat was ook letterlijk knokken. Maar dat heb ik
afgeleerd hoor, dankzij mijn moeder." Met een lach: „We moeten het ook weer
niet groter maken dan het was, want we woonden in Naarden. Niet bepaald een
getto."

Ben u nog rebels?

„Als ik het weet, dóe ik het. Dat is de Shula van vroeger."

Op het Mediapark zeggen ze juist dat u soms een twijfelkont bent.

„Anderen zeggen weer dat ik te snel beslis. Tja."

Voor de buitenwacht bent u een grote onbekende. Ambieert u publieke her- en
erkenning?

„Mijn wedervraag: wie kent mijn voorganger? Hagoort was acht jaar boegbeeld en
ik ben pas een maand of zes, zeven voorzitter. Onbekend zijn lijkt me juist
goed. Ik ben dienend, het gaat om de NPO. Misschien is het een wat zwaar woord,
maar ik beschouw dit werk als een ambt."

Wilt u niet de geschiedenisboeken ingaan?

Triomfantelijk: „Daar sta ik al in! De eerste vrouwelijke NPO-baas en daar ben
ik trots op. Voor de generaties na mij is het belangrijk."

U bent een wandelende minderheid. Niet alleen een vrouwelijke omroepbaas, maar
ook Joods en samenwonend met iemand van hetzelfde geslacht. Hoe voelt dat?

„Voor mij zijn het drie dingen die toevallig samenkomen, geen optelsom. Ik heb
trouwens ook relaties met mannen gehad. Op sociale media heb ik weleens gemerkt
dat mensen vinden dat ik 'anders' ben. Niet doordat ik met een vrouw samenwoon,
maar scheldpartijen om mijn Joods-zijn. Persoonlijk heb ik daar geen pijn van,
maar ik vind het totaal niet kunnen. Mensen moeten met respect met en over
elkaar praten. Ik heet Shula, die naam komt uit het Hebreeuwse Hooglied,
eigenlijk is het Shulamith. Mijn oudere zusjes kregen niet-Joodse namen, na de
oorlog durfden mijn ouders mij als eerste een Joodse naam te geven."

Maakt u dat schatplichtig?

„Nee, het maakt dat ik bewust leef.  Van mijn familiehistorie weet ik bar
weinig.  Mijn moeder is jong gestorven, over de oorlog werd nooit gesproken.
Ooit was de familie  groot, mijn opa had vijf broers. Als kind vond ik de ster
met de J in een bureaula. Mama, wat is dat? 'Niks', zei mijn moeder en pakte
het af. De volgende dag lag het er niet meer."

U heeft zich goed voorbereid. U weet precies wat u kwijt wilt.

„Ik leg niet makkelijk dingen op straat. Soms, als ik naar huis rijd, denk ik:
ik ben er klaar mee. Thuis zeg ik alles. Maar mijn partner vindt ook dat ik
mezelf niet prijs geef."

Wat is het mooiste compliment dat u kunt krijgen?

„Sander Dekker vond me een aardig mens, maar aan de overkant van de tafel een
tough cookie. Dat gaat over rechtvaardigheid. En ik vind het fijn iemand verder
te helpen door inzicht en advies te geven.."

En wat is het ergste wat ze van u kunnen zeggen?

Opnieuw een lange denkpauze. „Omdat ik mezelf niet op de borst sla, zien mensen
niet wat ik doe. Het ergste zou zijn dat mensen zeggen dat er hier niets heeft
bewogen, juist in dit historische moment."

'Ik wijk niet voor kritiek,  maar het glijdt ook niet van me af'

'Als kind woonde ik elke show van Willem Duys bij'

CV

Geboren Bussum, 21 september 1959 Carrière Na functies in journalistiek en
communicatie werd zij mede-eigenaar van het  bedrijf Martsell
Productpresentaties. Na de overname door IDTV groeide ze door  tot ceo van dat
productiehuis. Sinds 2012 is Rijxman lid van de raad van  bestuur van de NPO.
Op 1 september 2016 volgde  zij Henk  Hagoort op Nevenfuncties uit hoofde van
functie Bestuurslid van Coproductiefonds Binnenlandse Omroep (CoBO), bestuurslid
van  STER en lid  van raad van toezicht van Nederlands Instituut voor Beeld &
Geluid Persoonlijk Haar moeder was bibliothecaresse, haar vader
geschiedenisleraar; twee oudere  zussen.  Rijxman woont in Blaricum, samen met
haar partner Sabine.

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              131 of 178 DOCUMENTS



                                  De Telegraaf

                             11 maart 2017 zaterdag
                                 Gehele Oplage

Altijd onder vuur

SECTION: LIFESTYLE; Blz. 010

LENGTH: 2169 woorden


De een noemt haar een twijfelkont, de ander vindt dat ze juist veel te snel
knopen doorhakt. Shula Rijxman is de eerste vrouwelijke NPO-baas. Op die post
heeft ze getekend voor eeuwige kritiek. Een rebel in Naarden, Kim Jong-il in
Hilversum. Wie is Shula Rijxman echt? En komt op die vraag wel een antwoord?

Voor een lezing staat er alvast een katheder in haar kamer. Met olijk hoofd
gaat ze erachter staan, haar kin piept net boven het spreekgestoelte uit. „Ik
ben één meter zestig." Spontane actie van Shula Rijxman. Maar verder wikt en
weegt de 57-jarige baas van de Nederlandse Publieke Omroep elk woord. Kauwt
erop. Heroverweegt. Opmerkelijk voor de vrouw die vroeger een straatvechtertje
was en later werd geafficheerd als leider van Noord-Koreaanse kwaliteit. Twee
types die nou niet bepaald uitblinken in omzichtig zijn.

Bent u na zes jaar in het wespennest dat Mediapark heet op uw hoede geraakt?

„Wij zijn van en voor Nederland en dan mogen mensen heel veel van je vinden. Ik
moet zorgen dat er draagvlak is. Dat heb ik zelf onlangs nog geagendeerd:
'Nederland, vertel ons wat je vindt'. Kritiek trekken we ons ook aan: de late
night-talkshows lopen dit jaar langer door."

Vanwege alle bezuinigingen moest de NPO van de zomer meer herhalen, vervolgens
krijgt u het het verwijt dat er niets nieuws is. Tijdens de Amerikaanse
verkiezingen vonden sommigen dat de NPO te weinig oor had voor het geluid van
de straat. Maar toen u meer ruimte aan de gewone man wilde geven, leidde dat
ook weer tot pittige commentaren. U kunt geen goed doen, hè?

„Zo zijn we mooi weer onderwerp van het maatschappelijk debat! We hebben met
heel veel belangen te maken, maar zijn in deze omgeving te veel met onszelf
bezig. We moeten opener worden en dat is een mooie opdracht. Voor kritiek wijk
ik niet, maar het glijdt ook niet van me af. Ik pak eruit waar ik iets van
leer. Kritiek hoort bij de plek waar ik zit, dat heb ik wel moeten leren." En
hoe: omroepbazen betichtten haar en toenmalige collega-bestuurder Henk Hagoort
twee jaar geleden zelfs van dictatoriaal leiderschap. „Daar herken ik me niet
in."

Waar komt die passie voor de publieke omroep vandaan?

„Ik wil problemen benoemen en verhalen vertellen. Als ik iemands verhaal ken,
kan ik hem of haar beter begrijpen, ook al ben ik het er misschien niet mee
eens. Ik hou van onze cultuur, ben trots op Nederland en ben door mijn
achtergrond ook verbonden met de geschiedenis ervan. In dit werk komen die
duiding en trots samen. NPO is de plek waar Nederland samenkomt in rouw en
vreugde. De kroning, ja. Op het moment dat er iets gebeurt in ons land, in
Berlijn, in New York, in Nice, dan is de publieke omroep de bron van
informatie."

Wat is uw eigen bijdrage?

„Ik ben een radertje in een groter geheel, maar ik heb het merk NPO kunnen
versterken met hulp van de programma's van de afzonderlijke omroepen. Met de
nieuwe Mediawet kunnen naast omroepen ook jonge, creatieve makers gemakkelijker
programma's aanbieden. Bij al dat soort dingen speel ik een rol."

De kijk- en luistercijfers zijn goed, waarom grijpt u dan toch elke gelegenheid
aan om te onderstrepen hoe belangrijk de NPO is?

„Ik wijs inderdaad graag op het belang van vrije media omdat die belangrijker
zijn dan ooit. Wij zijn de zuurstof in een samenleving die het alsmaar
benauwder krijgt. De vrije pers komt steeds verder onder druk te staan. Kijk
naar Amerika, hét voorbeeld van een vrij land: daar worden journalisten
weggebonjourd bij persconferenties. Moet ik blijven roepen dat de publieke
omroep belangrijker is dan ooit? Ja, want je ziet ook hier dat de politiek er
steeds weer over discussieert."

Wat de NPO doet, kunnen de commerciëlen ook.

„De commerciëlen maken prachtige programma's, maar zijn volledig afhankelijk
van reclame-inkomsten en hebben alleen al daarom een andere taak. Wij plaatsen
feiten in verschillende contexten. Wij staan bijvoorbeeld stil bij de zorg in
programma's van Omroep MAX én in Radar van AvroTros. BNN-Vara spreekt de
jongeren aan. We maken nieuwsprogramma's over de hele breedte. Wij hoeven
minder rekening te houden met omzet, winst en marktaandelen."

Dat alles neemt niet weg dat de VVD weer op de NPO wil bezuinigen: 300 miljoen
euro maar liefst, bijna de helft van het budget.

„Ik vind dat er 50 miljoen euro bij moet en de PvdA zelfs 100 miljoen.  De lat
is hoger gelegd door grote partijen als Netflix, met kwalitatief goede en dure
producties als The crown. Als we de middelen krijgen, wil ik zo snel mogelijk
stoppen met reclames rond kinderprogramma's zodat kinderen ongestoord tv kunnen
kijken." "

Wat gaat u stemmen?

„D66. In essentie ben ik liberaal."

Dat is de VVD ook.

Shula Rijxman lacht. „Zeker, maar er zijn wat puntjes... Ik heb een wat socialer
agenda dan de VVD."

De publieke omroep staat in Den Haag niet hoog op de agenda. Kabinetten vallen
er niet over, formaties lopen er niet op vast. Een sluitpost op de begroting.

„Dat gevoel heb ik niet. Ik merk ook in Den Haag dat ze het belang van
onafhankelijke media meer en meer zien."

U heeft dus eigenlijk baat bij Trump?

„Dat wil ik niet zeggen, maar wellicht hebben we er baat bij dat de wereld nu
iets meer lijkt te schuren. Het is noodzakelijker om te vertellen hoe rijk de
geschiedenis is, dat we er zijn voor de gebeurtenissen in het land en soms
dwars durven te zijn. Ook richting politiek."

Ziet het publiek dat? Als u roept: 'Ik wil er zoveel miljoen bij' dan zeggen
zij: 'Voor Matthijs van Nieuwkerk, zeker'.

„We mogen acht uitzonderingen boven de salarisnorm van 189.000 euro per jaar
hebben, het zijn er zes. Bovendien betalen de omroepverenigingen het bedrag dat
hoger dan de norm is uit eigen middelen."

Maar de discussie over de grootverdieners keert elk jaar terug. Stop daar toch
gewoon mee. De publieke omroep houdt heus niet op te bestaan als de
'Matthijssen' naar de concurrentie vertrekken.

„Unieke talenten moeten rijpen, die kun je niet morgen vervangen. Je hebt ook
te maken met contracten."

Maar in 2015 is er juist een nieuwe uitzondering bij gekomen!

„We doen ons best om het aantal uitzonderingen zo laag mogelijk te houden, maar
ik ga geen salarisonderhandelingen via de krant voeren."

Zou u wíllen dat er geen uitzonderingen meer zijn?

„In Den Haag is een nieuwe norm in de maak, de WNT 3 die voor iedereen gaat
gelden. Dat heeft consequenties en daar hebben jullie volgens mij je antwoord
mee."

De vergrijzing gaat door en daar heeft de publieke omroep zeker last van. Jinek
scoort weliswaar beter dan Tan, maar trekt een veel ouder publiek. Is dat een
probleem?

„Met de radiozender FunX en het platform npo3.nl spreken we ook veel jongeren
aan. Daarnaast willen we kijken hoe we die groep beter kunnen bedienen via
YouTube, Facebook en Instagram. Wettelijk gezien is dat nog lastig omdat we
niet dienstbaar mogen zijn aan winst door derden. Dit is echt vers van de pers,
we gaan onderzoeken hoe we daar het beste mee om kunnen gaan. Maar dat we dit
moeten doen om relevant te blijven, lijkt me vanzelfsprekend.  Daarnaast
lanceren we binnenkort onze verbeterde Uitzending gemist-dienst. We zijn al
enige tijd bezig met de verjonging en vernieuwing van NPO 1, 2 en 3. Maar we
moeten zeker de ouderen blijven bedienen."

U bekleedt een machtige positie.

„Macht zegt me weinig, ik wentel me er niet in. Bij de persoon Shula gaat het
om passie."

U begon als stagiaire bij de Avrobode/Televizier. Waren de media het altijd al
voor u?

„Als kind ging ik naar elke uitzending van Willem Duys, stond ik de cameraploeg
bij 't Spant in Bussum op te wachten als ze kwamen repeteren. Probeerde ik mee
naar binnen te glippen."

Wat trok u zo?

„De verbinding die uit communicatie voortkomt. Toen ik acht was, zei mijn
moeder dat ik journalist moest worden. Maar in die tijd had je Sonja Barend en
Ischa Meijer... Weergaloos, zo goed."

Met die twee legde u de lat meteen extreem hoog.

„Als ik iets doe, wil ik het goed doen. Mijn talent ligt meer in managen dan in
tv-maken."

Tegen intimi heeft u gezegd Henk Hagoort, met wie u eerder de raad van bestuur
van de NPO vormde, niet als voorzitter te willen opvolgen. Toch zit u nu op die
stoel.

„Voor deze politieke, publieke omgeving heb ik meer dan de helft van mijn
salaris ingeleverd. Dat was niet vanzelfsprekend. Ik kwam hier in een
ongelooflijk zware periode, kreeg op mijn donder. In die periode twijfelde ik.
Toen me de vraag werd gesteld, heb ik van harte ja gezegd."

Wat doet u eigenlijk de hele dag?

„Overleggen met de OR, de raad van bestuur, het directieteam, de
STER-directeur, Beeld en Geluid. Eten met presentatoren en jonge makers,
opnames bezoeken, redacties aflopen, lezingen geven. Ik ben een urenmaker, ik
slaap kort."

U werkt al uw hele leven snoeihard, welke offers heeft dat gevergd?

Lang blijft het stil. „Jee, wat een vraag..."  Seconden tikken weg. „Het
grootste  offer is dat ik voor werk kies als iemand liever heeft dat ik de avond
aan haar  of hem besteed. Maar als mensen van wie ik hou wezenlijk worden
geraakt, ben ik  er meteen voor hen."

U was als puber een sjekkie-rokend straatvechtertje. Reed met 14 jaar in een
auto van Zutphen naar Bussum.

„Ik was een  opdondertje en de jongste van drie zussen, met een moeder die
liefdevol maar helaas niet erg gezond was. Ik was liever op straat dan dat ik
in de schoolbanken zat. Dat was ook letterlijk knokken. Maar dat heb ik
afgeleerd hoor, dankzij mijn moeder." Met een lach: „We moeten het ook weer
niet groter maken dan het was, want we woonden in Naarden. Niet bepaald een
getto."

Ben u nog rebels?

„Als ik het weet, dóe ik het. Dat is de Shula van vroeger."

Op het Mediapark zeggen ze juist dat u soms een twijfelkont bent.

„Anderen zeggen weer dat ik te snel beslis. Tja."

Voor de buitenwacht bent u een grote onbekende. Ambieert u publieke her- en
erkenning?

„Mijn wedervraag: wie kent mijn voorganger? Hagoort was acht jaar boegbeeld en
ik ben pas een maand of zes, zeven voorzitter. Onbekend zijn lijkt me juist
goed. Ik ben dienend, het gaat om de NPO. Misschien is het een wat zwaar woord,
maar ik beschouw dit werk als een ambt."

Wilt u niet de geschiedenisboeken ingaan?

Triomfantelijk: „Daar sta ik al in! De eerste vrouwelijke NPO-baas en daar ben
ik trots op. Voor de generaties na mij is het belangrijk."

U bent een wandelende minderheid. Niet alleen een vrouwelijke omroepbaas, maar
ook Joods en samenwonend met iemand van hetzelfde geslacht. Hoe voelt dat?

„Voor mij zijn het drie dingen die toevallig samenkomen, geen optelsom. Ik heb
trouwens ook relaties met mannen gehad. Op sociale media heb ik weleens gemerkt
dat mensen vinden dat ik 'anders' ben. Niet doordat ik met een vrouw samenwoon,
maar scheldpartijen om mijn Joods-zijn. Persoonlijk heb ik daar geen pijn van,
maar ik vind het totaal niet kunnen. Mensen moeten met respect met en over
elkaar praten. Ik heet Shula, die naam komt uit het Hebreeuwse Hooglied,
eigenlijk is het Shulamith. Mijn oudere zusjes kregen niet-Joodse namen, na de
oorlog durfden mijn ouders mij als eerste een Joodse naam te geven."

Maakt u dat schatplichtig?

„Nee, het maakt dat ik bewust leef.  Van mijn familiehistorie weet ik bar
weinig.  Mijn moeder is jong gestorven, over de oorlog werd nooit gesproken.
Ooit was de familie  groot, mijn opa had vijf broers. Als kind vond ik de ster
met de J in een bureaula. Mama, wat is dat? 'Niks', zei mijn moeder en pakte
het af. De volgende dag lag het er niet meer."

U heeft zich goed voorbereid. U weet precies wat u kwijt wilt.

„Ik leg niet makkelijk dingen op straat. Soms, als ik naar huis rijd, denk ik:
ik ben er klaar mee. Thuis zeg ik alles. Maar mijn partner vindt ook dat ik
mezelf niet prijs geef."

Wat is het mooiste compliment dat u kunt krijgen?

„Sander Dekker vond me een aardig mens, maar aan de overkant van de tafel een
tough cookie. Dat gaat over rechtvaardigheid. En ik vind het fijn iemand verder
te helpen door inzicht en advies te geven.."

En wat is het ergste wat ze van u kunnen zeggen?

Opnieuw een lange denkpauze. „Omdat ik mezelf niet op de borst sla, zien mensen
niet wat ik doe. Het ergste zou zijn dat mensen zeggen dat er hier niets heeft
bewogen, juist in dit historische moment."

'Ik wijk niet voor kritiek,  maar het glijdt ook niet van me af'

'Als kind woonde ik elke show van Willem Duys bij'

CV

Geboren Bussum, 21 september 1959 Carrière Na functies in journalistiek en
communicatie werd zij mede-eigenaar van het  bedrijf Martsell
Productpresentaties. Na de overname door IDTV groeide ze door  tot ceo van dat
productiehuis. Sinds 2012 is Rijxman lid van de raad van  bestuur van de NPO.
Op 1 september 2016 volgde  zij Henk  Hagoort op Nevenfuncties uit hoofde van
functie Bestuurslid van Coproductiefonds Binnenlandse Omroep (CoBO), bestuurslid
van  STER en lid  van raad van toezicht van Nederlands Instituut voor Beeld &
Geluid Persoonlijk Haar moeder was bibliothecaresse, haar vader
geschiedenisleraar; twee oudere  zussen.  Rijxman woont in Blaricum, samen met
haar partner Sabine.

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              132 of 178 DOCUMENTS



                                  De Telegraaf

                             11 maart 2017 zaterdag
                                 Gehele Oplage

Altijd onder vuur

SECTION: LIFESTYLE; Blz. 012

LENGTH: 2169 woorden


De een noemt haar een twijfelkont, de ander vindt dat ze juist veel te snel
knopen doorhakt. Shula Rijxman is de eerste vrouwelijke NPO-baas. Op die post
heeft ze getekend voor eeuwige kritiek. Een rebel in Naarden, Kim Jong-il in
Hilversum. Wie is Shula Rijxman echt? En komt op die vraag wel een antwoord?

Voor een lezing staat er alvast een katheder in haar kamer. Met olijk hoofd
gaat ze erachter staan, haar kin piept net boven het spreekgestoelte uit. „Ik
ben één meter zestig." Spontane actie van Shula Rijxman. Maar verder wikt en
weegt de 57-jarige baas van de Nederlandse Publieke Omroep elk woord. Kauwt
erop. Heroverweegt. Opmerkelijk voor de vrouw die vroeger een straatvechtertje
was en later werd geafficheerd als leider van Noord-Koreaanse kwaliteit. Twee
types die nou niet bepaald uitblinken in omzichtig zijn.

Bent u na zes jaar in het wespennest dat Mediapark heet op uw hoede geraakt?

„Wij zijn van en voor Nederland en dan mogen mensen heel veel van je vinden. Ik
moet zorgen dat er draagvlak is. Dat heb ik zelf onlangs nog geagendeerd:
'Nederland, vertel ons wat je vindt'. Kritiek trekken we ons ook aan: de late
night-talkshows lopen dit jaar langer door."

Vanwege alle bezuinigingen moest de NPO van de zomer meer herhalen, vervolgens
krijgt u het het verwijt dat er niets nieuws is. Tijdens de Amerikaanse
verkiezingen vonden sommigen dat de NPO te weinig oor had voor het geluid van
de straat. Maar toen u meer ruimte aan de gewone man wilde geven, leidde dat
ook weer tot pittige commentaren. U kunt geen goed doen, hè?

„Zo zijn we mooi weer onderwerp van het maatschappelijk debat! We hebben met
heel veel belangen te maken, maar zijn in deze omgeving te veel met onszelf
bezig. We moeten opener worden en dat is een mooie opdracht. Voor kritiek wijk
ik niet, maar het glijdt ook niet van me af. Ik pak eruit waar ik iets van
leer. Kritiek hoort bij de plek waar ik zit, dat heb ik wel moeten leren." En
hoe: omroepbazen betichtten haar en toenmalige collega-bestuurder Henk Hagoort
twee jaar geleden zelfs van dictatoriaal leiderschap. „Daar herken ik me niet
in."

Waar komt die passie voor de publieke omroep vandaan?

„Ik wil problemen benoemen en verhalen vertellen. Als ik iemands verhaal ken,
kan ik hem of haar beter begrijpen, ook al ben ik het er misschien niet mee
eens. Ik hou van onze cultuur, ben trots op Nederland en ben door mijn
achtergrond ook verbonden met de geschiedenis ervan. In dit werk komen die
duiding en trots samen. NPO is de plek waar Nederland samenkomt in rouw en
vreugde. De kroning, ja. Op het moment dat er iets gebeurt in ons land, in
Berlijn, in New York, in Nice, dan is de publieke omroep de bron van
informatie."

Wat is uw eigen bijdrage?

„Ik ben een radertje in een groter geheel, maar ik heb het merk NPO kunnen
versterken met hulp van de programma's van de afzonderlijke omroepen. Met de
nieuwe Mediawet kunnen naast omroepen ook jonge, creatieve makers gemakkelijker
programma's aanbieden. Bij al dat soort dingen speel ik een rol."

De kijk- en luistercijfers zijn goed, waarom grijpt u dan toch elke gelegenheid
aan om te onderstrepen hoe belangrijk de NPO is?

„Ik wijs inderdaad graag op het belang van vrije media omdat die belangrijker
zijn dan ooit. Wij zijn de zuurstof in een samenleving die het alsmaar
benauwder krijgt. De vrije pers komt steeds verder onder druk te staan. Kijk
naar Amerika, hét voorbeeld van een vrij land: daar worden journalisten
weggebonjourd bij persconferenties. Moet ik blijven roepen dat de publieke
omroep belangrijker is dan ooit? Ja, want je ziet ook hier dat de politiek er
steeds weer over discussieert."

Wat de NPO doet, kunnen de commerciëlen ook.

„De commerciëlen maken prachtige programma's, maar zijn volledig afhankelijk
van reclame-inkomsten en hebben alleen al daarom een andere taak. Wij plaatsen
feiten in verschillende contexten. Wij staan bijvoorbeeld stil bij de zorg in
programma's van Omroep MAX én in Radar van AvroTros. BNN-Vara spreekt de
jongeren aan. We maken nieuwsprogramma's over de hele breedte. Wij hoeven
minder rekening te houden met omzet, winst en marktaandelen."

Dat alles neemt niet weg dat de VVD weer op de NPO wil bezuinigen: 300 miljoen
euro maar liefst, bijna de helft van het budget.

„Ik vind dat er 50 miljoen euro bij moet en de PvdA zelfs 100 miljoen.  De lat
is hoger gelegd door grote partijen als Netflix, met kwalitatief goede en dure
producties als The crown. Als we de middelen krijgen, wil ik zo snel mogelijk
stoppen met reclames rond kinderprogramma's zodat kinderen ongestoord tv kunnen
kijken." "

Wat gaat u stemmen?

„D66. In essentie ben ik liberaal."

Dat is de VVD ook.

Shula Rijxman lacht. „Zeker, maar er zijn wat puntjes... Ik heb een wat socialer
agenda dan de VVD."

De publieke omroep staat in Den Haag niet hoog op de agenda. Kabinetten vallen
er niet over, formaties lopen er niet op vast. Een sluitpost op de begroting.

„Dat gevoel heb ik niet. Ik merk ook in Den Haag dat ze het belang van
onafhankelijke media meer en meer zien."

U heeft dus eigenlijk baat bij Trump?

„Dat wil ik niet zeggen, maar wellicht hebben we er baat bij dat de wereld nu
iets meer lijkt te schuren. Het is noodzakelijker om te vertellen hoe rijk de
geschiedenis is, dat we er zijn voor de gebeurtenissen in het land en soms
dwars durven te zijn. Ook richting politiek."

Ziet het publiek dat? Als u roept: 'Ik wil er zoveel miljoen bij' dan zeggen
zij: 'Voor Matthijs van Nieuwkerk, zeker'.

„We mogen acht uitzonderingen boven de salarisnorm van 189.000 euro per jaar
hebben, het zijn er zes. Bovendien betalen de omroepverenigingen het bedrag dat
hoger dan de norm is uit eigen middelen."

Maar de discussie over de grootverdieners keert elk jaar terug. Stop daar toch
gewoon mee. De publieke omroep houdt heus niet op te bestaan als de
'Matthijssen' naar de concurrentie vertrekken.

„Unieke talenten moeten rijpen, die kun je niet morgen vervangen. Je hebt ook
te maken met contracten."

Maar in 2015 is er juist een nieuwe uitzondering bij gekomen!

„We doen ons best om het aantal uitzonderingen zo laag mogelijk te houden, maar
ik ga geen salarisonderhandelingen via de krant voeren."

Zou u wíllen dat er geen uitzonderingen meer zijn?

„In Den Haag is een nieuwe norm in de maak, de WNT 3 die voor iedereen gaat
gelden. Dat heeft consequenties en daar hebben jullie volgens mij je antwoord
mee."

De vergrijzing gaat door en daar heeft de publieke omroep zeker last van. Jinek
scoort weliswaar beter dan Tan, maar trekt een veel ouder publiek. Is dat een
probleem?

„Met de radiozender FunX en het platform npo3.nl spreken we ook veel jongeren
aan. Daarnaast willen we kijken hoe we die groep beter kunnen bedienen via
YouTube, Facebook en Instagram. Wettelijk gezien is dat nog lastig omdat we
niet dienstbaar mogen zijn aan winst door derden. Dit is echt vers van de pers,
we gaan onderzoeken hoe we daar het beste mee om kunnen gaan. Maar dat we dit
moeten doen om relevant te blijven, lijkt me vanzelfsprekend.  Daarnaast
lanceren we binnenkort onze verbeterde Uitzending gemist-dienst. We zijn al
enige tijd bezig met de verjonging en vernieuwing van NPO 1, 2 en 3. Maar we
moeten zeker de ouderen blijven bedienen."

U bekleedt een machtige positie.

„Macht zegt me weinig, ik wentel me er niet in. Bij de persoon Shula gaat het
om passie."

U begon als stagiaire bij de Avrobode/Televizier. Waren de media het altijd al
voor u?

„Als kind ging ik naar elke uitzending van Willem Duys, stond ik de cameraploeg
bij 't Spant in Bussum op te wachten als ze kwamen repeteren. Probeerde ik mee
naar binnen te glippen."

Wat trok u zo?

„De verbinding die uit communicatie voortkomt. Toen ik acht was, zei mijn
moeder dat ik journalist moest worden. Maar in die tijd had je Sonja Barend en
Ischa Meijer... Weergaloos, zo goed."

Met die twee legde u de lat meteen extreem hoog.

„Als ik iets doe, wil ik het goed doen. Mijn talent ligt meer in managen dan in
tv-maken."

Tegen intimi heeft u gezegd Henk Hagoort, met wie u eerder de raad van bestuur
van de NPO vormde, niet als voorzitter te willen opvolgen. Toch zit u nu op die
stoel.

„Voor deze politieke, publieke omgeving heb ik meer dan de helft van mijn
salaris ingeleverd. Dat was niet vanzelfsprekend. Ik kwam hier in een
ongelooflijk zware periode, kreeg op mijn donder. In die periode twijfelde ik.
Toen me de vraag werd gesteld, heb ik van harte ja gezegd."

Wat doet u eigenlijk de hele dag?

„Overleggen met de OR, de raad van bestuur, het directieteam, de
STER-directeur, Beeld en Geluid. Eten met presentatoren en jonge makers,
opnames bezoeken, redacties aflopen, lezingen geven. Ik ben een urenmaker, ik
slaap kort."

U werkt al uw hele leven snoeihard, welke offers heeft dat gevergd?

Lang blijft het stil. „Jee, wat een vraag..."  Seconden tikken weg. „Het
grootste  offer is dat ik voor werk kies als iemand liever heeft dat ik de avond
aan haar  of hem besteed. Maar als mensen van wie ik hou wezenlijk worden
geraakt, ben ik  er meteen voor hen."

U was als puber een sjekkie-rokend straatvechtertje. Reed met 14 jaar in een
auto van Zutphen naar Bussum.

„Ik was een  opdondertje en de jongste van drie zussen, met een moeder die
liefdevol maar helaas niet erg gezond was. Ik was liever op straat dan dat ik
in de schoolbanken zat. Dat was ook letterlijk knokken. Maar dat heb ik
afgeleerd hoor, dankzij mijn moeder." Met een lach: „We moeten het ook weer
niet groter maken dan het was, want we woonden in Naarden. Niet bepaald een
getto."

Ben u nog rebels?

„Als ik het weet, dóe ik het. Dat is de Shula van vroeger."

Op het Mediapark zeggen ze juist dat u soms een twijfelkont bent.

„Anderen zeggen weer dat ik te snel beslis. Tja."

Voor de buitenwacht bent u een grote onbekende. Ambieert u publieke her- en
erkenning?

„Mijn wedervraag: wie kent mijn voorganger? Hagoort was acht jaar boegbeeld en
ik ben pas een maand of zes, zeven voorzitter. Onbekend zijn lijkt me juist
goed. Ik ben dienend, het gaat om de NPO. Misschien is het een wat zwaar woord,
maar ik beschouw dit werk als een ambt."

Wilt u niet de geschiedenisboeken ingaan?

Triomfantelijk: „Daar sta ik al in! De eerste vrouwelijke NPO-baas en daar ben
ik trots op. Voor de generaties na mij is het belangrijk."

U bent een wandelende minderheid. Niet alleen een vrouwelijke omroepbaas, maar
ook Joods en samenwonend met iemand van hetzelfde geslacht. Hoe voelt dat?

„Voor mij zijn het drie dingen die toevallig samenkomen, geen optelsom. Ik heb
trouwens ook relaties met mannen gehad. Op sociale media heb ik weleens gemerkt
dat mensen vinden dat ik 'anders' ben. Niet doordat ik met een vrouw samenwoon,
maar scheldpartijen om mijn Joods-zijn. Persoonlijk heb ik daar geen pijn van,
maar ik vind het totaal niet kunnen. Mensen moeten met respect met en over
elkaar praten. Ik heet Shula, die naam komt uit het Hebreeuwse Hooglied,
eigenlijk is het Shulamith. Mijn oudere zusjes kregen niet-Joodse namen, na de
oorlog durfden mijn ouders mij als eerste een Joodse naam te geven."

Maakt u dat schatplichtig?

„Nee, het maakt dat ik bewust leef.  Van mijn familiehistorie weet ik bar
weinig.  Mijn moeder is jong gestorven, over de oorlog werd nooit gesproken.
Ooit was de familie  groot, mijn opa had vijf broers. Als kind vond ik de ster
met de J in een bureaula. Mama, wat is dat? 'Niks', zei mijn moeder en pakte
het af. De volgende dag lag het er niet meer."

U heeft zich goed voorbereid. U weet precies wat u kwijt wilt.

„Ik leg niet makkelijk dingen op straat. Soms, als ik naar huis rijd, denk ik:
ik ben er klaar mee. Thuis zeg ik alles. Maar mijn partner vindt ook dat ik
mezelf niet prijs geef."

Wat is het mooiste compliment dat u kunt krijgen?

„Sander Dekker vond me een aardig mens, maar aan de overkant van de tafel een
tough cookie. Dat gaat over rechtvaardigheid. En ik vind het fijn iemand verder
te helpen door inzicht en advies te geven.."

En wat is het ergste wat ze van u kunnen zeggen?

Opnieuw een lange denkpauze. „Omdat ik mezelf niet op de borst sla, zien mensen
niet wat ik doe. Het ergste zou zijn dat mensen zeggen dat er hier niets heeft
bewogen, juist in dit historische moment."

'Ik wijk niet voor kritiek,  maar het glijdt ook niet van me af'

'Als kind woonde ik elke show van Willem Duys bij'

CV

Geboren Bussum, 21 september 1959 Carrière Na functies in journalistiek en
communicatie werd zij mede-eigenaar van het  bedrijf Martsell
Productpresentaties. Na de overname door IDTV groeide ze door  tot ceo van dat
productiehuis. Sinds 2012 is Rijxman lid van de raad van  bestuur van de NPO.
Op 1 september 2016 volgde  zij Henk  Hagoort op Nevenfuncties uit hoofde van
functie Bestuurslid van Coproductiefonds Binnenlandse Omroep (CoBO), bestuurslid
van  STER en lid  van raad van toezicht van Nederlands Instituut voor Beeld &
Geluid Persoonlijk Haar moeder was bibliothecaresse, haar vader
geschiedenisleraar; twee oudere  zussen.  Rijxman woont in Blaricum, samen met
haar partner Sabine.

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              133 of 178 DOCUMENTS



                                  De Telegraaf

                             11 maart 2017 zaterdag
                                 Gehele Oplage

Conservatisme

BYLINE: Jaap van Duijn

SECTION: FINANCIEEL; Blz. 038

LENGTH: 478 woorden


Volgens onderzoeksbureau Ipsos maakt 40% van de bevolking zich grote zorgen
over de normen en waarden in Nederland. Nog eens 46% maakt zich enige zorgen.
Samen 86%. Het tweede zorgpunt van Nederlanders is immigratie en asiel, met 35%
(grote zorgen), respectievelijk 40% (enige zorgen). De twee onderwerpen hebben
alles met elkaar te maken: de helft van de  ondervraagden vindt dat de
Nederlandse normen en waarden nu juist bedreigd  worden door komst van
niet-westerse immigranten.

De 'botsing der beschavingen',  waar de Amerikaanse hoogleraar Samuel Huntington
al in 1996 een klassiek  geworden boek over schreef, is nu ook hier in volle
gang. Normen en waarden is geen economisch onderwerp, immigratie is dat ten
dele. Op  de zorglijst van Nederlanders komt, volgens Ipsos, de economie pas op
de vierde  plaats, na de gezondheidszorg. Slechts 11% van de ondervraagden maakt
zich er  grote zorgen om. Dit plaatst het doorrekenen van de partijprogramma's
door het  CPB, waar de campagne een paar weken geleden mee begon, wel in een
ander  perspectief. Als je je vreselijk drukt maakt over de interviewstijl van
journalisten tijdens tv-debatten, zelf een fraaie illustratie van de
verloedering van onze normen, dan maakt een tiende procent meer of minder bbp
niets uit. Toch heeft het CPB zijn meest lijvige doorrekenrapport ooit
gepubliceerd. Wat ooit begon met een stuk of twaalf A4-tjes, is nu een
publicatie van 373 pagina's. Geen Nederlander zal het stuk van a tot z lezen.
Politici hebben geen tijd en voor een gewone burger is het rapport niet om door
te komen. Lijsttrekkers citeren er alleen uit als het hen uitkomt. Zo hoorde ik
een van hen op de radio zeggen: ''Wij hebben over vier jaar een lagere
staatsschuld dan de VVD.'' Het is eigenlijk heel goed als in een welvarend land
de prioriteiten  verschuiven van materiële naar immateriële behoeften. Welzijn
en welbevinden  worden belangrijker dan materiële welvaart. Daar waar het om
economische  aangelegenheden gaat, staat Nederland al decennia in zo ongeveer
iedere  mondiale TopTien en wie vindt dat hij nog meer moet hebben, zou zich ook
eens  in de positie van de 95% van de wereldbevolking, die minder bedeeld is dan
wij,  moeten verplaatsen. Hoe dan ook, economisch links of rechts stemmen zal in
de praktijk niet veel  verschil gaan uitmaken. Door de uitsluiting van de PVV
van regeringsdeelname  zullen coalities die een meerderheid achter zich willen
krijgen, waarschijnlijk  uit vijf partijen moeten bestaan. Economisch links redt
het niet zonder rechts  en economisch rechts redt het niet zonder links. Het
wordt van alles een  beetje. Strategisch stemmen heeft geen zin. In de lange
cyclus van bekrompen-progressief-kosmopolitisch-conservatief zijn  Nederland en
andere westerse landen nu in de laatste fase beland. Willen we  weer zijn wat we
ooit waren? Of kan dat niet meer?

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              134 of 178 DOCUMENTS



                                  De Telegraaf

                             11 maart 2017 zaterdag
                                 Gehele Oplage

'Gewone man is de dupe'

BYLINE: Margo Stols

SECTION: WATUZEGT; Blz. 014

LENGTH: 548 woorden


Lezers zien niets in rekeningrijden en spitsheffing

De plannen die linkse partijen in petto hebben voor de automobilist, bevallen
89 procent van de deelnemers aan de Stelling van de Dag allerminst. „Ze pakken
zo juist de mensen die de economie draaiende houden. De gewone man dus."

Alle linkse partijen willen rekeningrijden invoeren om de files te beperken.
Daarnaast voelen GroenLinks en ook D66 ook voor een spitsheffing. De ANWB heeft
zich duidelijk uitgesproken tegen de plannen. Autorijden mag niet duurder
worden, zegt de branchevereniging.  Een respondent reageert: „Autorijden is al
heel duur in Nederland. Door het nog  duurder te maken, dupeer je mensen die op
hun auto zijn aangewezen om  bijvoorbeeld te gaan werken. Juist mensen met een
lager inkomen gaan er dan  fors op achteruit. Dat valt me dan ook heel vies
tegen van links." Voor mensen in de buitengebieden is dit soort regelingen
helemaal een ramp,  vindt menig stellingdeelnemer. „Daar is immers zwaar
bezuinigd op het openbaar  vervoer. Je wordt dan gestraft omdat je werkt."  Voor
spitsheffing is slechts een schamele 3 procent van de deelnemers te  porren.
Zestien procent ziet rekeningrijden eventueel wel zitten, onder  bepaalde
voorwaarden. „Als de benzineprijs (de hoogste bijna van Europa) lager  wordt en
andere belastingen worden verlaagd, is rekeningrijden een optie. Dan  wel
tegelijkertijd invoeren", verklaart iemand.  „Ik stem rechts", bekent een ander,
„maar ik zou rekeningrijden toejuichen.  Want waarom moet ik met 10.000 km per
jaar net zoveel wegenbelasting betalen  als iemand die 50.000 km rijd?"  De
overgrote meerderheid verwacht niet dat rekeningrijden veel effect zal  hebben
op de doorstroming van het verkeer of dat mensen de spits gaan mijden  als er
een spitsheffing wordt doorgevoerd. Ook zijn het in hun ogen geen goede
manieren om luchtvervuiling tegen te gaan.  Bijna 50 procent ziet overigens wel
de noodzaak om snel minder fossiele  brandstoffen te gaan gebruiken om een
klimaatramp te voorkomen.  Iemand noemt de maatregelen die de linkse partijen
voorstaan een doodlopende  weg. „Het wordt dan gewoon weer doorschuiven van
geld, veel extra ambtenaren,  veel fraudegevoeligheid, veel misbruik, veel
sluipverkeer."  Je moet het niet willen, zegt deze respondent, die de oplossing
zoekt in de  techniek. „Elektrisch vervoer, dat is ultiem schoon en zuinig. En
met de  zelfrijdende auto zijn er ook geen files meer omdat de techniek veel
beter  rijdt dan de mens."  Gevraagd hoe de filedruk het beste kan worden
opgelost, wordt een beter  openbaar vervoer het vaakst genoemd (33%), gevolgd
door meer wegen aanleggen  (29%) en flexibele werktijden (23%).  Een kleine
minderheid juicht de plannen van links toe. „Het is nodig om  schaarste te
beprijzen. Meer asfalt leidt in no time tot meer verkeer en is  geen oplossing."
Volgens deze groep is het de enige manier om mensen minder te  laten rijden. „Ik
werk zelf naast het treinstation, maar toch komen er nog veel  te veel mensen
met de auto naar kantoor. Niet omdat het ov slecht zou zijn, of  lang zou duren,
maar omdat sommige mensen nu eenmaal zeggen niet in het ov te  willen stappen
uit principe en nog liever anderhalf uur in de file te willen  staan, dan 30
minuten in de trein te zitten."  Margo Stols

Makkelijk cashen

LOAD-DATE: 10 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              135 of 178 DOCUMENTS



                                  De Telegraaf

                             9 maart 2017 donderdag
                                 Gehele Oplage

Wereld stort zich op Wilders

SECTION: BINNENLAND; Blz. 008

LENGTH: 755 woorden


Buitenlandse pers bericht over klompen, molens en de PVV

De wereldpers stort zich massaal op Nederland. Na de Brexit en de overwinning
van Trump in de VS is Nederland het eerste EU-land waar de kiezer dit jaar naar
de stembus gaat. Wat opvalt is dat naast de clichés van kaas, molens en klompen
ons land nu toch vooral erg beroemd is vanwege Geert Wilders.

2017 is een belangrijk verkiezingsjaar, waarbij het erop of eronder is voor de
EU. Nederland trapt af, later volgen Frankrijk en Duitsland. Het maakt de
aandacht voor onze verkiezingen ongekend, waarbij de vraag vooral wordt
opgeworpen of het populisme echt gaat doorbreken op het Europese vasteland.
Nederland geldt daarbij als eerste test.  Er zijn natuurlijk buitenlandse
journalisten die vast in Nederland werken, maar  dat zijn er volgens Kerstin
Schweighöfer van de Buitenlandse Persvereniging in  Nederland slechts zo'n
dertig die over politiek schrijven. Vooral vanuit  Brussel, waar vele honderden
verslaggevers zijn gestationeerd bij de EU,  trekken journalisten deze weken
massaal de Belgische noordgrens over.  Reportages komen vooral uit Limburg,
Almere en Volendam, alles is gericht op de  PVV.

'Gekkenhuis'

Ze spreekt van 'een gekkenhuis'. „Dit heb ik nog nooit meegemaakt. Ook niet in
2002 na de moord op Pim Fortuyn", zegt ze. 2017 is 'ein Superwahljahr'. „De
Nederlandse verkiezingen zijn een hype. Ik heb nog nooit zoveel opdrachten
binnengehaald. En ik ben niet de enige."  Schweighöfer vindt dat de clichés vaak
erg makkelijk van stal worden gehaald  door journalisten die even naar Nederland
worden gestuurd door hun redactie.  „Wat dat betreft is Volendam fantastisch.
Journalisten zien al hun vooroordelen  bevestigd. Klompen, molens, een
vissersboot en de PVV krijg je er nog bij ook." Probleem voor de buitenlandse
pers is dat Wilders zelf nauwelijks te bereiken  is, al gaf hij wel een
interview aan de Duitse tv. De PVV organiseerde  afgelopen zondag voor
buitenlandse journalisten een zeldzaam persmoment: buiten  voor het
Telegraaf-gebouw in Amsterdam, waar de lijsttrekkers zich verzamelden  voor de
verkiezingskrant. Verder zijn ze aangewezen op publieke activiteiten,  zoals
gisteren in Breda. Daar komt de buitenlandse pers massaal op af. Door een  haag
van journalisten was Wilders een paar weken geleden in Spijkenisse voor  gewone
burgers amper te zien.  Lise Toft Hesselund van de Deense commerciële zender TV2
reist zondag af naar  Den Haag. „We gaan heel veel live doen vanuit Nederland.
Persoonlijk vind ik de  opkomst van GroenLinks ook een interessant verhaal, maar
voor de redactie is  het verhaal toch vooral de PVV." Afgelopen zondag was ze
ook bij Wilders' mediamoment in Amsterdam, verder is  het heel lastig om tot de
PVV-voorman door te dringen. „Maar dat geldt  eigenlijk ook voor Rutte." De
VVD-lijsttrekker is donderdag en vrijdag voor een  Europese top in Brussel, maar
verzoeken om een (kort) interview worden  afgewimpeld. „Hij is daar als premier,
zegt de RVD dan." Ook vanuit Polen wordt verslag gedaan over de Nederlandse
stembusstrijd. „Ik  heb veel over Wilders gelezen. Helaas antwoordt hij nergens
op", aldus Dominika  Cosic van de Poolse publieke omroep TVP. Ze kent Wilders en
de PVV vooral van  het 'Polen-meldpunt' van een paar jaar geleden.

Coalitie

Veel buitenlandse journalisten moeten zich nog even verdiepen in het feit dat
in Nederland een coalitie moet worden gesloten. Een overwinning van de PVV
betekent dus nog niet dat hij het land gaat regeren. Toch weet Cosic al welke
kant het opgaat met de EU als Wilders de grootste wordt. „Als hij wint, dan
gaat de politieke situatie in Europa veranderen", verklaart ze de Poolse
belangstelling.  Iemand die zeker wel van de hoed en de rand weet, is Michael
Stabenow van de  chique Duitse krant de Frankfurter Allgemeine. Sinds 1990 woont
hij in Brussel,  sinds zeker twintig jaar volgt hij Nederland ook heel
nauwgezet. Hij spreekt  zelfs zeer goed Nederlands. Of hij volgende week naar
Nederland afreist weet  hij nog niet, wel heeft hij de laatste maanden al vele
stukken over ons land  getikt.  De belangstelling vanuit Duitsland is massaal,
stelt hij. Een collega uit  Frankfurt heeft voor deze week een reportage gemaakt
over - jawel - Almere,  omdat Stabenow wegens tijdgebrek zelf niet kon gaan dit
keer. „Zelfs de lokale  PVV'ers waren niet benaderbaar", verzucht hij. Toch is
het een goed verhaal  geworden. „Ik heb mijn collega de Nederlandse verhoudingen
goed uitgelegd."

'Als hij wint, dan verandert de politieke situatie in Europa'

LOAD-DATE: 8 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              136 of 178 DOCUMENTS



                                  De Telegraaf

                              7 maart 2017 dinsdag
                                 Gehele Oplage

In rij voor deelname Expeditie Robinson

BYLINE: Van onze rtv-redactie

SECTION: BINNENLAND; Blz. 008

LENGTH: 371 woorden


Uitputtingsslag droom voor gewone Nederlanders

Van onze rtv-redactie

AMSTERDAM -  Onbekende Nederlanders staan in de rij voor deelname aan het
tv-programma Expeditie Robinson. Voor velen is de uitputtingsslag op een
onbewoond eiland een droom die kan uitkomen. „Ik zeg al jaren tegen mijn
moeder: ik wil bekend worden om mee te mogen doen", zegt journaliste Kiki Duren.

Voor het eerst in acht jaar tijd is er weer een oproep aan 'normale'
Nederlanders gedaan om zich aan te melden. Al ruim duizend aanmeldingen zijn er
bij RTL binnengekomen. De vijftig met de meeste likes gaan door naar een
survivalweekend, begin april. Daarnaast worden nog eens vijftig kandidaten
gekozen door het team achter het programma. „Ze worden daar getest op meerdere
vlakken", vertelt een woordvoerster van RTL. „We zijn op zoek naar een goede
mix van deze mensen en van BN'ers." Hoeveel BN'ers er, naast de vier onbekende
deelnemers, meegaan naar een  onbewoond tropisch eiland, is volgens RTL nog
geheim. „Maar het is zeker niet  zo dat ze op zijn, zoals werd gesuggereerd. In
de loop der jaren klonk steeds  meer de vraag: wanneer mogen er weer eens
onbekende Nederlanders meedoen? Er is  daarom dit jaar gekozen voor een
'twist'." Ondertussen wordt de ene na de andere video van wannabe-Robinsons
geüpload op  de oproepsite. Duren staat met haar inzending momenteel in de top
tien. „Ik  wilde het snel online hebben. Des te sneller ben je verzekerd van
stemmen. Het  is nu wel een obsessieve drang aan het worden: ik check de site
iedere dag een  paar keer om de concurrenten te bekijken, ik moet ook zelf elke
dag van mij  laten horen op social media. Het is best lastig met die YouTubers
die een enorm  gevolg hebben." De onbetwiste nummer 1 en nu al zo goed als
verzekerd van de eerste stap op weg  naar het grote avontuur is wereldreiziger
Mohsin Amdaouech. Hij heeft zijn  volgers op social media al ruim 700 dagen zijn
avonturen laten meebeleven, en  ziet de Expeditie als zijn nieuwe uitdaging.
Duren: „Een plaats in de top-50  zegt nog niks. Er gaan er honderd op casting,
de kans dat je wordt uitgekozen  is vier procent. Ik ben geen survivaller, maar
ik heb bij de scouting gezeten,  dus ik weet hoe je vuurtjes moet maken."

LOAD-DATE: 6 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              137 of 178 DOCUMENTS



                                  De Telegraaf

                              6 maart 2017 maandag
                                 Gehele Oplage

Buma breekt door

BYLINE: Van onze verslaggevers

SECTION: VERKIEZINGEN; Blz. 019

LENGTH: 487 woorden


Negen dagen voor de verkiezingen kaapt het CDA de campagne

Van onze verslaggevers

Amsterdam  -  Met nog negen dagen tot de verkiezingen kaapt het CDA de
verkiezingscampagne. Dit weekend steeg de partij nog eens drie zetels in de
peilingen. Lijsttrekker Sybrand Buma blijkt nu voor veel mensen een betrouwbare
veilige haven.

Met zijn agenda van normen en waarden, plichtsbesef en gezonde vaderlandsliefde
geeft Buma een antwoord op de zorgen van veel Nederlanders.

Plichtsbesef

Buma is duidelijk: politici hebben een voorbeeldfunctie en moeten dus met échte
oplossingen komen voor mensen in het land. Alleen maar grote woorden werken
niet, het gaat om daden. „Ik ben opgevoed met een enorm plichtsbesef. Je zorgt
voor elkaar, je werkt voor je geld en je laat de wereld wat beter achter dan je
haar gekregen hebt. Dat is wat mijn ouders mij meegegeven hebben in hun
opvoeding. Een heel waardevolle les, die we alle kinderen in Nederland zouden
moeten meegeven. Daarom pleiten we voor de invoering van de maatschappelijke
dienstplicht."

Realistisch

Nederland heeft verandering nodig. Nog vier jaar het oogkleppenbeleid van
VVD-leider Mark Rutte is funest voor de samenleving. „Je merkt aan alles dat
het land na de economische crisis recht in een morele crisis terechtkomt en
onze premier weigert dat te zien."  Buma heeft geen goed woord over voor de
manier waarop de VVD de zorgen van  gewone Nederlanders wegzet als 'pessimisme'.
„Vertel dat maar aan al die mensen  die geen huis kunnen kopen omdat ze geen
vaste baan krijgen. Of aan de mensen  die ontslagen zijn en nu onvrijwillig als
zzp'er hetzelfde werk voor minder  geld doen. Noem mensen maar pessimistisch die
zich zorgen maken omdat geen van  hun buren nog Nederlands spreekt. Een
politicus hoort realistisch te zijn, en  niet ongepast optimistisch. Dan verlies
je de werkelijkheid van een groot deel  van de bevolking uit het oog."

Veiligheid

Het CDA zet deze campagne volop in op waarden en normen. Meer dan ooit een
belangrijk thema, vindt Buma. „We hebben als land iets te beschermen. We hebben
te maken met enorme vluchtelingenstromen en tegelijk blijkt uit onderzoek dat
veel statushouders na jaren nog steeds niet geïntegreerd zijn. Daarnaast zie je
dat er steeds minder respect is voor politie, leraren en hulpverleners, en dat
mensen geen aangifte meer durven doen als hen iets overkomt." Het CDA doet in
het verkiezingsprogramma stevige voorstellen om de veiligheid  te versterken,
maar ook om de grondvesten van Nederland in ere te herstellen.  „Met veiligheid
is de afgelopen jaren echt te laks omgegaan. Onder  VVD-ministers nog wel." De
christendemocraten pleiten voor forse investeringen  in veiligheid én in de
samenleving. Door de studiebeurs terug te brengen en de  ouderenzorg te
verbeteren. Buma: „Ik wil een Nederland waar we er met elkaar de  schouders
onder zetten. Het is tijd voor verandering, en hoog tijd voor het  CDA."

LOAD-DATE: 5 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              138 of 178 DOCUMENTS



                                  De Telegraaf

                              3 maart 2017 vrijdag
                                 Gehele Oplage

Bijzonder en goed

SECTION: AUTOVISIE; Blz. 010

LENGTH: 761 woorden


Test: tiende generatie van de Honda Civic rijdt overtuigend

Een nieuwkomer in de Golf-klasse is vaak groot nieuws, maar als er Honda op
staat, speelt de auto meestal een bescheiden rol. Wat voor type is de nieuwe
Civic?

Zeg Honda en techniekfans roepen VTEC, NSX of S2000. Het eerste is de afkorting
van een elektronisch geregelde klepbediening waarmee variabele kleptiming
mogelijk is, de andere twee aanduidingen staan voor een supersportwagen van het
merk en een cabriolet die als gemeenschappelijke noemer hun prachtige techniek
hebben. De motoren bij Honda zijn bijna altijd van een hoog niveau en ook de
bouwkwaliteit van de auto's is bovengemiddeld. Dat weten ook veel fans van de
vorige Civic-generaties. Deze nieuwe, tiende, versie moet die traditie
voortzetten en mooie techniek  opnieuw bereikbaar maken voor de gewone man.
Alleen koopt die in Nederland  liever Frans of Duits spul. Hoe dat komt?
Allereerst zijn Honda's nooit echte  prijsbrekers geweest en bovendien waren het
qua vormgeving altijd  buitenbeentjes. Deze in Engeland gebouwde nieuwe versie
moest er daarom  'normaler' uitzien, Honda besloot zelfs om de Europese smaak
bepalend te maken,  de rest van de wereld moet daar ook maar genoegen mee nemen.
Een tactiek die  ook Koreaanse merken als Kia en Hyundai al eerder succesvol
toepasten. En toch  kom je ook met deze 'nummer tien' met een behoorlijk
bijzonder vormgegeven auto  voorrijden. Kijk je verwachtingsvol onder de kap,
dan zie je daar voorlopig nog niet zoveel  verschillends. Je hebt als basismotor
een 1.0 VTEC Turbo met 129 pk en 200 Nm  en verder is de enige andere keus de
1.5 VTEC Turbo. Die neemt met 182 pk  opeens wel een heel grote stap qua
vermogen en datzelfde eist Honda van de  kopers, want die moeten voor deze
motorisering bijna tien mille meer te  besteden hebben. Honda zegt de 1.5 met
een rijkere uitrusting bewust hoger in  de markt te willen positioneren, maar
dat neemt niet weg dat ze daardoor een  behoorlijk 'alles of niets' menu aan
potentiële kopers presenteren. Je moet  genoegen nemen met de driecilinder of
flink verder sparen voor de  1.5-viercilinder.  Het goede nieuws is dat de
1.0-liter basismotor helemaal niet slecht  presteert, sterker nog, het is best
een aangenaam ding. Je hoort goed dat het  een driecilinder is als je gas geeft,
maar dat klinkt ook wel weer stoer, zo'n  tikje rauw roffelende motor. De
grotere 1,5 liter motor voelt voldoende sterk  aan voor een auto die rijklaar
minimaal 1229 kg weegt. Hij is merkbaar  krachtiger en zet er hoger in de toeren
nog voelbaar een tandje bij als je echt  gas geeft. Dat voelt bijna als een
soort sportief VTEC-moment, waarbij hoger in  toeren rijdend ook altijd een
extra 'stoot in de rug' voelbaar was.  Er zit met beide motoren desgewenst dus
voldoende of zelfs behoorlijk veel  tempo in deze vijfdeurs hatchback, die 2 cm
lager is dan voorheen. Het nieuwe  platform wordt gedragen door een mooie
onafhankelijke wielophanging rondom, de  voormalige torsieas achter is vervangen
door een multilink constructie.  Dat zorgt voor een auto die niet alleen een
mooie allround afstemming heeft,  maar het maakt er ook een precies en
informatief sturende auto van. De Civic  werd bovendien 3 cm breder dan zijn
voorganger en maar liefst 13,6 cm langer  waardoor hij nu bijna 4,52 meter lang
is. Ten opzichte van een Opel Astra en  een Volkswagen Golf, is dat fors, want
die zijn respectievelijk 4,37 meter en  4,25 meter. De extra lengte betaalt zich
terug in een redelijk ruim interieur,  maar de hoofdruimte achterin is beperkt
door de aflopende daklijn. Tot 1,90  meter zit je goed, wie langer is, moet
buigen voor de Civic.  De meeste winst zit in de bagageruimte, want die heeft
minimaal 420 liter  inhoud en is daarmee bovengemiddeld groot: er gaat 50 liter
meer in dan bij de  Astra en deze Honda scoort ook 40 liter meer dan een Golf.
Als je naar de prijzen kijkt, dan stellen we vast dat de nieuwe Civic wederom
geen koopje is. Hij staat voor minimaal 24.700 euro bij de dealer (de 1.5 kost
34.140 euro) en voor die prijs krijg je dan net als bij de concurrentie nog
geen echt complete uitrusting, maar wel een auto met een hoge bouwkwaliteit en
behoorlijk wat ruimte. Wel heeft hij standaard veel veiligheidsvoorzieningen
aan boord, zoals een rijstrookassistent, verkeersbordherkenning en een actief
stadsremsysteem. Deze tiende editie van de Civic is al met al een auto met een
uiterlijk waarvan je moet houden. Hij zier er niet alleen bijzonder goed uit,
maar is ook serieus in orde.

'Geen koopje, maar hoge kwaliteit'

LOAD-DATE: 2 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              139 of 178 DOCUMENTS



                                  De Telegraaf

                             2 maart 2017 donderdag
                                 Gehele Oplage

Man van 17 miljard

BYLINE: Hans Biesheuvel

SECTION: FINANCIEEL; Blz. 027

LENGTH: 211 woorden


Vorige week kwam het CPB met de doorrekening van de verkiezingsprogramma's. Bij
de plannen van de linkse partijen wordt de rekening bij ondernemers gelegd. In
verkiezingstijd loert het gevaar dat politieke partijen zich alleen nog  richten
op hun eigen achterban. Het grote perspectief ontbreekt en hun mooie  beloftes
en plannen hebben een hoog 'na ons de zondvloed gehalte'. De PvdA van Lodewijk
Asscher spant de kroon met een verhoging van de lasten  voor ondernemers met EUR
17 miljard. Als je dat voorstelt, ben je gericht banen  aan het vernietigen.
Het is ook ongeloofwaardig. Asscher heeft vier jaar lang meegedaan met het op
orde brengen van de overheidsfinanciën. Daar heeft iedereen offers voor
gebracht. Nu de begroting op orde is, wil hij het tekort de komende jaren fors
laten oplopen. Dat staat gelijk aan het dak repareren en er vervolgens zelf
weer een gat in slaan. Het klassieke recept van herverdelen werkt niet. De banen
zitten bij  ondernemers. Een volgend kabinet moet het werkgeverschap
aantrekkelijker maken.  Het enige recept voor groei en banen is de lasten voor
ondernemers verlagen. Asscher kan de boeken in als man van 17 miljard, maar de
gewone man zit straks  werkloos thuis.

Hans Biesheuvel is ondernemer en voorzitter ONL.

LOAD-DATE: 1 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              140 of 178 DOCUMENTS



                                  De Telegraaf

                             2 maart 2017 donderdag
                                 Gehele Oplage

Sjoemelaar maakt kans

SECTION: WATUZEGT; Blz. 016

LENGTH: 565 woorden


'Politieke besluiten maken het voor fiscus moeilijk'

Het is weer tijd voor de aangifte inkomstenbelasting. Staatssecretaris Wiebes
zei dat sjoemelaars weinig kans maken, omdat De Belastingdienst 'goed oplet'.
Maar een dikke meerderheid van de stellingdeelnemers (71 procent) gelooft dat
niet.

Een lezer: „Door alle bezuinigingen en slechte automatisering wordt het voor De
Belastingdienst steeds moeilijker om te controleren en geen fouten te maken." De
Belastingdienst werd afgelopen jaar geplaagd door allerlei incidenten. Bij  een
reorganisatie liepen veel meer ambtenaren dan voorzien weg met een riante
vertrekregeling. Televisieprogramma Zembla onthulde dat gegevens van
belastingbetalers niet goed beveiligd waren in een it-project. En een
onafhankelijke commissie oordeelde dat de chaos dermate groot is, dat de
'belastinginning in gevaar is'. Dat laatste zal volgens een lezer wel
meevallen. „De computersystemen werken nog en veel wordt automatisch
gecontroleerd. Als jouw aangifte afwijkt, gaan er toch bellen rinkelen."  Maar
liefst 94 procent van de deelnemers vindt dat De Belastingdienst de  problemen
niet helemaal aan zichzelf te wijten heeft. De politiek is de  boosdoener; die
verzint ingewikkelde regelingen en wil deze te snel doorvoeren.  „De fiscus
heeft heel wat op zijn bordje gekregen: huurtoeslag, zorgtoeslag,  kindgebonden
budget. Hiervoor moet vooraf een inkomen worden opgegeven, wat  achteraf
correcties betekent. Dat brengt veel werk met zich mee", verwoordt  iemand een
deel van het probleem.  Drie op de vier denkt dat de Belastingdienst ondernemers
niet even goed  controleert als werknemers. „Als administrateur heb ik meerdere
bedrijven  meegemaakt waar de ondernemer privéaankopen op kosten van de zaak
deed,  privéreizen als zakelijk aanmerkte en personeel deels zwart liet werken.
De  mogelijkheden zijn eindeloos", duidt deze ervaringsdeskundige op
sjoemelpraktijken.  Een dikke meerderheid van 80 procent vindt dat de fiscus
grote bedrijven beter  onder de loep moet nemen. „De fiscus moet opletten waar
het grote geld te halen  is, bij grote bedrijven. Laat Jan met de pet zijn zwart
bijgekluste 100 euro  lekker houden", vindt een lezer. Overigens denkt het
merendeel dat  zwartklussers niet gehinderd worden door de fiscus.
„Particulieren moeten  gecontroleerd worden op zwartwerken. Ik zie dat gebeuren
in mijn omgeving",  zegt iemand. De meeste lezers (85 procent) sjoemelen niet in
hun aangifte. „Dat kan ik ook  niet. Mijn jaaropgaves krijgt De Belastingdienst
ook", aldus een lezer. Slechts  10 procent heeft niet altijd eerlijk aangifte
gedaan. Meer dan de helft vindt  de aangifte ingewikkeld, waardoor er snel
fouten insluipen. „Er staan teksten  op die niemand begrijpt", ergert een lezer
zich. „Maak het eenvoudig voor alle  mensen."  Bijna de helft van de lezers is
niet te spreken over de hulplijnen van de  fiscus. Waar de een rept over slechte
bereikbaarheid, hekelt de ander de  'onduidelijke antwoorden' van de fiscus.  De
slogan 'Leuker kunnen we het niet maken, wel makkelijker' gaat voor de
overgrote meerderheid niet op. „ Vroeger begreep ik het nog, maar nu moet ik
een professional inhuren", klaagt een lezer. Een ander nuanceert: „Door de vele
toeslagen zie je door de bomen het bos niet meer, maar mijn ervaring met De
Belastingdienst is goed. Ik krijg goede uitleg."   Lorraine Marlisa

Woud aan toeslagen

LOAD-DATE: 1 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              141 of 178 DOCUMENTS



                                  De Telegraaf

                             2 maart 2017 donderdag
                                 Gehele Oplage

Herinneringen aan de Nutsspaarbank

SECTION: BINNENLAND; Blz. 015

LENGTH: 139 woorden


Den Haag -  Vermogensfonds Fonds 1818 is op zoek naar herinneringen aan de
Nutsspaarbank. Volgend jaar is het 200 jaar geleden dat de bank van de gewone
man en vrouw werd opgericht, allereerst met een kantoor in Den Haag.  Deze bank
is de voorloper van Fonds 1818, dat nu maatschappelijke projecten in  de regio
steunt. Het fonds wil daarom graag verhalen over de bank horen, maar  ook foto's
en memorabilia verzamelen. Daarbij kan worden gedacht aan de  traditionele
spaarpotten, maar ook aan puzzels, boekjes, stropdassen en  gedenkmunten.
„Verhalen over de introductie van computers, overvallen en  natuurlijk de
'bankstelletjes' over het leven op kantoor", aldus het fonds in  de oproep.
Volgend jaar komt er ook een boek en een televisieserie. Op de website
www.200jaarnutsspaarbank-fonds1818.nl komen alle herinneringen samen.

LOAD-DATE: 1 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              142 of 178 DOCUMENTS



                                  De Telegraaf

                             2 maart 2017 donderdag
                                    Den Haag

Fonds wil herinneringen aan Nutsspaarbank

SECTION: REGIO; Blz. 015

LENGTH: 114 woorden


Den Haag -  Vermogensfonds Fonds 1818 is op zoek naar herinneringen aan de
Nutsspaarbank. Volgend jaar is het 200 jaar geleden dat de bank van de gewone
man en vrouw werd opgericht, allereerst met een kantoor in Den Haag.  Deze bank
is de voorloper van Fonds 1818, dat nu maatschappelijke projecten in  de regio
steunt. Het fonds wil daarom graag verhalen over de bank horen, maar  ook foto's
en memorabilia verzamelen. Daarbij kan worden gedacht aan de  traditionele
spaarpotten, maar ook aan puzzels, boekjes, stropdassen en  gedenkmunten.
Volgend jaar komt er ook een boek en een televisieserie. Op de website
www.200jaarnutsspaarbank-fonds1818.nl komen alle herinneringen samen.

LOAD-DATE: 1 March 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              143 of 178 DOCUMENTS



                                  De Telegraaf

                             1 maart 2017 woensdag
                                 Gehele Oplage

Wiebes waarschuwt aangiftesjoemelaars

BYLINE: Ariane Kleijwegt

SECTION: BINNENLAND; Blz. 004

LENGTH: 623 woorden


Belastingdienst weet heel veel, ondanks de puinhoop

door  Ariane Kleijwegt  en Lise Witteman

Den Haag -  Het is dan wel een puinhoop bij de fiscus, maar sjoemelen met
aangiften zit er echt niet in. Staatssecretaris Wiebes (Financiën) waarschuwt
dat mensen goed moeten opletten wat ze invullen, „want de Belastingdienst let
óók goed op."

Het afgelopen jaar stapelde zich slecht nieuws op slecht nieuws voor de
Belastingdienst. Niet alleen ging er van alles mis rond een uit de hand gelopen
reorganisatie, ook het functioneren van de Belastingdienst zou serieus 'in
gevaar' zijn concludeerde een onafhankelijke onderzoekscommissie, die vreesde
voor het innen van belastingen en het toezicht op het bedrijfsleven. Wie niet
beter weet, zou vermoeden dat de chaos bij de fiscus inmiddels zo  groot is dat
de controle op de belastingaangifte dit jaar wat minder prioriteit  heeft. En
dat biedt mogelijkheden voor opportunistische burgers en ondernemers,  zo sprak
de Tweede Kamer ook zijn vrees uit. Maar is het nu echt gemakkelijker geworden
om te sjoemelen met de aangifte? Belastingadviseur Cor Overduin van
belastingadvieskantoor Grant Thornton meent  van niet, omdat de fiscus heel veel
gegevens automatisch krijgt aangeleverd,  bijvoorbeeld van banken of de
werkgever. Voor wie in loondienst is, zijn de  inkomsten daarom al voor een
groot deel vooraf ingevuld door de Belastingdienst. Ook CDA-Kamerlid Pieter
Omtzigt, luis in de pels bij de fiscus, rekent erop dat  het systeem waarborgt
dat fraudeurs „van een koude kermis thuiskomen". Zeker  als het gaat om
werknemers wier gegevens al voor het grootste deel zijn  ingevuld. „Als je dan
rare dingen doet, zou ik ervan uitgaan dat de  belastinginspecteur daar goed
naar kijkt." Maar de fiscus kan ook niet alles weten, benadrukt hoogleraar
fiscale economie  Leo Stevens. „Juist burgers die naast een gewone baan een
beetje bijklussen in  het zwarte circuit zullen minder geneigd zijn om extra
inkomsten op te geven",  vermoedt hij.  Dat komt volgens hem vooral omdat de
Belastingdienst voor de gewone man veel te  afstandelijk is geworden. „Er is
geen menselijk contact meer met de inspecteur,  het loket bij het lokale
belastingkantoor is wegbezuinigd. Dan loop je als  dienst natuurlijk het risico
dat de burger denkt: ik zet een akkoord onder de  vooraf ingevulde aangifte en
zoek het verder maar uit." Toch denkt Overduin dat de fiscus ook op afstand veel
sjoemelaars eruit weet te  filteren.  Zo ontdekte de fiscus vorig jaar de
malafide praktijken van zes  belastingadviseurs die op grote schaal aftrekposten
verzonnen voor duizenden  cliënten. Het viel op in de computersystemen van de
Belastingdienst dat bij één  en dezelfde adviseur wel erg veel steeds dezelfde
aftrekposten werden  opgevoerd. Ook als steeds dezelfde bedragen opduiken kan
dat een teken zijn dat  er iets mis is. „Dat gaat alleen maar toenemen",
verwacht Overduin. Een  woordvoerder van de Belastingdienst zegt dat er ook dit
jaar weer bijzondere  aandacht is voor aftrekposten. Maar Stevens betwijfelt of
die aandacht er in dezelfde mate ook is bij controle  van ondernemers. De fiscus
zet bij bedrijven vooral in op horizontaal toezicht  met minder controles voor
bedrijven die goed meewerken. Maar het zijn juist de  bedrijven die daar niet
aan meedoen, die vrijwel niet meer worden  gecontroleerd, constateert Stevens.
„Veel kleinere ondernemers en zzp'ers ontspringen zo de dans. Daar kan de
fiscus actiever zijn." Daar bestaan ook in de Tweede Kamer nog zorgen over.
„Hun omzet en kosten kun je niet vooraf invullen", zegt SP-Kamerlid Farshad
Bashir. „De belastingmoraal is nu nog heel hoog, maar als er nooit
gecontroleerd wordt kan dat natuurlijk veranderen."

'Belastingmoraal nu nog heel hoog'

LOAD-DATE: 28 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              144 of 178 DOCUMENTS



                                  De Telegraaf

                             1 maart 2017 woensdag
                                 Gehele Oplage

'Wij krijgen meestal onze zin'

SECTION: BINNENLAND; Blz. 006

LENGTH: 1366 woorden


Alexander Pechtold blaakt van zelfvertrouwen en wil D66 zelfde resultaat als in
1994 bezorgen

Alexander Pechtold verwacht dat hij na 15 maart best premier kan worden. De
leider van D66 loopt ruim tien jaar mee aan het Binnenhof en hoopt dat zijn
partij na jaren van gedogen straks ook zelf weer achter de knoppen van het
landsbestuur mag zitten. Maar is zijn partij er alleen voor de grachtengordel
of ook voor de gewone man en vrouw?

Glunderend komt Alexander Pechtold (51) op een regenachtige middag het
Telegraafgebouw binnenwandelen. Hij is in een peiling na het RTL-debat als
winnaar uit de bus gekomen. Het 'kereltje Pechtold', zoals VVD-coryfee Hans
Wiegel hem ooit wegzette, is inmiddels een Binnenhof-veteraan geworden.  Het
brengt een zelfverzekerde uitstraling met zich mee, die door sommigen ook  wel
voor 'elitair' versleten wordt. Maar als hij in de spiegel kijkt, ziet  Pechtold
iets anders: „Meer grijze haren."

Ziet u ook iemand die het met zichzelf getroffen heeft?

„Nee. Maar ik zie wel iemand die meer zelfverzekerd is dan tien jaar geleden."

Hoe komt dat?

„Ervaring. Schade en schande."

Zoals?

„Bijvoorbeeld rond het vertrek van Wassila Hachchi. Wij wisten ook niet wat er
met haar aan de hand was. En de kwestie duurde en duurde maar. Overigens heb ik
wel eens in onze fractievergadering gezegd: jongens, kom op! Als we nu aan de
PvdA vragen om een week van hun problemen te ruilen voor een jaar van de onze,
dan steken ze graag over."

Als Alexander Pechtold er niet was geweest de afgelopen vier jaar, wat was er
dan met D66 gebeurd?

(lange stilte) „Ik kan dingen net een slag politieker maken. En zorgen dat
goede ideeën ook door de woeste baren van de Haagse werkelijkheid heen gebracht
kunnen worden. Dat is mijn rol."

De akkoorden waar D66 het kabinet mee steunde waren zonder u niet gelukt?

„Nou, zo wil ik het niet... Ik bloeide op, op het moment dat die akkoorden
werden  gesloten."

Dat is ook echt iets wat op uw conto te schrijven valt?

(stilte) „Ehh ja..."

U reageert steeds erg bedachtzaam. Waarom bent u zo bescheiden?

„Ik geloof niet dat dat een eigenschap is die ik..."

...maak uw zin maar af hoor.

„De eigenschap bescheidenheid wordt soms wat ondergewaardeerd bij mij, terwijl
die er echt wel is."

Die noteren we. Is Alexander Pechtold na 12 jaar Den Haag niet gewoon een
beetje versleten? U boekte spectaculaire overwinningen bij de
gemeenteraadsverkiezingen, maar dat is al weer jaren geleden.

„Mensen zeggen over D66 altijd dat we tussen de verkiezingen hoog staan. Maar
dat is nu omgedraaid; we scoren juist als er verkiezingen zijn. En op 15 maart
is het mijn doel om '94 te evenaren."

Toen verdubbelde het zetelaantal van D66 naar 24. In de peilingen bent u daar
nog lang niet. Speelt het elitaire imago van D66 mee?

„Nee. Nee. Vijftig procent van onze achterban is hoogopgeleid en vijftig
procent niet. Het is wel een levenshouding."

Welke levenshouding?

„Een positieve levenshouding."

Mensen zien dat soms als een elitaire. U bent veilingmeester, bent gek op
musea. Op zondag zien we u niet snel langs de lijn staan...

„Ik weet wat er leeft. Het gaat om verkeren in alle lagen van de bevolking. Dat
is er bij mij in de opvoeding in geramd."

Hoe?

„Dat ik me netjes moest gedragen. Dat ik me moest voorstellen. Dat ik me nooit
meer dan een ander moest voelen. Dat ik iemand die de wasmachine komt maken
moest waarderen in het technische beroep dat hij heeft."

U noemt nu een aantal voorbeelden uit het verleden. Hoe houdt u nu contact met
alle lagen in de bevolking?

„Vijf jaar geleden ben ik tot veler verrassing met 'Henk en Ingrid' (door Geert
Wilders omschreven als de standaard PVV-stemmer, red.) in gesprek gegaan.
Afgelopen december heb ik vijftig Henk en Ingrids op de fractie uitgenodigd.
Daar vroeg ik geen camera's bij."

En wat vonden Henk en Ingrid van u?

„Dat is heel wisselend. Als ze me persoonlijk leren kennen, klikt het altijd
wel."

Gaan ze ook op u stemmen?

„Dat is soms wat veel gevraagd, omdat sommige mensen over een aantal thema's
verder weg van D66 staan. Ik kan bijvoorbeeld gepassioneerd over Europa
vertellen, maar er zijn nog steeds mensen die alleen maar naar de Brusselse
bureaucratie kijken als het over Europa gaat."

Die mensen hebben het volgens u gewoon niet begrepen?

„Sommige mensen stemmen gewoon heel primair op de eigen portemonnee. Als je ook
maar een maatregel neemt waar ze het gevoel van hebben dat ze er op de korte
termijn slechter van worden, haken ze af."

Misschien komt het ook wel omdat Henk en Ingrid niet zo veel begrip hebben voor
de bestuursstijl van D66'ers, zoals in Amsterdam. Wethouders die roepen dat de
hoofdstad zich moet afscheiden van Nederland zodra Wilders verkiezingen wint.
Is dat niet juist het toonbeeld van het elitaire D66?

„Nee. Ik vond het een fantastische, scherpe opmerking."

Is het niet gewoon dedain voor de kiezer? Wilders is toch een politicus die
democratisch gekozen kan worden?

„Zeker. Als het gaat om PVV'ers en beledigingen, dan zouden ze misschien hun
eigen voorman wat kritischer moeten bekijken."

Het gaat niet om zijn persoon, het gaat om zijn kiezers.

„Misschien moet hij zijn kiezers in Amsterdam een keer de mogelijkheid geven om
lokaal op hem te stemmen. Hij heeft geen partij. Hij heeft geen programma. Hij
komt nergens opdraven. Hij zegt alles af. Ik ga graag met mensen in gesprek."

Wat moet een volgend kabinet als eerste oppakken?

„Lastenverlichting. We kennen onder Rutte de hoogste lastendruk in twintig jaar
tijd. Experts zeggen niet voor niets dat de hoge loonbelasting onze
werkgelegenheid in de weg zit."

Intussen wilt u de hypotheekrenteaftrek met twee procentpunt per jaar
verminderen. Dat is een lastenverzwaring voor huizenbezitters.

„Ik wil meer veiligheid voor ze. De afgelopen jaren hebben heel veel mensen
slapeloze nachten gehad van wat er gebeurde op de woningmarkt. Het kopen van
een huis moet met meer zekerheden omgeven zijn. Dat betekent dat je sneller
moet aflossen."

U maakt de overheid onbetrouwbaar. De financiële afspraken waar mensen bij de
aankoop van hun huis rekening mee houden, worden zo geschonden.

„Dat zou betekenen dat je als overheid nooit iets kunt veranderen. Wij
versnellen het tempo. Ik heb altijd gezegd dat dit moet gebeuren. Ik vertel het
voor de verkiezingen. Ik ben geen Rutte!"

Vroeger ging D66 over kroonjuwelen als bestuurlijke vernieuwing. Is hervormen
voor D66 het nieuwe kroonjuweel?

(stilte) „Ik zit nou te denken of dit nu een heel slechte samenvatting vind.
Als regels en wetten ons hinderen bij een veranderende maatschappij, dan wil
D66 daar als eerste wat aan doen. Dat klopt!"

U bent ook van alles van plan met betrekking tot 'vergroening'. Nederland staat
bij u een kilometerheffing te wachten en hogere energierekeningen. Mensen
aanslaan om het verwarmen van hun huis. Is dat redelijk?

„Wageningen aan Zee is ook geen prettig vooruitzicht."

Als je er maar belastingen op gooit, krijgen mensen het minder snel koud en
willen ze hun huis minder verwarmen?

„In Nederland zijn we bij uitstek in staat om geld te verdienen aan de omslag
van het gebruik van fossiele naar schone energie."

Het Planbureau voor de Leefomgeving heeft berekend dat een aantal partijen de
afgesproken klimaatdoelen van Parijs niet gaat halen. Valt er over dit akkoord
wat u betreft te onderhandelen?

„Premier Rutte heeft daar persoonlijk zijn handtekening onder gezet. In het
VVD-verkiezingsprogramma staat dat men zich aan die afspraken houdt. Maar in de
doorberekening van dat programma zie ik nergens geld. Een stem op de VVD
betekent dat mensen na 15 maart rond de drie of vijf miljard extra
lastenverzwaringen tegemoet kunnen zien. Ik vind het boerenbedrog."

Is het klimaat u zo veel waard dat het een breekpunt is om straks te gaan
regeren?

(zucht)

U begint meteen te zuchten. Waarom mogen mensen niet weten waar u écht voor
staat?

„Ik heb nog nooit een breekpunt geformuleerd. D66 heeft nooit echt moeten
dreigen of wat dan ook."

Alles kan dus wat D66 betreft?

„Wij krijgen meestal onze zin. Met reële ideeën."

'Als Henk en Ingrid me persoonlijk leren kennen, klikt het altijd wel'

'De eigenschap bescheidenheid wordt soms wat ondergewaardeerd bij mij'

LOAD-DATE: 28 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              145 of 178 DOCUMENTS



                                  De Telegraaf

                            28 februari 2017 dinsdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1120 woorden


BRIEVEN

Oscars

De glamour- en glitterwereld is van het padje. Ze husselden met enveloppen,
zodat de verkeerde film gehonoreerd werd. Door alle gouden kalveren, ringen,
oscars en voetballen, ziet het gewone volk door de bomen het bos allang niet
meer.  Wilma Beskers, Borculo

Betrokken

Zondagavond keken 1,2 miljoen mensen naar het verkiezingsdebat en maar liefst
3,5 miljoen naar Boer zoekt vrouw, dat gelijktijdig werd uitgezonden. Dat zegt
toch heel veel over de echte betrokkenheid van de meesten van ons. En toch maar
klagen en zeuren met zijn allen.  Rob Tuinstra, Oegstgeest

Landbouw

Hoe zou de wereld eruit zien als er geen landbouw meer was? Iedereen weer een
groentetuintje, kippenhok, een koe op het balkon? Geen tijd meer om 40 uur te
werken, want er moet eten op tafel komen. Ik wil maar zeggen: hulde aan de
boer! Dankzij hen hoeft de burger zich over dat dagelijkse voedsel geen zorgen
te maken.  Jos Bakker, Apeldoorn

Vluchtelingen

Plotseling, zeer kort voor de verkiezingen, gooien de partijen PvdA, SP, CDA,
D66 en GroenLinks het vluchtelingenprobleem eensgezind over een andere boeg.
Voorheen was beperking van vluchtelingenopvang onbespreekbaar; het werd als
racisme bestempeld. Eén ding is duidelijk: men wil hoe dan ook veel beter
scoren.   N. Molenaar - Hazenberg,   Sassenheim

Wilders

Wat een onbegrijpelijk verhaal van Geert Wilders, dat Pim Fortuyn is
doodgeschoten door een moslimextremist. Dan heb je al een tijd het nieuws niet
meer gevolgd. Dit is één van de redenen dat hij niet serieus genomen wordt. Wat
een kapitale fout. Ik weet zeker dat mr. Hiddema wél weet wie Pim heeft
doodgeschoten.  Mieke de Vries,    Amsterdam

Respect

Ik hoorde Van Haersma Buma over normen en waarden. Hij wil o.a. weer respect
voor leraren. Maar dat respect werd lang geleden afgeschaft, toen onderwijzers
leraren werden. Zij wilden liever bij hun voornaam en met jij en jou
aangesproken worden. De politieagenten verloren het respect toen zij onze beste
kameraad werden. En waarom toont de rijksoverheid het publiek niet wat meer
respect? Nu wordt meerdere malen per dag een uitzending onderbroken door een
idioot, die ons toeschreeuwt dat we de deur achter ons op slot moeten doen. Dat
is dan het respect, dat ik van de overheid krijg.  Toon Wouters

Dieren

Wanneer je op de Partij voor de Dieren stemt dan hoop je dat er goed voor de
dieren gezorgd wordt. Hoe er voor de mensen gezorgd wordt is dan nog maar de
vraag. Het is mijns inziens beter om op een partij voor de mensen te stemmen,
dat weet je of er gezorgd wordt voor punten die voor jou belangrijk zijn.
Iedere partij heeft een lid die het welzijn van dieren in de gaten houdt. De
PvdD is volkomen overbodig.  Kees van Eekelen

50Plus

Krol mag dan een steekje hebben laten vallen, de partij blijft bij het
standpunt de garantie te geven dat de AOW welvaartsvast wordt, met jaarlijkse
ophogingen van 1,5 procent. Voor de 50-plussers zit er niets anders op dan op
50Plus te stemmen, aangezien deze partij de enige is die o.a. de zorg, de AOW
en aanvullend pensioen hoog in het vaandel heeft staan.   A. Peels, Eindhoven

Doellijn

Na kunstgrasvelden nu doellijntechnologie... Ik weet niet meer of ik voetbal of
hockey zit te kijken. Het haalt de charme van het voetbal weg en de spanning,
die anders in de competitie was gebleven, eigenlijk ook.    Vanessa Boon,
Zoeterwoude

Bedreiging

De lijsttrekkers in het eerste debat vonden de islam geen bedreiging voor de
Nederlandse identiteit. Asscher kwam met een voorbeeld, Kamervoorzitter Arib.
Dat is net zo'n vergelijking als: 'Mijn opa is 95 geworden en heeft zijn leven
lang gedronken en gerookt'. De islam vormt niet per definitie een gevaar, maar
het is wel het geloof met aanhangers, die de wereld dagelijks confronteren met
aanslagen.   D. Piller, Zandvoort

Fixus

Voor hogere fixusopleidingen zijn 46.000 aanmeldingen voor 20.000 plaatsen, 55%
buitenlanders en 45% Nederlanders (Tel 27/2). Hoog tijd voor een maximum aan
buitenlandse studenten. Voor elke buitenlandse student hebben we straks een
getalenteerde werkloze Nederlander.  Ed Verstraten, Lelystad

Programma's

De straten worden weer ontsierd door plakborden waar de politieke partijen hun
reclame op kunnen maken. Op televisie debatteren ze over van alles en nog wat.
Waar ze individueel voor staan, daar komt vaak niets van terecht, omdat
samenwerking met weer een andere partij uitdraait op een totaal nieuw programma.
Robert Castricum,   Haarlem

Hardhorend

Een lezer vraagt zich af waar het plaatje op het achterspatbord voor
hardhorenden is gebleven (WUZ 25/2). Zelf ben ik hardhorend, dus ik heb wel een
plaatje aangeschaft, maar de meeste wielrenners zien het niet of begrijpen niet
wat 'SH' betekent. Ze worden boos dat je niet gauw genoeg aan de kant gaat.
H.J. Lam

PostNL

PostNL heeft zijn winst verdubbeld. Bij ons in de wijk constateer ik dat de
postbezorger een pakezel is geworden, bedolven onder de brieven en pakketjes,
en hij moet alle post zelf nog sorteren op straat, omdat de sorteerafdelingen
wegbezuinigd zijn. Vroeger was het een keurig staatsbedrijf, waar postbezorgers
een goeie boterham konden verdienen. Nederlandse politici verkopen hun ziel en
zaligheid nog aan dit land van aandeelhouders, die niets meer met mensen op
hebben, maar alleen vette winst willen maken.  Maria de Vries, Groningen

Uitsluiten

Wilders wordt beschuldigd van uitsluiting van bepaalde groepen. Op een enkeling
na sluiten alle partijen de twee miljoen Nederlanders die op Wilders stemmen
uit. Dat is de enige manier waarop PvdA, CDA, D66, GroenLinks en SP ook
ministers en staatssecretarissen kunnen leveren. Erg hypocriet, maar toch wel
handig.  Guido Timmermans,   Weert

Nierdonor

Wat een geweldige held is nierdonor Peter Keijsers, (Tel. 25/2). Uit eigen
ervaring weet ik wat je allemaal door moet maken om als nierdonor medisch
goedgekeurd te worden. Nu heeft dhr. Keijsers, zoals hij zelf zegt: 'Gewoon
botte pech' nu hij zelf aan de dialyse is na een operatiefout. Met zijn
mentaliteit steekt hij een hart onder de riem van al die nierdonoren die weten
dat er risico's zijn bij een transplantatie. Daarom mijn oproep: maak Peter
Keijsers nierdonor van het jaar.   Sjors Los,   Capelle a/d IJssel

Niet-stemmers

Helemaal eens met Annemarie van Gaal dat een Partij voor de Niet-stemmers niets
te zoeken heeft in de Kamer (Tel. 27/2). Waarom komt er niet een maximum aan
het aantal partijen in de Kamer? Stel bijvoorbeeld dat uitsluitend de tien best
scorende partijen toegelaten worden. Heb je het probleem van een kiesdrempel
gelijk opgelost, evenals de tussentijdse afvallers. Moet je zien hoeveel er
voor de verkiezingen al wordt samengewerkt.  Cor van Vliet,     Hoofddorp

LOAD-DATE: 27 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              146 of 178 DOCUMENTS



                                  De Telegraaf

                           25 februari 2017 zaterdag
                                 Gehele Oplage

Cultureel erfgoed

SECTION: LIFESTYLE; Blz. 054

LENGTH: 1109 woorden


Door op de leukste kaasmakers van Nederland te stemmen, kun je een plek
verdienen in de publieksjury van de grote Cum Laude kaaskeuring. Dus ik direct
op bezoek bij een van de kandidaten, de familie Koopman, en wat blijkt: hun
Edammer kaas is op de Nationale Inventaris Immaterieel Cultureel Erfgoed
gekomen.

Eindelijk erkenning voor de boerenkaas! Mag ik even heel hard in jullie
verstopte oortjes roepen... Kaas als cultureel Erfgoed! Mag ik dan ook even
zeggen dat mensen die zich druk maken over het verdwijnen van onze normen en
waarden en die toch alleen maar gladde fabriekskaas eten, bakken boter op hun
hoofd hebben?  Zo, dat ben ik kwijt. Dat was niet tegen jullie hoor, maar tegen
die anderen.  Zullen we dan weer vrienden maken?  Kom mee naar Noord-Holland.
Daar is een dorp dat Weere heet. Er is een  doodlopende straat en aan het einde
van die straat staat een boerderij.  Daar huist de familie Koopman. Lia en Sjaak
en zoon Daan zitten in het bedrijf.  Zoon Daan zorgt voor de koeien, Lia en
Sjaak maken kaas. Mij kon je wegdragen  toen ik Sjaak en passant vroeg waarom
hij niet ook extra grote kazen maakt, die  rijpen namelijk zo mooi langzaam. Hij
keek me aan, dacht even goed na en zei  toen: „Die kan Lia niet tillen." Het is
wel duidelijk hoe de zaken daar  verdeeld zijn. Edammer kaas, ken je het nog?
Natuurlijk ken je het nog. Zeker als je ouder dan  50 bent. Want dan weet je nog
dat je ouders altijd een paar Edammertjes in huis  hadden. In een netje, op
zolder of in de nok van de schuur. En dat ze een apart  scherp mes voor de kaas
hadden. En dat Edammer kaas een tikje rins is en een  beetje brokkelig. Dat het
een geweldige kaas op de bruine zuurdesem boterham is  waar je al wat echte
boter op hebt gesmeerd.  Heel anders die Edammer dan de nu zo bekende en oh zo
luxe Goudse kaas. Een  Edammer was een kaas voor de gewone man. Zelf thuis
rijpen, dan werd die net  iets ronder van smaak en het scheelde weer een paar
centen. Zo en nu wat nieuws, houd je vast! Er werd in Nederland geen Edammer
meer op de  boerderij gemaakt. Klaar. Meneer en mevrouw Gemak uit de
Goedkoopstraat haalden  er opeens de neusjes voor op.  Er zijn nog steeds een
paar fabrieken die Edammer maken, maar die voeren zeer  merkwaardige recepturen.
Die roodgelakte kaasjes slepen we dan mee maar familie  in het buitenland waar
die onder de extreme temperatuur van het vakantieadres  jammerlijk omkomen.
Nee, we hebben het natuurlijk over het handzame kaasje waar de ruimen van de
hoekers, galjoten, de fluitschepen en de galjoenen waarmee Nederland de
wereldzeeën bevoer, vol van lagen. Kleine handzame kaasjes, niet te vet, eerst
de kostbare boter geoogst en verkocht aan de Fransen en de Engelsen en dan van
de rest kaas maken. Eventueel beetje komijn erbij, dat mocht ook. Niet zo mager
als Leidse kaas. Maar magerder dan Goudse. Goudse reisde niet zo goed.  Ze
zeggen dat de Fransen gek waren op de Edammerkaas. Dat we lege wijnvaten  retour
zonden om er nieuwe wijn in te laten doen, maar die meteen vol deden met
Edammer kaasjes. Die werden rood daarbinnen. Daarom willen de Fransen nog
steeds roodgelakte Hollandse kaas. Het zal wel onzin zijn, maar leuke onzin.
Terug naar de familie Koopman. Het knetterde. Vader Koopman, de vader van
Sjaak, was het zat. „Hij was een opvliegend man. Sterke wil. Goudeerlijk. Maar
onverzettelijk. Hij kreeg ruzie met de melkfabriek. Die wilde dat hij elke
avond uiterlijk om zes uur de melkbussen aan de weg had staan. Dat lukte hem
niet. Dan niet! Dan maak ik zelf wel kaas. Nou ja, mijn moeder dan. Ze moest
leren kaas maken. Mijn Lia heeft het weer van haar geleerd. Zo werden we
kaasmakers. Natuurlijk ongepasteuriseerd, hoe anders? Je kon het niet eens
anders." Lia Koopman: „Toen Sjaak en ik trouwden, zouden we de boerderij
overnemen. Dan  moest mijn schoonmoeder weg. Zo ging dat toen. Raar hè, ik ben
nu even oud als  zij, ik heb allang tegen mijn zoon gezegd: mij krijg je er niet
zomaar uit.  Gelukkig had ik in het begin nog een ander baantje. Als ik dan kwam
helpen,  lagen er briefjes op de kuip. Nog even dit en nog even dat doen. Ik ben
ook op  cursus gegaan natuurlijk, je wilt het goed doen. Maar man, toen ik het
echt  overnam, merkte ik pas dat het hard werken is." „Om de zoveel jaar kwam er
een Fransman, Christian Janier, naar Noord-Holland  om eens te kijken of hij nog
bijzondere kazen kon vinden. Fromagerie Janier is  een begrip in Lyon en ver
daarbuiten. Hij kwam ook hier en proefde onze kaas.  Daar was hij tevreden over.
Maar of we ook wisten waar hij eventueel nog  Edammerkaas kon vinden? We hadden
geen idee, erger nog, boerderij-Edammer  bestond niet meer. Maar die avond keken
Sjaak en ik elkaar aan en we wisten  het: de Edammer zou terugkomen. Janier is
meteen klant geworden. Als ze maar  roodgelakt zijn." Dus de Edammer is terug
omdat een Fransman erom vroeg? Maar wat er is gebeurd,  jullie zijn cultureel
erfgoed. Een hele eer. Zoon Daan begint te lachen. „Wat  we er precies aan
hebben, weet ik nog niet. We grappen al dat er hier nu  busladingen toeristen
komen om de enige echte Edammer kaas te zien. Maar het  koningspaar zal het
helaas niet worden. We wonen aan een doodlopende straat en  dan komen ze nooit,
ze moeten altijd een vluchtroute hebben. Echt!" Terug naar de Edammer, de
Fransman had gesproken, jullie gingen Edammer kaas  maken, maar wisten jullie
dan hoe dat moest? Lia begint te lachen. „Ik weer op  cursus. Vraagt die leraar
wat ik kom doen, ik had toch al de kaasmakerscursus  gedaan? Ik kom voor de
Edammer, riep ik. Hij zette grote ogen op, want dat wist  hij niet."  „Het gekke
is, je weet een paar dingen, het vetgehalte van rond de 40 % en het  gewicht,
anderhalve kilo. En dat is het. Dan ga je zelf aan de gang en aan de  hand van
wat de proevers zeggen, ontdek je wat je moet doen om de smaak weer  als vanouds
te krijgen. Dat proces gaat alsmaar verder en verder." Dan ga ik naar huis met
op de voorbank een Edammer kaasje en zie ik mijn opa  worstelen met zo'n ronde
kogel, telkens als er een nieuwe moest worden  aangesneden. Maar dan kwam de
kaasschaaf tevoorschijn en kwamen de plakjes:  licht krijt, een milde melksmaak,
een hint champagne achterin, heel zacht op de  tong, even wachten en opeens
geeft die zijn smaak vrij. Echte boeren-Edammer.  Dat die even weg was, is toch
een vergissing? We gaan dat toch massaal  goedmaken?  Oh en ga naar
boerderijzuivel.nl. Daar zie je de actie 'Stem op een Kaasboer'.  Stem en
misschien win jij een plek in de publieksjury voor de enig echte  Nederlandse
Boerenkaas. Zie je daar.

Familie Koopman blaast boeren-Edammer nieuw leven in

'Kaas maken is echt hard werken'

LOAD-DATE: 25 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              147 of 178 DOCUMENTS



                                  De Telegraaf

                           25 februari 2017 zaterdag
                                 Gehele Oplage

Cultureel erfgoed

SECTION: LIFESTYLE; Blz. 056

LENGTH: 1109 woorden


Door op de leukste kaasmakers van Nederland te stemmen, kun je een plek
verdienen in de publieksjury van de grote Cum Laude kaaskeuring. Dus ik direct
op bezoek bij een van de kandidaten, de familie Koopman, en wat blijkt: hun
Edammer kaas is op de Nationale Inventaris Immaterieel Cultureel Erfgoed
gekomen.

Eindelijk erkenning voor de boerenkaas! Mag ik even heel hard in jullie
verstopte oortjes roepen... Kaas als cultureel Erfgoed! Mag ik dan ook even
zeggen dat mensen die zich druk maken over het verdwijnen van onze normen en
waarden en die toch alleen maar gladde fabriekskaas eten, bakken boter op hun
hoofd hebben?  Zo, dat ben ik kwijt. Dat was niet tegen jullie hoor, maar tegen
die anderen.  Zullen we dan weer vrienden maken?  Kom mee naar Noord-Holland.
Daar is een dorp dat Weere heet. Er is een  doodlopende straat en aan het einde
van die straat staat een boerderij.  Daar huist de familie Koopman. Lia en Sjaak
en zoon Daan zitten in het bedrijf.  Zoon Daan zorgt voor de koeien, Lia en
Sjaak maken kaas. Mij kon je wegdragen  toen ik Sjaak en passant vroeg waarom
hij niet ook extra grote kazen maakt, die  rijpen namelijk zo mooi langzaam. Hij
keek me aan, dacht even goed na en zei  toen: „Die kan Lia niet tillen." Het is
wel duidelijk hoe de zaken daar  verdeeld zijn. Edammer kaas, ken je het nog?
Natuurlijk ken je het nog. Zeker als je ouder dan  50 bent. Want dan weet je nog
dat je ouders altijd een paar Edammertjes in huis  hadden. In een netje, op
zolder of in de nok van de schuur. En dat ze een apart  scherp mes voor de kaas
hadden. En dat Edammer kaas een tikje rins is en een  beetje brokkelig. Dat het
een geweldige kaas op de bruine zuurdesem boterham is  waar je al wat echte
boter op hebt gesmeerd.  Heel anders die Edammer dan de nu zo bekende en oh zo
luxe Goudse kaas. Een  Edammer was een kaas voor de gewone man. Zelf thuis
rijpen, dan werd die net  iets ronder van smaak en het scheelde weer een paar
centen. Zo en nu wat nieuws, houd je vast! Er werd in Nederland geen Edammer
meer op de  boerderij gemaakt. Klaar. Meneer en mevrouw Gemak uit de
Goedkoopstraat haalden  er opeens de neusjes voor op.  Er zijn nog steeds een
paar fabrieken die Edammer maken, maar die voeren zeer  merkwaardige recepturen.
Die roodgelakte kaasjes slepen we dan mee maar familie  in het buitenland waar
die onder de extreme temperatuur van het vakantieadres  jammerlijk omkomen.
Nee, we hebben het natuurlijk over het handzame kaasje waar de ruimen van de
hoekers, galjoten, de fluitschepen en de galjoenen waarmee Nederland de
wereldzeeën bevoer, vol van lagen. Kleine handzame kaasjes, niet te vet, eerst
de kostbare boter geoogst en verkocht aan de Fransen en de Engelsen en dan van
de rest kaas maken. Eventueel beetje komijn erbij, dat mocht ook. Niet zo mager
als Leidse kaas. Maar magerder dan Goudse. Goudse reisde niet zo goed.  Ze
zeggen dat de Fransen gek waren op de Edammerkaas. Dat we lege wijnvaten  retour
zonden om er nieuwe wijn in te laten doen, maar die meteen vol deden met
Edammer kaasjes. Die werden rood daarbinnen. Daarom willen de Fransen nog
steeds roodgelakte Hollandse kaas. Het zal wel onzin zijn, maar leuke onzin.
Terug naar de familie Koopman. Het knetterde. Vader Koopman, de vader van
Sjaak, was het zat. „Hij was een opvliegend man. Sterke wil. Goudeerlijk. Maar
onverzettelijk. Hij kreeg ruzie met de melkfabriek. Die wilde dat hij elke
avond uiterlijk om zes uur de melkbussen aan de weg had staan. Dat lukte hem
niet. Dan niet! Dan maak ik zelf wel kaas. Nou ja, mijn moeder dan. Ze moest
leren kaas maken. Mijn Lia heeft het weer van haar geleerd. Zo werden we
kaasmakers. Natuurlijk ongepasteuriseerd, hoe anders? Je kon het niet eens
anders." Lia Koopman: „Toen Sjaak en ik trouwden, zouden we de boerderij
overnemen. Dan  moest mijn schoonmoeder weg. Zo ging dat toen. Raar hè, ik ben
nu even oud als  zij, ik heb allang tegen mijn zoon gezegd: mij krijg je er niet
zomaar uit.  Gelukkig had ik in het begin nog een ander baantje. Als ik dan kwam
helpen,  lagen er briefjes op de kuip. Nog even dit en nog even dat doen. Ik ben
ook op  cursus gegaan natuurlijk, je wilt het goed doen. Maar man, toen ik het
echt  overnam, merkte ik pas dat het hard werken is." „Om de zoveel jaar kwam er
een Fransman, Christian Janier, naar Noord-Holland  om eens te kijken of hij nog
bijzondere kazen kon vinden. Fromagerie Janier is  een begrip in Lyon en ver
daarbuiten. Hij kwam ook hier en proefde onze kaas.  Daar was hij tevreden over.
Maar of we ook wisten waar hij eventueel nog  Edammerkaas kon vinden? We hadden
geen idee, erger nog, boerderij-Edammer  bestond niet meer. Maar die avond keken
Sjaak en ik elkaar aan en we wisten  het: de Edammer zou terugkomen. Janier is
meteen klant geworden. Als ze maar  roodgelakt zijn." Dus de Edammer is terug
omdat een Fransman erom vroeg? Maar wat er is gebeurd,  jullie zijn cultureel
erfgoed. Een hele eer. Zoon Daan begint te lachen. „Wat  we er precies aan
hebben, weet ik nog niet. We grappen al dat er hier nu  busladingen toeristen
komen om de enige echte Edammer kaas te zien. Maar het  koningspaar zal het
helaas niet worden. We wonen aan een doodlopende straat en  dan komen ze nooit,
ze moeten altijd een vluchtroute hebben. Echt!" Terug naar de Edammer, de
Fransman had gesproken, jullie gingen Edammer kaas  maken, maar wisten jullie
dan hoe dat moest? Lia begint te lachen. „Ik weer op  cursus. Vraagt die leraar
wat ik kom doen, ik had toch al de kaasmakerscursus  gedaan? Ik kom voor de
Edammer, riep ik. Hij zette grote ogen op, want dat wist  hij niet."  „Het gekke
is, je weet een paar dingen, het vetgehalte van rond de 40 % en het  gewicht,
anderhalve kilo. En dat is het. Dan ga je zelf aan de gang en aan de  hand van
wat de proevers zeggen, ontdek je wat je moet doen om de smaak weer  als vanouds
te krijgen. Dat proces gaat alsmaar verder en verder." Dan ga ik naar huis met
op de voorbank een Edammer kaasje en zie ik mijn opa  worstelen met zo'n ronde
kogel, telkens als er een nieuwe moest worden  aangesneden. Maar dan kwam de
kaasschaaf tevoorschijn en kwamen de plakjes:  licht krijt, een milde melksmaak,
een hint champagne achterin, heel zacht op de  tong, even wachten en opeens
geeft die zijn smaak vrij. Echte boeren-Edammer.  Dat die even weg was, is toch
een vergissing? We gaan dat toch massaal  goedmaken?  Oh en ga naar
boerderijzuivel.nl. Daar zie je de actie 'Stem op een Kaasboer'.  Stem en
misschien win jij een plek in de publieksjury voor de enig echte  Nederlandse
Boerenkaas. Zie je daar.

Familie Koopman blaast boeren-Edammer nieuw leven in

'Kaas maken is echt hard werken'

LOAD-DATE: 25 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              148 of 178 DOCUMENTS



                                  De Telegraaf

                           23 februari 2017 donderdag
                                 Gehele Oplage

Amper controle van beveiligers

BYLINE: en

SECTION: BINNENLAND; Blz. 002

LENGTH: 985 woorden


Politie weer geplaagd door enorm integriteitsschandaal

Met de aanhouding van de van lekken verdachte 'Binnenhof'-beveiliger Faris K.
is Nederland in de ban van een nieuw politieschandaal. Experts roepen om het
vaker en beter screenen van politiemensen. „Het is al jaren niet op orde."

Binnen de Dienst Bewaken & Beveiligen (DBB) waar agent Faris K. werkte,  wordt
stellig ontkend dat iedereen tijdig en volgens de regels wordt gescreend.  „De
veiligheidsonderzoeken gebeuren absoluut niet consequent'', zegt een DBB'er  met
wie De Telegraaf sprak. ,,Ik heb zelf al negen jaar geen onderzoek gehad.  Dit
zou eens goed bekeken moeten worden." Vanwege het risico bij het beveiligen van
politici en leden van het Koninklijk  Huis, zouden DBB'ers officieel elke vijf
jaar gescreend moeten worden. Een  woordvoerder van de korpsleiding zegt
daarover: „Als medewerkers tussentijds  een hogere vertrouwensfunctie krijgen,
worden ze opnieuw gescreend." De maandag opgepakte Faris K. werkte bij Iris: de
DBB-eenheid die locaties  verkent voordat beveiligde personen daar komen. K. is
dus geen  persoonsbeveiliger. Hij deed vooral werk voor Geert Wilders. Niet
alleen K. is  gehoord, maar ook mensen uit zijn kennissen- en familiekring. „Dat
zijn  bijvoorbeeld vriendinnetjes'', zegt een bron binnen de politie. „De
gelekte informatie is verstrekt via een tussenpersoon'', zegt de bron,  ,,dus
niet rechtstreeks door Faris K. aan de criminelen. De afnemers wisten
waarschijnlijk niet eens dat hij bij de DBB werkte. Het was een handig lek voor
vertrouwelijke informatie." Het zou gaan om informatie over panden en personen
daarachter.

Vrouwengek

Bronnen binnen de politie zeggen dat K. al zo'n tien jaar bij de DDB werkte.
Aanvankelijk zat hij bij de eenheid Midden-Nederland. „Een vrouwengek en
liefhebber van mooie auto's", zo omschrijft een oud-collega hem. „Toen hij bij
de DBB ging, kwam hij zijn dienstwagens showen." Vast staat dat directe
collega's al langer wantrouwen koesterden jegens de  opgepakte politieman. Of ze
intern al hun zorgen hebben geuit, is niet bekend.  Dat de lekkende agent Faris
K. uit de Dienst Bewaken & Beveiligen komt, is  tekenend voor de problemen
binnen deze zeer belangrijke unit. Deze krant  schetste vorig jaar een
onthutsend beeld van de DBB, dat nu wordt bevestigd  door een vertrouwelijk
rapport dat De Telegraaf heeft ingezien. Voor het rapport De tijden zijn
veranderd interviewde onderzoeksbureau Cocon  tussen juni en september tachtig
DBB'ers. De bevindingen zijn nog niet naar  buiten gebracht.  Een van de
conclusies is dat er door de dienstleiding bij het aannemen van  mensen 'meer
rekening is gehouden met kwantiteit, dan kwaliteit'. Ook staat er:  'de DBB zou
niet moeten aarzelen om beslissingen te nemen die ruimte creëren  voor voldoende
kwaliteit'. De voorloper van de DDB had in de jaren negentig slechts 40 leden.
Vooral de  moord op Pim Fortuyn versterkte de wens naar uitbreiding. In 2003
werd daartoe  besloten. Het bleek lastig om nieuwe mensen te werven. Daarom
werden gewone  burgers en medewerkers uit andere overheidsdiensten geworven. Er
ontstond forse onrust binnen de dienst. Onderling was er wantrouwen en
leidinggevenden maakten misbruik van hun functie. Ze trakteerden zichzelf op
privileges, bijvoorbeeld tijdens buitenlandse reizen. Cocon erkent dit. 'Deze
stijl van leidinggeven heeft er mede toe geleid dat vrij snel drie leden elders
in de politieorganisatie hun heil hebben gezocht'. Ronduit zorgwekkend is dat de
staf slecht contact onderhield met de werkvloer.  Enkele leidinggevenden deden
'weinig tot niets aan dossieropbouw'. De staf deed  niets met signalen vanaf de
werkvloer over misstanden of ideeën voor  verbetering. 'Deze handelswijze lijkt
symptomatisch'.

Rechtszaken

De onvrede over de cultuur en werkomstandigheden was groot. Er werden in vier
jaar tijd maar liefst 52 rechtszaken aangespannen tegen de leiding. Het rapport
laat haarfijn zien dat bij de DBB een klimaat van onvrede heerste  waarin
corruptie uitstekend wortel kan schieten. Corruptieve activiteiten  kunnen
doorsudderen bij een gebrek aan gezonde, interne controle. Beveiligingsexpert
Michiel de Weger en voorzitter Jan Struijs van de  Nederlandse Politiebond zijn
verontrust door de ontwikkelingen. De Weger  schreef de studie Crossing to the
Dark Side bij de Koninklijke Militaire  Academie. Daarin staan honderden
gevallen waarbij (ex-) personeel van defensie,  de politie en
veiligheidsdiensten de overstap maken naar terrorisme.  „Politiepersoneel wordt
bij indiensttreding gescreend. Daarna zouden ze  periodiek moeten worden
doorgelicht. Je wil in de tussentijd niet alleen  afhankelijk zijn van
bijvoorbeeld collega's die iets verdachts opmerken en dat  doorgeven", zegt De
Weger.  Hij vindt ook dat e-mails en telefoonverkeer van agenten te controleren
moet  zijn. „Medewerkers die heel gevoelige informatie hebben, moet je blijven
monitoren, ook als ze uit dienst gaan. Je zou zelfs preventief hun dna of
vingerafdrukken kunnen opnemen in de databank van justitie." Ook Struijs
constateert een gebrek aan screening. „We weten te weinig van onze  mensen.
Iemand kan binnenkomen als iemand die honderd procent betrouwbaar is,  maar
daarna afglijden. Bijvoorbeeld door onvrede, chantage of intimidatie. Je  zou
doorlopend moeten screenen. Zeker eens per jaar."

Zoekgedrag

De vakbondsvoorzitter en oud-rechercheur wil ook betere controle op het
zoekgedrag van agenten in de interne systemen. „Hoe vaak en wat zoeken ze? Ons
ict-systeem biedt nu niet de mogelijkheid om dat gedrag grondig te analyseren."
Vorig jaar schafte de politie het vaste huisbezoek aan nieuwe
politiemedewerkers af. Dit vanwege capaciteitsproblemen. Dat stuitte intern op
flinke kritiek. „We zien dit niet als versobering, maar hebben het anders
georganiseerd", zo laat de korpsleiding weten.

Corruptie door gebrek aan controle

Bezoek bij agenten thuis is afgeschaft

LOAD-DATE: 22 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              149 of 178 DOCUMENTS



                                  De Telegraaf

                            20 februari 2017 maandag
                                 Gehele Oplage

GroenLinks onder vuur

BYLINE: Van onze parlementaire redactie

SECTION: BINNENLAND; Blz. 004

LENGTH: 559 woorden


Klaver slaat 'Trumpiaans' om zich heen terwijl PvdA aanval opent

Van onze parlementaire redactie

Den Haag -  Met nog maar een paar weken te gaan voor de verkiezingen komt Jesse
Klaver steeds verder onder vuur te liggen. Naast bedenkingen over zijn
opgepoetste jeugdverhalen opent de PvdA frontaal de aanval op standpunten van
de jonge GroenLinks-leider.

PvdA-leider Lodewijk Asscher laakt vooral de groene plannen van de partij. Net
als minister Dijsselbloem (Financiën) uitte hij scherpe kritiek op de
'ontwrichtende' manier waarop GroenLinks milieumaatregelen wil doorvoeren. Zo
wil Klaver tornen aan de onbelaste kilometervergoeding voor woon-werkverkeer en
een spitsheffing invoeren. „Wij willen als PvdA dat gewone mensen naar hun werk
kunnen", zei Asscher bij  WNL op Zondag. „Maar dat kan met de plannen van
GroenLinks niet meer. De gewone  man gaat er in de maand te veel op achteruit."
Klaver was ondertussen vooral in de ban van het verhaal over hem in De
Telegraaf. „Een onzinstuk", brieste de politicus op Facebook. De krant zou hem
te grazen willen nemen, omdat hij het goed doet in de peilingen. Zijn
oud-mentor van de middelbare school en de pastoor uit zijn geboorteplaats
Roosendaal werden in één adem als leugenaars weggezet. Zijn reactie doet denken
aan de manier waarop de Amerikaanse president Trump of  de ex-PvdA'ers Kuzu en
Öztürk met kritische journalistiek omgaan. Ook zij  roepen voortdurend op om
media niet te vertrouwen. Kuzu was er dit weekend dan  ook als de kippen bij om
Klaver op sociale media een hart onder de riem te  steken. Kay van de Linde
benadrukt dat Klaver wordt geadviseerd door een Amerikaans  campagnebureau. „Dit
zijn Amerikaanse tactieken", zegt de campagnegoeroe. „Hij  zet verhalen weg als
een soort complot. Ik denk dat linkse mensen daar wel  intrappen. Een goede
tactiek als je wat problemen met je cv wilt camoufleren." Volgens Van de Linde
heeft de achterban van Klaver niet veel met De Telegraaf:  „Klaver maakt zich
populair door zich af te zetten tegen een rechts medium." Toch brak bij
GroenLinks paniek uit nadat de krant vrijdag wederhoor had  gehaald voor de
aanstaande publicatie. Media werden vrijdag al opgeroepen om  het artikel niet
serieus te nemen, vertellen bronnen in Den Haag. Na publicatie op zaterdag
spuwde Klaver vuur en claimde hij 'altijd open en  transparant' te zijn geweest
over zijn achtergrond. De krant zou 'de grootste  linkse partij' aanvallen,
omdat GroenLinks 'zo sterk' zou zijn. „Als ik Jesse Klaver was, zou ik het
negeren", zegt Henri Kruithof, voormalig  spindoctor van de VVD.
Campagnestrateeg Erik van Bruggen van bureau BKB: „Hij  is vrij defensief en had
niet zo in detail op het verhaal in moeten gaan. Het  is een beetje wrijven in
een vlek." Oud-campagneleider Jack de Vries vat het samen als 'het weekend van
de korte  lontjes'. „Zowel Klaver als Wilders reageert op Trumpiaanse wijze op
aantijgingen in de media", aldus de oud-staatssecretaris van het CDA.  „Op het
moment dat het persoonlijke deel uitmaakt van de campagne, kun je  verwachten
dat het persoonlijke onder het vergrootglas komt te liggen." Door zelf op het
verhaal te reageren zorgt Klaver zelf voor een vervolg, stelt  De Vries. Het is
volgens hem maar de vraag of dat stemmen oplevert. „Kiezers  houden niet van
verongelijkte reacties."

'Een beetje wrijven in een vlek'

LOAD-DATE: 19 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              150 of 178 DOCUMENTS



                                  De Telegraaf

                           18 februari 2017 zaterdag
                                 Gehele Oplage

Links en rechts

BYLINE: Jaap van Duijn

SECTION: FINANCIEEL; Blz. 038

LENGTH: 477 woorden


Het is verkiezingstijd en linkse en rechtse partijen worden weer op een rijtje
gezet, wat de nodige verwarring oplevert. In de klassieke sociaal-economische
indeling vertegenwoordigt links de factor 'arbeid' en rechts de factor
'kapitaal'. Links behartigt dus de belangen van de arbeidende klasse (de
werknemers) en rechts de belangen van de kapitalisten, lees: ondernemers,
managers en huizenbezitters, want de laatsten zijn ook een beetje kapitalist. In
Engeland is de situatie het duidelijkst: links heb je Labour, rechts de
Conservatives, en links van het midden de Liberals.

Nederland is het enige land  waar de rechtse partij, de VVD, zich 'liberaal'
noemt, hoewel die partij dat al  veertig jaar niet meer is. Wiegel had in de
jaren zeventig door dat een echte  liberale partij altijd klein zou blijven,
want zoveel vrijzinnige geesten zijn  er niet, en dus maakte hij van de VVD een
rechtse partij, à la de  Conservatieven in Engeland en de Republikeinen in
Amerika. Toch heeft Wiegel  het nog altijd over 'wij liberalen', terwijl hijzelf
rechtser dan rechts is.  D66 claimt nu liberaal te zijn, maar de partij valt
vooral op door zijn pro-EU  houding, terwijl echte vrijzinnigen altijd juist
heel kritisch over grote  bureaucratieën zijn. De PvdA heette ooit met recht
Partij van de Arbeid. Ze kwam op voor de belangen  van arbeiders. Maar de PvdA
is sinds de jaren negentig steeds meer naar rechts  opgeschoven. Dat ging zover
dat wat Jeroen Dijsselbloem de afgelopen vier jaar  verkondigde, een
VVD-minister niet had misstaan. Door de beweging naar rechts  van de PvdA is een
enorm gat op links ontstaan. In dat gat zijn  achtereenvolgens de SP, de PVV en
50Plus gedoken. Henk en Ingrid zouden vroeger  op de PvdA hebben gestemd, maar
kiezen nu voor Wilders. Het is dan ook niet  duidelijk waarom de PVV een
extreem-rechtse beweging wordt genoemd. Het past  bij een partij die
arbeidersbelangen behartigt, om tegen immigratie te zijn.  Immigratie treft
haast altijd de laagst betaalden, die hun banen ingenomen zien  worden door
nieuwkomers, die ook nog eens hun lonen onder druk zetten. De PvdA  voerde in de
jaren vijftig onder Drees een emigratiebeleid, en het kabinet-Den  Uyl
publiceerde in 1974 een nota met de stelling 'Nederland mag geen  immigratieland
zijn.' De PVV is dus gewoon ouderwets links. Met de positie van arbeid is het,
na alle verschuivingen van de laatste dertig  jaar, treurig gesteld. De linkse
partijen van nu, dus SP, PVV en 50Plus, hebben  nog nooit in een kabinet gezeten
en de kans is groot dat ze dat na de  verkiezingen van maart ook niet zullen
doen. Kapitaal heeft de strijd gewonnen,  maar als kapitaal te machtig is en
arbeid te zwak, betekent dit dat het geld op  de verkeerde plaats zit en de
groei laag is. De koopkracht van Henk en Ingrid  is zeven jaar lang niet
gestegen. Straks mogen zij weer kiezen.

LOAD-DATE: 17 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              151 of 178 DOCUMENTS



                                  De Telegraaf

                           16 februari 2017 donderdag
                                 Gehele Oplage

Jan Modaal kan niet verhuizen

SECTION: WATUZEGT; Blz. 016

LENGTH: 141 woorden


Brief van de dag

De woningmarkt zit op slot voor Jan Modaal. Dit speelt al jaren en het wordt
alleen maar erger.

Zelf woon ik nu 25 jaar in Purmerend, maar wil dolgraag terug naar mijn stad
Amsterdam. Ons inkomen is te hoog voor sociale huur en iets anders is er gewoon
niet. Minister Blok weigerde eerder de grens voor sociale huurwoningen te
verhogen en dat zal echt moeten gebeuren naar bv. EUR 40.000.  Verder krijgen
vluchtelingen met verblijfsvergunning voorrang op degenen op de  wachtlijst.
Zorg dat ouderen kunnen doorstromen en geen grote woningen bezet  houden, ook
dat gebeurt door verzorgingshuizen te sluiten en geen 50-plus  woningen te
bouwen. Ook de regels dat mensen die scheefwonen en door  huurverhoging hun huis
worden uitgejaagd, moet van de baan. Echt asociaal, waar  moeten zij naar toe?

Cathy Stam-Gestman, Purmerend

LOAD-DATE: 15 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              152 of 178 DOCUMENTS



                                  De Telegraaf

                           15 februari 2017 woensdag
                                 Gehele Oplage

'Pak krakers nu veel harder aan'

SECTION: BINNENLAND; Blz. 012

LENGTH: 446 woorden


Zwartboek wordt vandaag gepresenteerd

door  Mike Muller

Amsterdam -  „Krakers zijn dieven die op kosten van de maatschappij woonruimte
stelen om zo gratis in Amsterdam te kunnen verblijven." Met die zin opent
VVD-raadslid en kandidaat-Kamerlid Dilan Yeilgöz in haar 'zwartboek kraken' de
verdere aanval op krakers die in de hoofdstad verblijven.

In het zwartboek, dat aan burgemeester Van der Laan wordt aangeboden, roept ze
op om krakers die schade veroorzaken harder aan te pakken en uit zij forse
kritiek op de handelwijze van de gemeente Amsterdam, die ze van 'halfslachtig
beleid' beticht.  De VVD-politica heeft er schoon genoeg van dat krakers in de
hoofdstad 'vrij  spel' hebben. „De afgelopen jaren heb ik regelmatig versteld
gestaan van de  vaak vergoelijkende en soms idealiserende manier waarop er door
een meerderheid  van de Amsterdamse politiek over krakers wordt gesproken.
Krakers worden  neergezet als hippieachtige wereldverbeteraars die de strijd
aangaan met  woningnood en globalisering, opkomen voor de gewone man en geen
vlieg kwaad  doen. Niets is minder waar", sneert Yeilgöz. „Woningdiefstal gaat
vaak gepaard  met vernieling, geweld, overlast en intimiderend gedrag."  Het
raadslid wil dat elke cent schade die door krakers wordt veroorzaakt ook  wordt
verhaald, ook al wordt regelmatig het argument 'van een kale kip kun je  niet
plukken' van stal gehaald. „Als blijkt dat zij de schade niet kunnen  betalen,
dan kan gekeken worden naar een geschikte werkstraf. Van een kale kip  kun je
immers prima bouillon trekken", aldus Yeilgöz, die in het zwartboek ook  een
recept voor kippenbouillon heeft opgenomen.  Sinds 2010 is de Wet Kraken en
Leegstad van kracht, waardoor kraken strafbaar  is. Ondanks dat er een aantal
grote kraakpanden zijn ontruimd, wordt nog steeds  gekraakt, zoals eerder dit
jaar aan de Rijnstraat. „Het is verboden, maar wordt  gedoogd", concludeert de
VVD-politica.  Ze slaat aan op berichtgeving in De Telegraaf van gisteren, waar
een ondernemer  gedupeerd werd door een kraak en de politie slechts toekeek. Ze
roept op om een  eind te maken aan het 'halfslachtige' beleid van de gemeente.
„De gemeente  Amsterdam kijkt toe en weigert consistent om de wet te handhaven.
Ontruim  direct, stel een voorbeeld, verhaal de schade. Maar bovenal: handhaaf
de wet."  Ze wijst ook op de gevaren die ontstaan voor krakers en omwonenden,
omdat uit  de praktijk blijkt dat er in gekraakte panden vaak sprake is van
achterstallig  onderhoud, intensief (feest-)gebruik en een geïmproviseerde
aansluiting van  nutsvoorzieningen als gas, water en licht. „Bovendien voelen
buurtbewoners zich  vaak ernstig geïntimideerd door krakers."

LOAD-DATE: 14 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              153 of 178 DOCUMENTS



                                  De Telegraaf

                           11 februari 2017 zaterdag
                                 Gehele Oplage

Plutocratie

BYLINE: Jaap van Duijn

SECTION: FINANCIEEL; Blz. 038

LENGTH: 486 woorden


column


Een plutocratie is een maatschappij, waarin de rijken het voor het zeggen
hebben. Is Amerika onder Trump een plutocratie aan het worden, of was het dat
al? Mevrouw Betsy DeVos kon alleen minister van onderwijs in het kabinet van
Trump  worden, nadat de vice-president de stemming in de senaat op 51-50 had
gebracht.

Haar voornaamste verdienste is dat ze de schoondochter van de multimiljardair
Richard DeVos (christelijk-gereformeerd en van Nederlandse afkomst) is en dat
haar familie enige honderden miljoenen dollars aan de Republikeinse partij
heeft geschonken. In een interview in 1997 had Betsy DeVos al toegegeven ervan
uit te gaan dat ze met al die giften een mooi politiek baantje kon kopen. Dat
is nu dus gelukt. Ik ben minister! De regering-Trump zit vol miljonairs en
miljardairs. De scheiding der machten,  waar Trump overigens lak aan blijkt te
hebben, maakt het Congres tot de  wetgevende macht en de regering tot de
uitvoerende. De superrijken in het  kabinet hebben het dus niet alleen voor het
zeggen. Voor wetgeving, of  verandering daarin, is nog steeds het Amerikaanse
Congres verantwoordelijk.  Maar ook daar is de invloed van het kapitaal
overduidelijk merkbaar. In  Washington zijn naar schatting 12.000 lobbyisten
actief, betaald door bedrijven  en bedrijfstakken, die jaarlijks honderden
miljoenen uitgeven om wetgeving te  beïnvloeden. En congreslid word je ook niet
zomaar. Om een zetel in het Huis van  Afgevaardigden te bemachtigen, is ongeveer
$1 miljoen nodig, een plaats in de  Senaat verwerven kost gemiddeld $10 miljoen.
Tijdens een presidentscampagne  wordt namens en door de verschillende kandidaten
$1 miljard uitgegeven. Zonder  heel veel geld komt een Amerikaanse politicus er
niet. In een onderzoek uit 2015 werden peilingen onder het Amerikaanse volk over
een  periode van dertig jaar geanalyseerd. Onderzocht werd of beleidsplannen in
Washington gesteund werden door de gehele bevolking, dan wel door rijke
Amerikanen en lobbyisten. Het bleek dat maatregelen, gesteund door de rijken en
de lobbyisten, in 60 tot 70% van de gevallen wet werden, terwijl van de plannen
waar de gemiddelde Amerikaan achterstond, slechts 30% in wetgeving vastgelegd
werd. Het gevoel van velen, dat de politiek vooral de belangen van de rijken
behartigt, werd hiermee in ieder geval niet weersproken. Tijdens de campagne
verweet Trump Hillary Clinton dat ze aan de leiband van het  grootkapitaal, in
casu zakenbank Goldman Sachs, liep. Vervolgens droeg hij,  eenmaal gekozen, als
minister van Financiën een ex-partner van diezelfde bank  voor, wiens vermogen
geschat wordt op circa $500 miljoen, en haalde hij nog  eens vijf andere
bankiers van Goldman Sachs naar het Witte Huis. De kiezers die Trump als de held
van de gewone man zagen, zullen bedrogen  uitkomen. Rijken, zo leert de
geschiedenis, dienen altijd vooral hun eigen  belangen.

Bankiers Goldman Sachs naar Witte Huis

LOAD-DATE: 10 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              154 of 178 DOCUMENTS



                                  De Telegraaf

                           11 februari 2017 zaterdag
                                 Gehele Oplage

Het nieuwe neusje

SECTION: LIFESTYLE; Blz. 054

LENGTH: 1095 woorden


Mijn vrienden eten geen kweekzalm meer nadat ik tekeer ben gegaan, onder meer
vanwege de enorme hoeveelheden antibiotica. Nu zegt viskenner Jakob Doorn dat
het wél mag. Zalm uit IJsland schijnt het neusje te zijn.


De maat was vol toen ik een jaar of acht geleden las dat kweekzalm werd gevoed
met vlees van afgekeurde slachtpaarden. Dat verhaal is me altijd bijgebleven.
Zelf heb ik het nooit gezien en bevestigd heb ik het nooit gekregen.  Maar enige
tijd daarna vroeg ik aan een Noorse zalmkweker of de omega 6- en  12-verhouding
in zijn vis nog steeds meer op die van dierlijk vet leek dan op  die van een
vis.

„Nee hoor, dat probleem hebben we opgelost", liet hij weten.  Dus toch! Want aan
het gerucht over het paardenvlees kleefde het verhaal dat  alles waar gezonde
zalm bekend om stond, bij kweekzalm inmiddels was omgekeerd.  Niks mooie
omegavetten en zo ja, dan in compleet verkeerde verhoudingen.  Dus sprak ik mijn
vrienden en familie geducht toe en kweekvis ging in de ban. In de loop der jaren
heb ik vaak vishandel Jan van As in Amsterdam bezocht.  Veel horeca uit heel
Nederland koopt daar direct of indirect vis. Behalve de  vierde generatie Van
Assen loopt daar ook Jakob Doorn rond.  Over hem is een mooi verhaal. De familie
Van As nam het initiatief voor Vis  & Seizoen. Een actie onder restaurateurs
waarbij men kon laten zien dat vis  die werd geserveerd in precies het juiste
seizoen was gevangen en daardoor  voordelig en op z'n best was. Daarbij hoorde
een serie boeken waarin vrijwel  elke vis die op aarde rondzwemt, werd
beschreven. Aanvankelijk kwam dat boek  maar moeizaam tot stand, totdat
medewerker Jakob Doorn opstond. „Dat weet ik  wel, hoor!" Naar zijn zeggen is er
geen vis ter wereld die hij niet kent.  Jakob Doorn is het boegbeeld van Vis &
Seizoen geworden. Niet alleen in  Nederland. Ook in Taiwan en Hongkong is het
initiatief inmiddels volop in  ontwikkeling. Hoewel Van As met het initiatief is
begonnen, doet men er alles  aan Vis & Seizoen ook los van het bedrijf te maken.
Als de horeca en de  vishandel maar begrijpen dat vissen echt zoveel mogelijk
seizoengebonden moet  zijn. Niet meer vangen in het paaiseizoen, duurzame
technieken gebruiken en  wachten totdat de vis op z'n lekkerst is. Alleen zo
bescherm je de vis en geef  je de consument het beste. Dit initiatief misstaat
de horeca niet, zeg ik maar voorzichtig. Dus als je een  restaurant hebt met vis
op de kaart, meld je aan. Snel naar ons eigenlijke doel van het bezoek aan Jakob
Doorn. Of we ook zalm  lusten? Wilde zalm, in deze tijd van het jaar? Nee, of we
ook kweekzalm wilden  proeven. Echt waar, mijn klomp brak. Is die Doorn helemaal
gek geworden? Voor ons liggen twee halve zalmen. Of we even willen kijken. „Zie
je het  verschil? De ene heeft dikke witte lijnen: vet van een vis die niet goed
heeft  gezwommen en alleen maar is aangekomen. Die andere heeft dunnere
lijntjes. Dat  is ook vet, maar van een vis die veel langzamer is opgegroeid en
veel meer  ruimte heeft. Als je dat straks gaat klaarmaken, zul je het verschil
zien. Veel  steviger. De lamellen vallen mooier los, worden niet slap en breken
niet." Jakob Doorn: „Het klinkt gek, voor mij is deze zalm gewoon een
ontdekking. Ik  ben dag en nacht met vis bezig, maar over deze kwekers wist ik
niets.  Natuurlijk, wij doen veel handel met IJsland maar op een of andere
manier  hadden we elkaar nog niet getroffen. Dat is ook een groeiproces. Je
leert  steeds meer mensen kennen, gaat steeds dieper op de materie in en opeens
neemt  iemand je mee naar het plaatselijke geheim." „Drie fjorden aan de
noordkant van het eiland. Meer krijgen ze niet. Want  IJsland is heel
milieubewust en heel anders dan de gebruikelijke kwekerijen.  Want van deze drie
fjorden staat er meestal eentje leeg. Zonder kweekvis, in  ieder geval. Minstens
een half jaar om de natuur de kans te geven alle sporen  van de kwekerij zoals
voedselresten en eventuele ziektes weg te spoelen. Dan  pas komen de kweekvissen
weer in het fjord terug.  Overigens is daar ook wat bijzonders mee. De
IJslanders kweken de vis veel  langer in zoetwaterbassins voordat die naar 'zee'
gaat. De vissen zijn groter  en sterker en veel meer vissen overleven de
verhuizing. Het zeewater is koud,  ze groeien langzaam maar sterker en dat is
gunstig. Want het levert een veel  betere kwaliteit vis op." De les gaat verder.
Wist je dat jarenlang het merendeel van de gekweekte zalm  niet uit Noorwegen,
maar uit Chili kwam? Dat de krankzinnige hoeveelheid vis  die daar werd gekweekt
voor zoveel problemen heeft gezorgd dat de kweek zelfs  moest worden stilgelegd?
Veel te veel zieke vissen, veel te veel milieudruk, om  van antibiotica in het
water nog maar te zwijgen? Dat de prijs van kweekzalm in  de hele wereld
daardoor flink omhoog is gegaan zodat dat de goed gekweekte zalm  niet eens meer
zoveel duurder is? Dan is er nog een raadsel waarop zelfs Jakob Doorn geen
antwoord heeft. „Deze  IJslandse zalm is precies hetzelfde als de Noorse
kweekzalm. Na jarenlang  selecteren is dit de beste zalm voor kweek gebleken.
Maar de ene heeft een veel  grotere kop dan de andere. De IJslandse is zoveel
compacter dat het echt  scheelt bij het uitsnijden van de vis. Nee, daar kan ik
met de beste wil van de  wereld geen verhaal bij bedenken. Het is gewoon zo."
Die man kan nog zoveel beweren, nu willen het ook weleens proeven. Eric Verver,
kok en productontwikkelaar, heeft een bordje gemaakt met wat risotto en daarop
prachtig gebakken zalm.  Twee keer. De ene keer met zalm die we kennen, de
tweede keer met de  IJslandse. Wat een verschil! Ik heb veel echte zalm
geproefd. Wilde, van die  dieprode uit Alaska, tot de zachtroze prachtige Ierse
wilde zalm en dit is  geweldig. Echte zalmsmaak. Het kan dus wél. Hoe komen wij,
gewone Nederlanders, aan zo'n stukje zalm? Jakob Doorn: „Naar  het restaurant
gaan en kijken of ze lid Vis & Seizoen zijn. Meestal hebben  ze deze zalm dan
ook. Want wij gaan echt niets anders meer op de markt brengen.  Als het op is,
zullen we echter elders moeten zoeken. Want die IJslanders  hebben het goed
begrepen, het moet op kunnen zodat de natuur kan herstellen. Je  kunt aan je
viswinkel vragen om deze zalm in te kopen. Er hoort een goed  verhaal bij, dus
waarom niet?" Even later zitten we aan prachtige dunne plakjes licht gerookte
zalm die met  een laagje spirulina (een blauwgroene zoutwateralg) zijn bedekt.
We dromen weg.  Zou de echte Europese wilde zalm ooit terugkomen? Of is dat weer
te veel  gevraagd?

IJslandse kweekzalmen zijn groter, sterker en steviger

Echte zalmsmaak  kan dus wél

LOAD-DATE: 10 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              155 of 178 DOCUMENTS



                                  De Telegraaf

                           11 februari 2017 zaterdag
                                 Gehele Oplage

Het nieuwe neusje

SECTION: LIFESTYLE; Blz. 056

LENGTH: 1095 woorden


Mijn vrienden eten geen kweekzalm meer nadat ik tekeer ben gegaan, onder meer
vanwege de enorme hoeveelheden antibiotica. Nu zegt viskenner Jakob Doorn dat
het wél mag. Zalm uit IJsland schijnt het neusje te zijn.


De maat was vol toen ik een jaar of acht geleden las dat kweekzalm werd gevoed
met vlees van afgekeurde slachtpaarden. Dat verhaal is me altijd bijgebleven.
Zelf heb ik het nooit gezien en bevestigd heb ik het nooit gekregen.  Maar enige
tijd daarna vroeg ik aan een Noorse zalmkweker of de omega 6- en  12-verhouding
in zijn vis nog steeds meer op die van dierlijk vet leek dan op  die van een
vis.

„Nee hoor, dat probleem hebben we opgelost", liet hij weten.  Dus toch! Want aan
het gerucht over het paardenvlees kleefde het verhaal dat  alles waar gezonde
zalm bekend om stond, bij kweekzalm inmiddels was omgekeerd.  Niks mooie
omegavetten en zo ja, dan in compleet verkeerde verhoudingen.  Dus sprak ik mijn
vrienden en familie geducht toe en kweekvis ging in de ban. In de loop der jaren
heb ik vaak vishandel Jan van As in Amsterdam bezocht.  Veel horeca uit heel
Nederland koopt daar direct of indirect vis. Behalve de  vierde generatie Van
Assen loopt daar ook Jakob Doorn rond.  Over hem is een mooi verhaal. De familie
Van As nam het initiatief voor Vis  & Seizoen. Een actie onder restaurateurs
waarbij men kon laten zien dat vis  die werd geserveerd in precies het juiste
seizoen was gevangen en daardoor  voordelig en op z'n best was. Daarbij hoorde
een serie boeken waarin vrijwel  elke vis die op aarde rondzwemt, werd
beschreven. Aanvankelijk kwam dat boek  maar moeizaam tot stand, totdat
medewerker Jakob Doorn opstond. „Dat weet ik  wel, hoor!" Naar zijn zeggen is er
geen vis ter wereld die hij niet kent.  Jakob Doorn is het boegbeeld van Vis &
Seizoen geworden. Niet alleen in  Nederland. Ook in Taiwan en Hongkong is het
initiatief inmiddels volop in  ontwikkeling. Hoewel Van As met het initiatief is
begonnen, doet men er alles  aan Vis & Seizoen ook los van het bedrijf te maken.
Als de horeca en de  vishandel maar begrijpen dat vissen echt zoveel mogelijk
seizoengebonden moet  zijn. Niet meer vangen in het paaiseizoen, duurzame
technieken gebruiken en  wachten totdat de vis op z'n lekkerst is. Alleen zo
bescherm je de vis en geef  je de consument het beste. Dit initiatief misstaat
de horeca niet, zeg ik maar voorzichtig. Dus als je een  restaurant hebt met vis
op de kaart, meld je aan. Snel naar ons eigenlijke doel van het bezoek aan Jakob
Doorn. Of we ook zalm  lusten? Wilde zalm, in deze tijd van het jaar? Nee, of we
ook kweekzalm wilden  proeven. Echt waar, mijn klomp brak. Is die Doorn helemaal
gek geworden? Voor ons liggen twee halve zalmen. Of we even willen kijken. „Zie
je het  verschil? De ene heeft dikke witte lijnen: vet van een vis die niet goed
heeft  gezwommen en alleen maar is aangekomen. Die andere heeft dunnere
lijntjes. Dat  is ook vet, maar van een vis die veel langzamer is opgegroeid en
veel meer  ruimte heeft. Als je dat straks gaat klaarmaken, zul je het verschil
zien. Veel  steviger. De lamellen vallen mooier los, worden niet slap en breken
niet." Jakob Doorn: „Het klinkt gek, voor mij is deze zalm gewoon een
ontdekking. Ik  ben dag en nacht met vis bezig, maar over deze kwekers wist ik
niets.  Natuurlijk, wij doen veel handel met IJsland maar op een of andere
manier  hadden we elkaar nog niet getroffen. Dat is ook een groeiproces. Je
leert  steeds meer mensen kennen, gaat steeds dieper op de materie in en opeens
neemt  iemand je mee naar het plaatselijke geheim." „Drie fjorden aan de
noordkant van het eiland. Meer krijgen ze niet. Want  IJsland is heel
milieubewust en heel anders dan de gebruikelijke kwekerijen.  Want van deze drie
fjorden staat er meestal eentje leeg. Zonder kweekvis, in  ieder geval. Minstens
een half jaar om de natuur de kans te geven alle sporen  van de kwekerij zoals
voedselresten en eventuele ziektes weg te spoelen. Dan  pas komen de kweekvissen
weer in het fjord terug.  Overigens is daar ook wat bijzonders mee. De
IJslanders kweken de vis veel  langer in zoetwaterbassins voordat die naar 'zee'
gaat. De vissen zijn groter  en sterker en veel meer vissen overleven de
verhuizing. Het zeewater is koud,  ze groeien langzaam maar sterker en dat is
gunstig. Want het levert een veel  betere kwaliteit vis op." De les gaat verder.
Wist je dat jarenlang het merendeel van de gekweekte zalm  niet uit Noorwegen,
maar uit Chili kwam? Dat de krankzinnige hoeveelheid vis  die daar werd gekweekt
voor zoveel problemen heeft gezorgd dat de kweek zelfs  moest worden stilgelegd?
Veel te veel zieke vissen, veel te veel milieudruk, om  van antibiotica in het
water nog maar te zwijgen? Dat de prijs van kweekzalm in  de hele wereld
daardoor flink omhoog is gegaan zodat dat de goed gekweekte zalm  niet eens meer
zoveel duurder is? Dan is er nog een raadsel waarop zelfs Jakob Doorn geen
antwoord heeft. „Deze  IJslandse zalm is precies hetzelfde als de Noorse
kweekzalm. Na jarenlang  selecteren is dit de beste zalm voor kweek gebleken.
Maar de ene heeft een veel  grotere kop dan de andere. De IJslandse is zoveel
compacter dat het echt  scheelt bij het uitsnijden van de vis. Nee, daar kan ik
met de beste wil van de  wereld geen verhaal bij bedenken. Het is gewoon zo."
Die man kan nog zoveel beweren, nu willen het ook weleens proeven. Eric Verver,
kok en productontwikkelaar, heeft een bordje gemaakt met wat risotto en daarop
prachtig gebakken zalm.  Twee keer. De ene keer met zalm die we kennen, de
tweede keer met de  IJslandse. Wat een verschil! Ik heb veel echte zalm
geproefd. Wilde, van die  dieprode uit Alaska, tot de zachtroze prachtige Ierse
wilde zalm en dit is  geweldig. Echte zalmsmaak. Het kan dus wél. Hoe komen wij,
gewone Nederlanders, aan zo'n stukje zalm? Jakob Doorn: „Naar  het restaurant
gaan en kijken of ze lid Vis & Seizoen zijn. Meestal hebben  ze deze zalm dan
ook. Want wij gaan echt niets anders meer op de markt brengen.  Als het op is,
zullen we echter elders moeten zoeken. Want die IJslanders  hebben het goed
begrepen, het moet op kunnen zodat de natuur kan herstellen. Je  kunt aan je
viswinkel vragen om deze zalm in te kopen. Er hoort een goed  verhaal bij, dus
waarom niet?" Even later zitten we aan prachtige dunne plakjes licht gerookte
zalm die met  een laagje spirulina (een blauwgroene zoutwateralg) zijn bedekt.
We dromen weg.  Zou de echte Europese wilde zalm ooit terugkomen? Of is dat weer
te veel  gevraagd?

IJslandse kweekzalmen zijn groter, sterker en steviger

Echte zalmsmaak  kan dus wél

LOAD-DATE: 10 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              156 of 178 DOCUMENTS



                                  De Telegraaf

                           11 februari 2017 zaterdag
                                 Gehele Oplage

Haarlemse motorclubongeremdagressief

SECTION: REPORTAGE; Blz. 028

LENGTH: 1040 woorden


Burgemeester, politiemensen en rivaliserende bendes waren  jarenlang het doelwit

Nadat vorige maand het hoofdkwartier werd gesloten en het hele chapter van de
Hells Angels in Haarlem werd opgepakt, lijkt de rust aan het Spaarne
weergekeerd. Zo niet bij de recherche en justitie in Noord-Holland. Achter de
schermen is het onderzoek in volle gang. De bevindingen zijn ronduit
ontluisterend. Niet eerder kwam er zoveel sleaze and dirt naar boven.

Hoe kon een clubje van negen mannen en één vrouw zo lang zo veel ellende
veroorzaken in en rond Haarlem? Dat is de prangende vraag, die overblijft na
het twee jaar durend onderzoek van politie en Openbaar Ministerie naar de
afdeling Hells Angels in de Spaarnestad.  Grofweg verdelen de recherche en het
Openbaar Ministerie hun bevindingen in  vier segmenten: het geweld van de Hells
Angels tegen eigen leden en andere  motorclubs, het geweld tegen gewone burgers
én het intimideren en bedreigen van  politiemensen en zelfs de burgemeester van
Haarlem. Laatstgenoemde moet zijn  moedige verzet tegen de criminele
activiteiten van de club bekopen met een  uitgebrande auto. In twee jaar tijd
neemt de politie eenenveertig vaak zeer ernstige  geweldsvoorvallen en
vuurwapenincidenten onder de loep.  Het onderzoek blijkt zich vanaf 2015 vooral
te richten op drie kaderleden van  de Hells Angels Haarlem: Lysander de R.
(president), Frank L. (treasurer of wel  de financiële man) en Richard van der
H. (sergeant of arms, ofwel de beheerder  van de 'wapenkamer'). Zij leiden in de
ogen van de recherche een misdaadbende,  die ook een ondermijnende invloed heeft
op de Haarlemse gemeenschap. De leden  schuwen geweld en intimidatie niet om
macht te krijgen.

Felle reacties

Het trio lijkt zowat een dagtaak te hebben aan het vergaderen over en bespreken
van geweldsacties. Vooral pogingen van andere motorclubs, zoals No Surrender,
Satudarah of Mongols, om voet aan Haarlemse grond te krijgen, kunnen op felle
reacties van het chapter rekenen. Een lid van No Surrender dat nietsvermoedend
op zijn motor door de stad rijdt, wordt op een kruising aangevallen door een in
Hells Angels-kleuren getooide Richard van der H.  Het slachtoffer krijgt harde
klappen, hoort Van H. schreeuwen: 'Ik schiet je  dood' en ziet zijn telefoon in
de zak van zijn belager verdwijnen. Het is niet het eerste geweld tegen de
concurrerende motorclub. In de telefoon  van president Lysander de R. wordt
later een foto aangetroffen, waarin hij  poseert met in zijn hand een jack van
No Surrender. Dat moet volgens de politie  hardhandig zijn afgepakt van de
eigenaar van een Haarlems café, die lid is van  de kennelijke aartsvijand van de
Hells Angels. Hoewel het onderzoek veel van dit soort incidenten aan het licht
brengt en  Lysander de R. en zijn kornuiten er geen geheim van maken desnoods
met  vuurwapengeweld hun territorium te verdedigen, maakt de recherche zich nog
meer  zorgen om het afpersen en bedreigen van gewone burgers of zelfs
overheidsdienaren.  Dat onheilspellende plannen worden gesmeed blijkt uit een
gesprek over emblemen  op de jacks, een zogeheten patch, van de Hells Angels.
Die onderscheidingen  moeten worden verdiend, bijvoorbeeld door het in elkaar
slaan van concurrenten  of liever nog politiemensen. Bronnen rond het onderzoek
noemen het bestaan van een de Dequiallo-patch, dat  symbool staat voor geweld
tegen politiemensen. Frank de L. is de enige binnen  de club die er zo een nog
niet heeft en is daarom volgens Lysander de R. 'een  slappeling'. De R.'s
vriendin Sylvana, die in de ogen van de politie binnen de  club een belangrijke
rol als aanjager en ophitser heeft, oppert dat het tijd  wordt dat Frank zich
maar eens bewijst. Lysander weet wel hoe hij zijn patch  kan halen: door een
agent in elkaar te slaan.

Privéadres

Later komt geweld tegen politiemensen nog veel nadrukkelijker aan de orde. Van
één politieman is al het privéadres achterhaald. De R. zou er geen doekjes om
winden dat hij graag een paar jaar opknapt om de Haarlemse dienaren van de wet
iets aan te doen.  De Haarlemse harde kern lijkt volgens bronnen rond het
onderzoek ook de  aanstichter van het uitzinnige geweld op 7 april 2016 in het
Van der Valk Hotel  in Rotterdam. Daar staat die dag een vergadering met
motorclub Mongols op het  programma. De confrontatie ontaardt voor de ogen van
geschrokken hotelgasten  in een vechtpartij waarbij zelfs wordt geschoten. De
Hells Angels blijken dan  al te beschikken over adressen en namen van van
individuele leden van MC  Mongols. Onder de titel 'Geweld en intimidatie tegen
burgers' zet de recherche een lange  lijst incidenten op een rij die tot doel
lijkt te hebben 'het verwerven en  behouden van een machtspositie in de
maatschappij'. Het gaat vooral om  afperspraktijken, waarbij kleine ondernemers
soms forse bedragen van duizenden  euro's moeten betalen. Lysander de R. doet
vrolijk mee aan de praktijken, zelfs  als hij in de laatste fase van zijn
detentie deelneemt aan een integratieplan  om weer als fatsoenlijk burger in de
maatschappij terug te keren.

Wapenvondst

Als burgemeester Bernt Schneiders na een eerdere arrestatie van De R. in het
Haarlems Dagblad zegt dat de wapenvondst bij de familie van De R. van
terreurachtige omvang is, zou de Hells Angels-voorman gezegd hebben dat hij de
burgemeester wel eens zou laten zien wat terreur is.  Na een toevallige
ontmoeting tussen Schneiders en De R. bij een tankstation zou  die diverse keren
het kenteken van de auto van de burgemeester hebben genoemd.  Twee weken later
gaat dezelfde auto in vlammen op. Uit onderzoek blijkt dat De  R. zich een dag
eerder vlakbij de plaats delict bevindt. Of het genoeg is voor  een veroordeling
is aan de rechter.  De bedreigingen tegen agenten en ander overheidspersoneel én
tegen de  burgemeester zijn voorbeelden van veel verder gaand geweld dan dat
tegen eigen  (support)leden, andere motorclubs of burgers.  De strijd om de
criminele praktijken van de Hells Angels te stoppen, is nog  niet voorbij en zal
de komende maanden vooral in streng beveiligde rechtszalen  worden gevoerd. Daar
wordt bepaald hoe lang Haarlem van de Hells Angels  verschoond blijft.

Strijd tegen Hells Angels gaat door in rechtszaal

Agent in elkaar slaan levert  een patch op

LOAD-DATE: 10 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              157 of 178 DOCUMENTS



                                  De Telegraaf

                           11 februari 2017 zaterdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 906 woorden


BRIEVEN

Personeelstekort

Honderden tehuizen zijn opgeheven. Waar is dat personeel gebleven? Er wordt al
jaren gevraagd om minder bureaucratie in de zorg, in de kinderopvang en het
onderwijs. Waarom doet men daar niets aan? Het is als met zoveel zaken. Het
volk, dat gezond verstand heeft, vraagt om iets en de verzoeken gaan na half
maart weer in de la.  Mevr. J.C.H. van Veen

Dieren

Weer zijn de Oostvaardersplassen in het nieuws. Weer sterven uitgemergelde
dieren een langzame hongerdood. Dit speelt al jaren, niet te geloven. Ik dacht
dat we in Nederland een Partij voor de Dieren hadden, of heb ik dat mis?  Gerrit
Broeren

50Plus

Meneer Krol van 50Plus, ik ben gepensioneerd en heb een aardig gezond verstand,
maar het terugdraaien van de pensioenleeftijd naar 65 jaar is gewoon veel te
duur. De pensioenfondsen hebben het nu al moeilijk genoeg. Met uw belofte dat
65 jaar een breekpunt is heeft u zichzelf al uit een coalitie gewerkt.   A.
Randshuizen,   Nieuw-Vennep

Fijnstof

Koken en met name wokken is levensgevaarlijk. Uit een onderzoek van TNO is
gebleken dat 60 keer de acceptabele hoeveelheid fijnstof wordt verspreid
tijdens deze bezigheid. Dus de gemeente Utrecht kan stoppen met de beperkende
milieumaatregelen. Gezonder is de afzuigkap op de hoogste stand.  J. Kluin

Zonnebloem

De schrijver van de brief 'Zonnebloem zinkt' (WUZ 8/2) is helaas niet goed
geïnformeerd. De 'Henri Dunant' is niet van de Zonnebloem, maar van het Rode
Kruis. Ook bij de Zonnebloem had men eerder met de tijd moeten meegaan. Nu
wordt er gesneden in de reizen. Het zou aanbeveling verdienen eerst eens te
snoeien op het hoofdkantoor.   Corrynne van Traa,    Zeeland

Onderwijs

Nu de meeste partijprogramma's bekend zijn is het opvallend dat er nu pas veel
aandacht gaat naar de zorg. Maar bijna nergens lees ik iets over onderwijs.
Goed onderwijs is de basis voor de toekomst van een kind en onze maatschappij.
Meer kansen op de arbeidsmarkt en daardoor minder werkloosheid. Naar het
onderwijs mag meer geld. Dit mag eventueel gaan ten koste van de kinderbijslag.
Iedere ouder wil toch dat zijn of haar kind het best mogelijke onderwijs krijgt
dat er mogelijk is?   Hans Vervat, Amsterdam

Voornemens

Zoals gewoonlijk worden door de politieke partijen vooraf 'goede voornemens'
voor het nieuwe verkiezingsjaar bekend gemaakt. Er komt van de goede voornemens
meestal niets terecht bij de gewone burgers. Volg daarom de lokroep van 'de man
van Hamelen' niet. Gebruik je gezond verstand als je een politieke partij kiest.
K.H. Oey, Amsterdam

Kuikentjes

Wetenschappelijk onderzoekers brengen al jaren rapporten naar buiten over de
lijdensweg van miljoenen dieren die gehouden worden voor hun vacht of vlees,
zoals kuikens (Tel. 10/2). Kippen worden snel opgefokt, slecht verzorgd, bruut
afgeslacht. Ook voor miljoenen nertsen die worden gehouden is het leven
barbaars. Miljoenen vleeskonijnen kunnen niet bewegen, kwijnen weg,
eindbestemming het slachthuis. De dierenwelzijnswet wordt stelselmatig
overtreden. Vreselijk al dit onnodige leed in dit dieronvriendelijke land.  C.
Minneboo,   Oost-Souburg

Vakantiegeld

De VVD wil mensen die in de bijstand zitten geen vakantiegeld meer geven.
Mensen met een uitkering omdat ze werkloos zijn geworden krijgen er niks meer
bij. De zorgtoeslag schaft men af. Het eigen risico blijft gehandhaafd. Mensen
die nauwelijks kunnen rondkomen hoeven op de VVD niet te rekenen.  Jan
Groeneveld, Den Haag

Griekenland

De EU leiders gaan in het geheim overleg voeren over Griekenland. Zijn ze soms
vergeten dat het om miljarden van ons belastinggeld gaat en dat wij daarom het
volste recht hebben om te weten wat er besproken wordt?  Marja van der Graaf,
Tuitjenhorn

AOW'ers

Door de AOW'ers uit te sluiten van de geplande bezuinigingen, laat de VVD als
eerste partij zien te begrijpen dat gepensioneerden geen uitkeringstrekkers
zijn. Het is schandalig zoals deze groep steeds over één kam wordt geschoren
met mensen die eigenlijk zouden moeten werken. Het zijn ouderen die na jaren
gedane arbeid mogen genieten van een waardevast pensioen.   Els Voort,
Spijkenisse

Kans

Met instemming gelezen dat het CDA wat wil doen voor de ouderen. Geen loze
kreten, maar doorgerekende plannen. De partijen die nu de regering vormen
hebben geen oog gehad voor de AOW'ers. Ik wil het CDA een kans geven om een
ander beleid te voeren, alleen dat zal niet gaan met 20 zetels. Ik geef mijn
stem en hoop dat ze de grootste worden    A.A.Christ, Leidschendam

Anoniem

In verband met het experiment om sollicitaties anoniem te maken door de naam en
het geboorteland van de kandidaat te verwijderen, is het misschien een idee om
ook de leeftijd te verwijderen, in verband met leeftijdsdiscriminatie. Op die
manier zullen er vast veel meer 50-plussers aan het werk kunnen.  Joke Smits,
Heemskerk

Prioriteit

Dagelijks bellen honderden burgers de politie, maar ze krijgen niemand te
spreken. Wat goed dat Patricia Paay wél direct een open deur bij de politie
kreeg om haar verhaal te doen. De verspreiders van de sekstape opsporen heeft
natuurlijk de hoogste prioriteit.  Toch jammer voor al die honderden onbekende
Nederlanders, die niet bij de politie terecht konden.   Hans Akerboom,
Wassenaar

Bouterse

Wederom is het proces tegen Bouterse uitgesteld. De uitkomst staat vooraf al
vast, er komt geen veroordeling voor Bouterse. De democratie is ver te zoeken
in Suriname.  F. van Berkel, Tilburg

LOAD-DATE: 10 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              158 of 178 DOCUMENTS



                                  De Telegraaf

                            10 februari 2017 vrijdag
                                 Gehele Oplage

VVD denivelleert

BYLINE: Wouter de Winther

SECTION: BINNENLAND; Blz. 004

LENGTH: 676 woorden


CPB rekent liberaal verkiezingsprogramma door

door  Wouter de Winther en  Lise Witteman

Den Haag -  Een rechtse koers met een warm hart. Zo hopen VVD'ers hun plannen
voor de komende verkiezingen aan Nederland te verkopen. Bekende stokpaardjes
als lastenverlichting en bezuinigingen op ontwikkelingssamenwerking gaan hand
in hand met extra geld voor verpleeghuiszorg en koopkrachtsteun voor ouderen.

Dat blijkt uit de doorrekening van het VVD-verkiezingsprogramma, die in bezit
is van De Telegraaf. Het Centraal Planbureau (CPB) presenteert de cijfers
volgende week donderdag officieel. De VVD beoogt dat het volgende kabinet de
lasten met 11,9 miljard euro  verlaagt. Concretere bedragen durven de liberalen
wegens de commotie rond de  beloofde 1000 euro van lijsttrekker Mark Rutte niet
meer te noemen. De VVD wil  de arbeidskorting verhogen en de tarieven in de
tweede en derde belastingschijf  verlagen. Met name werkende middeninkomens en
gezinnen met kinderen profiteren van de  plannen. Hun koopkracht neemt gemiddeld
met 1 respectievelijk 1,2 procent per  jaar toe. De koopkracht van mensen met
een uitkering (exclusief ouderen) neemt  juist af, met gemiddeld 1,4 procent per
jaar. Zo grijpt de partij stevig in  door alle uitkeringen behalve de AOW
tijdelijk te ontkoppelen van  loonstijgingen. Hiermee moet de
nivelleringsoperatie die de afgelopen  kabinetsperiode op voorspraak van de PvdA
werd doorgevoerd, deels worden  teruggedraaid.  Ook wil de VVD het vakantiegeld
voor mensen in de bijstand afschaffen. Verder  gaat het mes in de zorgtoeslag en
wordt het kindgebonden budget en de  kinderbijslag na het tweede kind
afgeschaft. En waar veel andere partijen het  eigen risico in de zorg willen
verlagen, blijft dat bij de liberalen overeind.  Daar tegenover staat dat de
liberalen fors extra geld uittrekken voor ouderen,  via de reeds bekend geworden
twee miljard voor verpleeghuizen en zaken als  extra geld voor dementiezorg en
het afschaffen van de  vermogensinkomensbijtelling in de Wet Langdurige Zorg.
Ook voor de portemonnee  van senioren wordt geld vrijgemaakt, hoewel die daarmee
niet in de plus komen.  Gepensioneerden dreigen er de komende jaren zonder die
maatregelen op achteruit  te gaan. De VVD wil 1,1 miljard euro vrijmaken om dit
te voorkomen. Ze leveren  op die manier dus niet in, maar gaan er ook niet op
vooruit. De liberalen willen 2,7 miljard bezuinigen op
ontwikkelingssamenwerking,  waardoor er straks alleen nog maar geld voor
noodhulp beschikbaar is en voor  het voldoen aan lopende afspraken.
Woningcorporaties moeten 2,7 miljard extra  aan verhuurdersheffing afdragen en
de VVD wil vastleggen dat dit niet aan  huurders mag worden doorberekend. De
publieke omroep mag 300 miljoen euro inleveren, waardoor het afschaffen van  één
van de drie grote tv-netten aanstaande lijkt. De instroom in  kunstopleidingen
wordt meer dan gehalveerd, wat 100 miljoen euro moet besparen. Het CPB verwacht
dat de economie onder deze VVD-agenda met twee procent groeit.  De partij ziet
de staatsschuld tot onder de zestig procent dalen, waardoor er  geld beschikbaar
is voor extra investeringen Defensie krijgt er een miljard euro bij, waardoor
Nederland overigens nog ver  blijft achterlopen bij het Europees gemiddelde en
het NAVO-gemiddelde. Voor  onder meer het aannemen van wijkagenten, rechercheurs
en het bestrijden van  terrorisme en cybercrime wordt 700 miljoen euro
uitgetrokken. Een half miljard  euro gaat naar het aanpakken van knelpunten op
de weg. Ook gaan de lichten op  snelwegen 's avonds weer aan en fietsen wordt
aantrekkelijker gemaakt. In de stukken staat verder dat de structurele
werkgelegenheid door de  VVD-plannen toeneemt met 3,5 procent, wat optelt tot
245.000 nieuwe banen. De  werkloosheid daalt op de korte termijn van 5,5 naar
5,1 procent van de  beroepsbevolking.  De doorrekening van het VVD-programma is
een handvat bij de verkiezingscampagne  de komende weken. Het zal gelden als de
liberale inzet als de partij mee mag  onderhandelen voor een nieuw kabinet.

Jan Modaal en gezinnen profiteren

LOAD-DATE: 9 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              159 of 178 DOCUMENTS



                                  De Telegraaf

                           9 februari 2017 donderdag
                                 Gehele Oplage

Waarom vertrekt aanhang van links?

SECTION: BINNENLAND; Blz. 006

LENGTH: 1388 woorden


Politici ontrafelen de fatale fouten van partijen als PvdA, GroenLinks en SP

Nederland heeft het gehad met links. In de peilingen voert rechts de lijsten
aan. Slechts een derde van de kiezers wil nog op partijen als PvdA en SP
stemmen. Waarom keert de achterban hun massaal de rug toe? De Telegraaf sprak
met politici die er de afgelopen decennia met hun neus bovenop zaten. Samen
ontrafelen zij vijf fatale fouten van de linkerflank.

IMMIGRATIE Als er één onderwerp is waarmee links worstelt, dan is het
immigratie. De komst  van grote groepen migranten naar Nederland de afgelopen
decennia heeft de  volkswijken ingrijpend veranderd. Juist de kiezers van linkse
partijen zoals de  PvdA kregen daar het meest mee te maken. Maar volgens
voormalig PvdA-bestuurder  Wim Meijer heeft zijn eigen partij de
migratieproblemen desondanks nooit willen  benoemen. „Als je zelfs maar hardop
van een 'probleem' spreekt, word je binnen  PvdA en GroenLinks uitgemaakt voor
racist." Dat stempel kent PVV'er van het eerste uur Martin Bosma maar al te
goed. Zelf  is hij afkomstig uit een rood nest, maar hij nam afscheid van de
PvdA omdat die  volgens hem nooit heeft ingegrepen in de 'massa-immigratie'. „In
plaats daarvan  is gekozen voor het opgeheven vingertje en werd de boel
opgehemeld. Wie er toch  een punt van wilde maken, was een racist."  Een
tijdlang leek het erop dat de SP het migratie-kritische broertje van de  PvdA
zou worden. In 1983 verscheen het socialistische manifest 'Gastarbeid en
Kapitaal', waarin moslim-immigranten als ongewenste indringers werden
neergezet. Ook voormalig SP-leider Jan Marijnissen deinsde er niet voor terug
harde noten te kraken over migranten. Onder zijn bewind groeide de partij naar
25 zetels.  Na het aantreden van Emile Roemer is het thema immigratie en
integratie echter  naar de achtergrond verdwenen. Inmiddels zegt SP-voorzitter
Ron Meyer de  tegenstelling niet te willen zoeken in 'wit versus zwart', maar in
de elite  versus hen „die in de steek zijn gelaten", immigranten incluis. Alleen
op  rechts spreekt men zich nog kritisch uit, voor veel voormalige SP-kiezers
een  belangrijke reden om naar de PVV te vertrekken.

BRUSSEL Over de open grenzen bestaat een andere grote frustratie van de kiezers.
Zo  ziet sociaaldemocraat Meijer dat door het vrije verkeer tussen de EU-landen
banen en lonen van veel linkse kiezers onder druk kwamen te staan. „Mensen
kregen eerst van hun baas te horen: we moeten bezuinigen. Vervolgens werden ze
gedwongen om als zzp'er te gaan werken. Uiteindelijk zijn ze vervangen door een
Pool. Een giftige cocktail", realiseert de partijbons zich. De Rotterdamse
oud-burgemeester Bram Peper (PvdA) zucht eveneens diep als het  onderwerp
'Brussel' ter sprake komt. Hij verwijt zijn partij 'onkritisch' te  zijn geweest
over de Europese uitdijing. „Waar bemoeien die Euro-ambtenaren  zich toch mee?"
De PvdA en ook GroenLinks zijn echter altijd enorm voorstander  geweest van het
'Europese project'. Intussen groeide de weerzin onder de eigen  achterban.
Mensen vinden dat zij de rekening gepresenteerd krijgen van alle  zogenaamde
Europese idealen. Nog steeds deinzen GroenLinksers er niet voor terug zichzelf
als eurofielen te  bestempelen, waar partijen op rechts zich juist zo sceptisch
mogelijk  profileren. Sterker nog, partijleider Jesse Klaver gaat er prat op
uitgesproken  pro-EU te zijn. Wel wil GroenLinks-Kamerlid Liesbeth van Tongeren
toegeven dat  te lang niet is erkend dat er ook een 'downside' aan Brussel zit.
De EU heeft  zich volgens haar „te veel op de munt gericht en te weinig op de
mens."

MARKTDENKEN Ook binnen de landsgrenzen ziet Peper dat links de menselijke maat
uit het oog  verloor. En wel door liberale ideeën te adopteren. Zo steunden de
sociaaldemocraten tijdens de paarse kabinetten in de jaren negentig het
privatiseren van de ene overheidsdienst na de andere. De markt zou er wel voor
zorgen dat de treinen op tijd reden en de post werd bezorgd. Later werd ook de
introductie van marktwerking in de zorg geaccepteerd. Peper, hoofdschuddend:
„De PvdA heeft toegestaan dat alles is verzelfstandigd en geprivatiseerd."
GroenLinks leunde onder partijleider Femke Halsema ook al tegen de liberale
denkbeelden aan, een lijn die werd voortgezet met Jolande Sap. Voormalig
GroenLinks-Kamerlid Bruno Braakhuis blikt terug dat de partij daarmee een
tijdlang 'van de koers is afgeweken'. „We konden zo fuseren met D66." Klaver
gooide het roer om. In zijn plannen heeft de overheid weer een grote, sturende
rol en wordt er afstand genomen van de flexibilisering van de arbeidsmarkt. Een
deel van de kiezers lijkt het te waarderen, de partij staat in de peilingen op
recordhoogte. Alleen de SP heeft nooit aan het marktdenken willen toegeven.
Inmiddels is wel  gebleken dat zijn partij daarin gelijk had, vindt SP-Senator
Tiny Kox. „Mensen  voelen haarfijn aan: het is óf het een, óf het ander."

IDENTITEIT Duidelijk kleur bekennen, daar is bij menig kiezer behoefte aan.
Vooral ook als  het gaat om de Nederlandse cultuur en identiteit. Bij velen
steekt als een  graat in de keel dat zij ervaren dat typisch Nederlandse
vrijheden zoals  vrouwen- en homorechten en de vrijheid van meningsuiting onder
druk zijn komen  te staan. Van oudsher kwamen juist linkse partijen voor dit
soort thema's op,  maar inmiddels hebben die stevige concurrentie van de
rechterflank te duchten,  waar men zich harder tegen negatieve aspecten van de
oprukkende islamitische  invloed durft uit te spreken.  Een uitzondering vormde
de hartenkreet van de Rotterdamse PvdA-burgemeester  Ahmed Aboutaleb, met zijn
'rot toch op' jegens sympathisanten van  moslimterroristen. Hij werd er pardoes
de populairste sociaaldemocraat mee. Ook het behoud van Nederlandse tradities
lijkt niet in veilige handen bij  links. Jacques Monasch, die de PvdA verliet om
Nieuwe Wegen op te richten,  noemt het bijvoorbeeld 'bezopen' dat juist
PvdA-leider Lodewijk Asscher „het  voortouw nam om Zwarte Piet af te schaffen".
Momenteel proberen linkse partijen een graantje mee te pikken van de opleving
van nationalistische gevoelens door er een eigen draai aan te geven. Zo rept
Asscher regelmatig van 'het wij-gevoel' en 'progressief patriottisme'.
PvdA-Kamerlid Ahmed Marcouch legt uit dat daarmee op een samenleving wordt
gedoeld „waarin iedereen zichzelf kan zijn." Zwarte Piet is volgens hem van een
andere orde. „Je neemt stelling tegen racistische elementen." GroenLinks-leider
Klaver wil op zijn beurt Onafhankelijkheidsdag als nieuwe  nationale feestdag
introduceren. Daarmee zou het Plakkaat van Verlatinghe uit  1579 worden
gememoreerd, de dag van „het besef dat we een land zijn van  allemaal
minderheden".

GEWONE MAN  En de gewone man? Die lijkt intussen volledig uit het vizier. Waar
het op  SP-bijeenkomsten en PvdA-congressen voorheen krioelde van doorsnee
Nederlanders  met een kleine beurs, zijn ze nu met een vergrootglas te zoeken.
Voormalig PvdA'er Monasch stelt dat elitair links hen heeft verdreven. Hij
wijst naar de hoger opgeleiden die de partijkaders zijn gaan domineren. Mensen
die van hun leven nooit in een volkswijk hebben gewoond, maar het wel voor het
zeggen kregen. „Hierdoor sterven die congressen tegenwoordig in politieke
correctheid", weet het afgesplitste Kamerlid, dat zich ergerde aan de ophef
rond de strafbaarstelling van illegaliteit en het kinderpardon. Ook bij zijn
partij ziet Kox (SP) dat „de beter opgeleide klasse dominant is  geworden." Maar
hij vindt dat het beeld van arbeiders in de politiek ook weer  niet
'geromantiseerd' moet worden. „In het algemeen zitten in de politiek geen
timmerlui en schilders. Dat is ook nooit zo geweest." Een voorbeeld van iemand
die zijn achterban wél begrijpt, is volgens  sociaaldemocraat Peper de
Amerikaanse president Donald Trump. Die doet  tenminste niet alsof politiek zeer
complex is, zegt hij. In tegenstelling tot  zijn partij, die volgens de
oud-burgemeester „te veel in de ivoren toren" zit.  „Ik ben geen fan van Trump,
maar hij snapt wel dat je niet tegen de kiezer kan  blijven zeggen dat alles nu
eenmaal heel ingewikkeld ligt. Die man kan  ontvlechten."  Peper wenst zijn
eigen leider Asscher 'het beste' in de verkiezingsstrijd. Maar  erg hoopvol
klinkt het niet als hij besluit: „Wie weet kan hij nog wat  presteren."

'Geen timmerlui in de politiek'

LOAD-DATE: 8 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              160 of 178 DOCUMENTS



                                  De Telegraaf

                           9 februari 2017 donderdag
                                 Gehele Oplage

GESPREK VAN DE DAG

SECTION: WATUZEGT; Blz. 015

LENGTH: 85 woorden


Lodewijk Asscher (PvdA) wil jaarlijks nog eens extra 100 miljoen uittrekken
voor mensen die moeilijk kunnen rondkomen. Ook de bijstandsuitkering en de
kinderbijslag moeten omhoog.

Waar wil hij die weghalen? Sjoukje de Graaf op Facebook

Nou, nou, 't kan niet op. Ze hebben zeker wat nodig? Mieke Mulder op Fb

Komt na de verkiezingen weer niets van terecht. Jo Quadvlieg op Fb

In de crisis was het harder nodig, toen hoorde je ze niet. Raymond Lam op Fb

En Jan Modaal kan het weer bekijken. Mike Mancevska op Fb

LOAD-DATE: 8 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              161 of 178 DOCUMENTS



                                  De Telegraaf

                            6 februari 2017 maandag
                                 Gehele Oplage

Modeweek spreekt zich uit

SECTION: VROUW; Blz. 012

LENGTH: 783 woorden


Ontwerpers kaarten misstanden aan

Mode is meer dan iets om aan te trekken, zo bleek wel weer tijdens de afgelopen
mannenmodeweken in de grote metropolen Milaan, Parijs en New York. Ontwerpers
spreken zich massaal uit tegen allerhande misstanden in de wereld zoals het
weigeren van vluchtelingen (Robert James), het toenemend terrorisme (The
Private Policy) en ook Donald Trump was een dankbaar onderwerp (Raf Simons,
Loewe).

Daarnaast was er ook ruimte voor vrolijke mode (Fendi), een terugblik naar de
jaren '70 (Prada, Fendi) en alledaagse silhouetten (Vetements). Wat kunnen we
komende herfst op straat verwachten? De broekspijpen zijn weer  wijder,
camouflageprint maakt zijn comeback evenals de bobbeltjesjas (puffer  jacket).
Verder zal de man het moeten hebben van de accessoire. Om nog  preciezer te
zijn: van de de voetbalshawl. Met dank aan new kid on the block Gosha
Rubchinskiy die de troepen ver vooruit  was en op 12 januari showde in
Kaliningrad, dat in de running is voor het WK in  2018. Logisch dus dat zijn
modellen in sportieve kledingstukken met  voetbalshawls de catwalk opgestuurd
werden. Hij zette een trend: Lanvin had een  voetbalshawl waarop 'Nothing'
stond. en Vetements bracht er een met knipogende  smileys.

Trends

De van oorsprong Georgische Demna Gvasalia staat niet alleen aan het roer van
het spaanse modehuis Balenciaga, maar leidt ook zijn eigen collectief
Vetements, dat naam maakt door collecties compleet los te koppelen van trends
en seizoenen. Zo kwam hij met een simpele capuchontrui, die binnen de kortste
keren uitverkocht was. Ook de patchwork spijkerbroek was gewild, net als het
kanariegele t-shirt met DHL logo. En zo was Vetements plotseling
verantwoordelijk voor het creëren van geheel nieuwe trends. Maar Demna Gvasalia
sloeg dit jaar een compleet nieuwe weg in en dat maakte de  Vetements show toch
weer verrassend. Niet zo zeer door de kleding (gothic  afgewisseld met witte
leggings en corduroy broeken uit opa's garderobe) als wel  door de modellen die
elkaar afwisselden. Op de catwalk verscheen een oudere  grijze dame, een grote
donkere kleerkast, een nietszeggende huismoeder, de  typische Amerikaanse
toerist, een verward omaatje. Hiermee laat Gvasalia zien  dat ze zich bij
Vetements niet beter voelen dan de gewone man.

Vuitton

In het jaar 2000 maakte het streetwearmerk Supreme skateboards met het beroemde
Louis Vuitton patroon erop. Binnen twee weken moesten alle decks uit de winkels
teruggeroepen worden, want anders zou Louis Vuitton ze voor de rechter slepen.
Dit maakte de spullen illegaal en ze werden daardoor juist nóg gewilder. In
plaats van een proces aan te spannen tegen Supreme, opteerde het Franse
modemerk voor een samenwerking. Zeventien jaar later, dat wel. Maar toch, het
neemt niet weg dat het een opvallende keuze was. Een keuze die zorgde voor de
grootste buzz tijdens de mannenmodeweek in Parijs. Het resultaat was een parade
van veel rood-wit (de huiskleuren van Supreme)  gemixt met het aloude monogram
van Louis Vuitton. Denk aan tassen, koffers,  rugzakken, crossybody bags,
buideltasjes (gedragen als handtas, over de  schouder) maar ook bomberjasjes,
T-shirts, overhemden en gympen.  Het wachten was op Raf Simons, de creatieve
baas van Calvin Klein die ook een  eigen label onder zijn eigen naam runt. Hij
showde zijn herencollectie voor het  eerst sinds eenentwintig jaar tijdens de
mannenmodeweek in New York, het  beduidend minder populaire broertje van de
modeweken in Parijs en Milaan. De New York Fashion Week voor heren is pas drie
jaar geleden opgezet en nooit  helemaal van de grond gekomen. Maar Simons was na
meer dan twintig jaar wel toe  aan een frisse start, zo verklaarde hij zijn
keuze. Laat New York nou ook het  hoofdkwartier van Calvin Klein zijn. Treft dat
even.  Simons kwam met een punkachtige collectie waarin zijn liefde voor New
York  expliciet naar voren kwam in de losse gebreide truien met I heart You en
de  Chinatown slogan Have a nice day. Maar de ontwerper toonde zich ook
geëngageerd: enkele stukken dienden als aanklacht tegen het kersverse 'regime'
van de Verenigde Staten. Zoals het T-shirt dat de zin Any way out of this
schreeuwde . 'Als je een stem hebt, moet je hem gebruiken. Je moet je uitspreken
tegen wat  er in dit land gebeurt,' licht de ontwerper toe. Het punk-element
sluit  naadloos aan op de tijdsgeest; punk was destijds immers ook een reactie
van  onvrede. Of Simons hiermee het bestaansrecht van de mannenmodeweek in New
York heeft  zeker gesteld, blijft gissen. Laten we het erop houden dat hij déze
editie in  elk geval 'gered' heeft. Nu hopen dat hij volgende keer weer voor New
York  kiest.

'Als je een stem hebt, gebruik die dan'

LOAD-DATE: 5 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              162 of 178 DOCUMENTS



                                  De Telegraaf

                            3 februari 2017 vrijdag
                                 Gehele Oplage

Burger nog dupe van de lage rente

SECTION: WATUZEGT; Blz. 014

LENGTH: 119 woorden


Brief van de dag

Onze economie bloeit en groeit. Dat is mooi, maar de burger wordt nog steeds
gedupeerd door een lage rentevergoeding op z'n spaartegoeden, terwijl inmiddels
de hypotheekrente wel weer stijgt.

Het is kassa voor de banken. En er sijpelt tussen de economische berichten  door
dat de spaarrente voorlopig niet gaat stijgen en zelfs nog verder zal  dalen.
Dat is toch niet meer uit te leggen aan de gewone burger met een spaarbuffer op
de bank.  Ik vrees dat wie we ook kiezen, de Tweede Kamer straks wederom gevuld
zal zijn  met handjesopstekers die als ze eenmaal op het pluche zitten niets
doen aan dit  onrecht.  Ik hoop dat de politiek dit nu eens wil aankaarten.
Louis Hofman,       Amsterdam

LOAD-DATE: 2 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              163 of 178 DOCUMENTS



                                  De Telegraaf

                            31 januari 2017 dinsdag
                                 Gehele Oplage

Muurvast op Schiphol

SECTION: BINNENLAND; Blz. 009

LENGTH: 654 woorden


Immigratiestop VS zorgt voor ontreddering onder reizigers

Nog maar een week in het zadel, zorgt de Amerikaanse president Trump dagelijks
voor rumoer. En voor verdriet bij gewone burgers overal ter wereld. Zo zit het
Iraanse echtpaar Eshaghi al dagenlang vast achter de douane op Schiphol,
dankzij de plotse immigratiestop uit zeven moslimlanden.

Trumps voorgenomen staatsbezoek aan Groot-Brittannië stuit op verzet van bijna
anderhalf miljoen Britten die een petitie tekenden tegen zijn komst. Met de
Duitse bondskanselier Merkel kreeg Trump al een aanvaring over de Geneefse
conventie en met de wereldwijde media leeft de kersverse president op voet van
oorlog.   Leven tussen hoop en vrees is niet voorbehouden aan de wereldleiders:
met de  immigratiestop komt het beleid van Trump voor gewone burgers dichterbij.
Zes  Iraniërs die al dagen rondhangen op Schiphol kunnen erover meepraten. Sinds
zaterdag hangen ze in de bankjes op de luchthaven. Ondanks een geldig visum
mogen ze de Verenigde Staten niet in. „Niemand weet wat we moeten doen, anders
dan rechtsomkeert maken en  terugvliegen naar Teheran. In de tussentijd wordt
niets voor ons geregeld",  zegt Pedram Eshaghi. Hij vloog vrijdag met zijn vrouw
Kobra vanuit Teheran naar  Amsterdam, om daar zaterdagochtend over te stappen op
een vlucht naar Detroit  voor een bezoek aan hun dochter die in Washington
werkt. „Het is vijf jaar  geleden dat ik haar voor het laatst zag", aldus een
verdrietige Pedram. Terwijl ze onderweg waren uit de Iraanse hoofdstad, sloot
Trump per direct de  landsgrenzen voor reizigers uit zeven moslimlanden,
waaronder Iran. „Ik had  alle papieren op orde, en ik had al een lang interview
achter de rug met de  Amerikaanse immigratie-ambtenaar die op Schiphol is
gestationeerd. Maar een uur  voor vertrek kregen we ineens te horen dat we niet
aan boord mochten."  Het verbod geldt niet alleen voor de Iraniërs, maar ook
voor reizigers uit  Irak, Jemen, Libië, Syrië, Soedan en Somalië. Op Schiphol
leidde dat er de  afgelopen dagen toe dat enkele tientallen passagiers niet aan
boord van een  vlucht naar de Verenigde Staten mochten. Op deze manier wil Trump
de  terreurdreiging van radicale moslims verlagen. De plotselinge ommezwaai in
het beleid is voor de familie Eshaghi een grote  domper, ook financieel. „De
tickets kostten per persoon ruim 800 euro." Daarom  wachtte het stel de
ontwikkelingen in de Verenigde Staten even af op de  Amsterdamse luchthaven. „We
stonden op het punt om gebruik te maken van het  aanbod van KLM om ons terug te
vliegen naar Teheran, toen uit Amerika nieuws  kwam dat rechters het
presidentieel decreet verwierpen. Daarom hebben we  gewacht." Hoewel de
maatregelen snel daarna iets werden versoepeld, zitten de Iraniërs  nog steeds
vast in het winkelgebied tussen gate en douane. Dochter Nasrin  schakelde in
haar thuisstad Washington de hulp van een advocaat in, maar ook  dat hielp tot
nu toe niets. „Mensen met geldige papieren zouden alsnog mogen  doorvliegen,
maar de vliegmaatschappij en de immigratie-officieren werken niet  mee", klaagt
zij.  Na ruim vijftig uur zitten, ronddolen en op de harde bankjes proberen te
slapen  in de transitzone achter de douane, ziet het er toch slecht uit voor de
zes.  „Daarom hebben we nu toch maar ingetekend voor de KLM-vlucht van dinsdag
terug  naar Teheran. Dat betekent nog een dag hangen hier, maar het is niet
anders." KLM zegt de gestrande reizigers een tegoedbon te hebben aangeboden ter
waarde  van de vluchten die ze niet konden maken. Maar, vertelt Pedram Eshagi:
„We  hebben niks gekregen. Er kon nog geen kopje koffie van af." Nadat deze
krant hierover bij KLM aan de bel trekt, wordt het zestal alsnog  opgespoord, en
voorzien van een maaltijd en bonnen voor een natje en een  droogje en de
mogelijkheid te douchen. „We hebben ze pas net kunnen traceren",  is het excuus
van de luchtvaartmaatschappij.

Vijftig uren van zitten en dolen

LOAD-DATE: 30 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              164 of 178 DOCUMENTS



                                  De Telegraaf

                            27 januari 2017 vrijdag
                                 Gehele Oplage

Rutte is geen Wilders 'light'

SECTION: BINNENLAND; Blz. 011

LENGTH: 906 woorden


Zo sla je de krant open voor nieuws en analyse, zo tref je een paginagrote
brief van de premier. 'Hoe komt het toch dat we als land zo welvarend zijn,
maar sommige mensen zich zo armzalig gedragen?', vraagt hij. Na deze valse
tegenstelling (welvaart sluit asociaal gedrag niet uit) volgt er een knullige
moraalpreek.

Ongeloofwaardig. De afzender leidde immers twee kabinetten waarop  veel van de
kritiek die hij nu op burgers heeft van toepassing is. 'Doe normaal  of ga weg,'
verordonneert Rutte nadat hij een aantal misstanden opsomt.  Datzelfde roepen
critici hem al jaren toe: de snoeiharde bezuinigingspolitiek  trof immers velen
akelig en soms mensonterend. Terwijl ik dit opschrijf, voert  de Kamer een debat
over minister Van der Steur die feiten verdoezelde. En zo  kun je via politiek
en bestuur volop abnormaliteit oogsten: leugens, bedrog,  doofpotten. Het 'wij
mogen niet' en 'wij moeten' in Ruttes brief klinkt dan ook  hol. Er is geen
'wij' in deze brief die enkel burgers aanspreekt op wangedrag  en die níet rept
van bestuurlijk onfatsoen, fraude, corruptie, diefstal en
belangenverstrengeling, van aan tientallen nevenfuncties verdienende
commissarissen en toezichthouders die hun werk niet doen. Daarover zou de
premier moeten fulmineren, daar wordt het slechte voorbeeld gegeven aan de
maatschappij.  Tegenover Ruttes deugdelijke 'wij' staan mensen die de boel
verzieken.  Vermoedelijk zijn dat 'ongewone' Nederlanders, want de premier rept
van  gedupeerde 'gewone Nederlanders'. Deze polariserende fout maakte hij ook
vorig  jaar oktober, toen hij zijn 'Plan Rutte' via het VVD-verkiezingsprogramma
lanceerde. Daarin maakte hij onderscheid tussen mensen waarop je een
samenleving kon bouwen en de rest: de pessimisten, de klagers, mensen die alles
van de staat verwachten en roepers vanaf de zijlijn. Met hen kon hij niets,
dorst de premier te zeggen. Dit land was er voor 'koppige optimisten'.
Ondoordachte uitspraken. Alsof burgers zich eerst aan de premier moeten
conformeren om volwaardig te zijn. Anders zijn ze ongeschikt voor dit 'gave'
land. Maar Nederland is een democratische rechtstaat waarin voor iedereen plek
is, optimist of pessimist, harde werker of lapzwans, zwijger of roeptoeter.
Kwalijk dat de premier een deel van de bevolking nutteloos verklaarde voor zijn
optimismeproject.  Ook in zijn brief schuwt hij de confrontatie niet, zij het
een andere. Daarin  hekelt hij allochtonen die niet integreren, overigens zonder
ze als allochtoon  te benoemen. Hun gedrag bezorgt hem onbehagen: 'Ik begrijp
heel goed dat mensen  denken: als je ons land zo fundamenteel afwijst, heb ik
liever dat je weggaat.  Dat gevoel heb ik namelijk ook.' Rutte tapt uit het
repertoire van Wilders,  luidt nu de aanzwellende kritiek. Maar dat is een
dooddoener. Wel is het zo dat  een premier moet oppassen met uitspraken die
suggereren dat mensen die zich  niet aanpassen aan iets vaags als 'normaal doen'
het land moeten verlaten.  Toch is het onbehagen dat Rutte schetst begrijpelijk.
Het Westen was de  afgelopen decennia een gulle, gastvrije ontvanger van
nieuwkomers. Bij de  vrijheid die we hier koesteren hoort ook de acceptatie van
diametraal  verschillende opvattingen over de samenleving. Dat neemt niet weg
dat je, zeker  als de samenleving schade oploopt door geweld en vijandigheid, de
vraag kunt  stellen hoe het zover gekomen is dat mensen die Nederland haten,
hier willen  blijven en hun afkeer uitventen. Zeker als ze nauwe banden met hun
geboorteland  hebben, is de vraag waarom de verhuizing uitblijft legitiem. Wat
willen ze hier  bereiken met hun afkeer? Jammer dat Rutte nalaat vragen over het
thuisgevoel en  vervreemding te stellen aan autochtonen die Poetin vereren en
het liefst een  antidemocraat in het torentje zien. De wens om korte metten te
maken met de  liberale democratie is niet meer voorbehouden aan
sharia-liefhebbers of een  verweesde communist.  Hoe het zover gekomen is dat de
beste samenlevingsvorm zoveel destructiedrift  oproept, bij vijanden die ook
voor een leven elders kunnen kiezen, is een  cruciale vraag over het culturele
klimaat in Europa. Rutte stelde die in een  knullige brief. Maar dat maakt hem
nog geen 'Wilders light'. Anders dan Wilders  benadrukt Rutte dat het
discrimineren of uitzetten van mensen geen oplossing  is. Daar hebben zijn
critici overheen gelezen. Waar Wilders denkt dat slechts  een verbod op de islam
het land kan redden, zet Rutte een drammend optimisme in  dat doet denken aan
het socialistische arbeidsethos. Met z'n allen de schouders  eronder, positief
vooruitkijken, we hebben het goed en we bouwen voort, onder  leiding van onze
goedlachse kameraad. Wilders leeft in een lagelandenkalifaat,  dat hij terug wil
veroveren voor de Nederlanders, Rutte deelt roze brillen uit  voor zijn Utopia
van hardwerkende optimisten. Terwijl Wilders het kwaad wil  uitdrijven, hoopt
Rutte in iedereen een hups positivisme aan te wakkeren - met  een broddelbrief.
Waar Wilders polariseert, ziet Rutte alle verdeeldheid  wegsmelten als iedereen
'normaal doet'. Daarmee hangt hij hetzelfde  multiculturele maakbaarheidsgeloof
aan als zijn critici die hem onterecht  Wilderiaanse onverzoenlijkheid
verwijten.  Als Ruttes brief iets aantoont, dan is dat hoe groot en verblindend
de angst  voor Wilders is: men ziet niet meer dat Rutte niet dichtbij, maar
kritisch pal  tegenover de PVV staat.

Het onbehagen van Rutte is wel begrijpelijk

LOAD-DATE: 26 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              165 of 178 DOCUMENTS



                                  De Telegraaf

                           26 januari 2017 donderdag
                                 Gehele Oplage

Ons land scoort met mode

BYLINE: Kim Querfurth

SECTION: BINNENLAND; Blz. 013

LENGTH: 445 woorden


Jong talent showt in Amsterdam

door  Kim Querfurth

Amsterdam -  Mode is populairder dan ooit in Nederland. Vanaf vandaag staat
Amsterdam weer een week lang in het teken van de FashionWeek, die twee keer per
jaar in ons kleine landje georganiseerd wordt. We pakken het weliswaar kleiner
aan dan in Milaan, Parijs, Londen en New York, maar we scoren groots.

Niet voor niets heeft Nederland als enig Europees land zoveel gerenommeerde
mode-opleidingen waar ook buitenlandse studenten op afkomen. En bij elk
Europees modemerk is wel een Nederlander vertegenwoordigd in het designteam.
Trots kunnen we uiteraard ook zijn op de modehelden die Nederland heeft
voortgebracht zoals Viktor en Rolf, Fong Leng en Frans Molenaar.  Er zijn volop
ex-FashionWeekdeelnemers die nog steeds scoren in modeland zoals  Tony Cohen,
Claes Iversen, Spijkers en Spijkers en Bas Kosters. Ook de normale  burger gaat
graag mee in de modehype, want voor de 26e editie die vandaag van  start gaat,
zijn drie keer zoveel kaarten verkocht als vorig jaar.

Creatief directeur van de FashionWeek Iris Ruisch is meer dan tevreden: „We
blijven een springplank bieden voor jong modetalent en die kickstartfunctie
spreekt blijkbaar aan. Dit jaar is er weer volop nieuwe aanwas en ook enigszins
gevestigde namen van voorgaande jaren zien we terug. Zij hebben zich vastgelegd
voor drie edities en zijn intussen al een stapje verder in hun modecarrière. Ze
begonnen in het Transformatorhuis met een kleine show en nu showen ze in de
grote Gashouderhal, dat noemen we dus met enige trots ons groeimodel. Van deze
drie upcoming talenten Tess van Zalinge, Alexandra Frida en Anbasja Blanken
wordt nu al veel verwacht voor de toekomst."

Tijdelijk succes

Wie weet ligt voor hen straks een glanzende carrière in het verschiet zoals hun
voorgangers Iris van Herpen, Jan Taminiau, Bas Kosters en Tessa Koops die ooit
ook op de Fashion Week als nieuwkomers showden. „Desondanks zijn er net als bij
Idols en The voice of Holland ook veel talenten die tijdelijk scoren en waar we
na een paar jaar helaas niets meer van horen."

Er is voor elk wat wils op de FashionWeek. Zo wordt er een modetijdschrift
(Refuse) op de catwalk gelanceerd. Tijdens de openingsshow bundelen de
veelbelovende designers Diek Pothoven en Luuk Kuijf hun krachten onder de naam
Martan. De show is via een livestream te volgen op de website van de
FashionWeek.  Dat mode best een beetje luchtig mag zijn, doet de deelname van
Disney's Beauty  & the Beast Fashion Collaboration van een zestal designers
vermoeden. Naar  alle waarschijnlijkheid pakken zij flink uit met jurken waarin
iedereen zich  even een Disneyprinses kan wanen.

LOAD-DATE: 25 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              166 of 178 DOCUMENTS



                                  De Telegraaf

                            25 januari 2017 woensdag
                                 Gehele Oplage

Advertentie

BYLINE: Marcel Peereboom Voller

SECTION: BINNENLAND; Blz. 005

LENGTH: 490 woorden


Kringen


Staan we er weer mooi op in het buitenland! Van Beijing tot Toronto, van
Berlijn tot Parijs: de hele wereld heeft meegekregen hoe onze premier Mark
Rutte maandag in een paginagrote advertentie in alle landelijke dagbladen zijn
oproep tot fatsoen deed. Een oproep tot fatsoen en een boodschap van 'doe
normaal of ga weg' die, volgens vrijwel alle buitenlandse media, een
doorzichtige poging is om in de aanloop naar de verkiezingen stemmen bij de PVV
weg te lokken.

Had de tekst van die advertentie nog even door iemand laten scheren! Les één
voor iedere copywriter. Als je er zelf al een paar uur over gebogen zit, zie je
vaak niet meer of de boodschap helder is, of er gekke dingen in staan, fouten
en of gevoeligheden...  Een vers paar ogen doet dan wonderen. Even iemand er met
de rode pen doorheen  laten gaan.  Maar ja, wie vraag je voor zo'n klus? Wie
stuur je dat e-mailtje?  Wacht 'ns even... Binnen de VVD is één man heel goed in
het scheren van teksten en dat is de  minister van Veiligheid en Justitie, Ard
van der Steur. Corrigeren zit hem in  't bloed, zo bleek toen in Nieuwsuur werd
onthuld dat hij in antwoorden op  Kamervragen over de beruchte bonnetjesaffaire
vakkundig had geschrapt.  Hè, wat dom dat Mark niet aan Van der Steur heeft
gedacht!  Ard had natuurlijk met alle plezier de passages gecursiveerd waarover
de  minister-president zich in zijn tekst nog even had moeten buigen.  Dat had
er dan ongeveer zo uitgezien: „Aan alle Nederlanders, er is iets aan de hand met
ons land. We voelen een  groeiend ongemak wanneer mensen onze vrijheid
misbruiken om hier de boel te  verstieren, terwijl ze juist naar ons land zijn
gekomen voor die  vrijheid." (Mark, deze passage roept veel vragen op!)  „Mensen
die zich niet willen aanpassen, (Ai! Dit is zeer riskant) mensen die  homo's
lastigvallen, vrouwen in korte rokjes uitjouwen of gewone Nederlanders  uitmaken
voor racisten." (Mark, je vergeet dat blonde vrouwen hun haar niet  meer durven
laten zien op straat. Even toevoegen).  „Ik begrijp heel goed dat mensen denken:
als je ons land zo fundamenteel  afwijst, heb ik liever dat je weggaat. (Nodigt
onnodig uit tot discussie.  Weghalen!) Dat gevoel heb ik namelijk ook. Doe
normaal of ga weg." (Dit levert  gedonder op Mark. Aanpassen!) „In Nederland is
het normaal dat je elkaar de hand schudt. Het is normaal dat  je van
hulpverleners afblijft. Laten we duidelijk blijven maken wat hier  normaal is en
wat niet." (Mark, je gebruikt te vaak het woordje normaal. Niet  vergeten weg te
halen!) „Laten we samenwerken om dit land nóg beter te maken.  Want echt, we
zijn een ontzettend gaaf land. (Zeer kwetsbaar dit). Ik zou  nergens anders
willen wonen." (Dit komt als een boemerang terug! Zo niet  zeggen!)  „U wel?"
(Laatste twee woorden kan ik mee leven. Ik zie je wanneer ik in de Kamer ter
verantwoording word geroepen. Alweer, haha! Ik reken op je steun. Groet, Ard.)

Had Mark maar  aan Ard gedacht

LOAD-DATE: 24 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              167 of 178 DOCUMENTS



                                  De Telegraaf

                            25 januari 2017 woensdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1126 woorden


BRIEVEN

Makkelijk

Iedereen kan Rutte nu de schuld gaan geven van de misstanden in dit land, maar
voor het gemak vergeten we even dat wij, het volk, deze regering hebben
gekozen. Als ze niet naar behoren hun werk doen, waar blijven dan die
Nederlanders om ze op de vingers te tikken? We ageren alleen vanuit onze luie
stoel. Lekker makkelijk!  Sophie van Dijk

Spreekwoord

Voor de advertentie van Rutte bestaat een oud Nederlands spreekwoord: Als de
vos de passie preekt, boer pas op je kippen.   N. van den Heuvel,     Wageningen

Negatief

Tjonge, wat een boel negatieve en defensieve reacties op de brief van Rutte
over een 'doodnormaal' onderwerp. Vooral de 'jij-bak' viert hoogtij: 'Zorg jij
eerst maar eens dat je eigen beleid op orde is'. Zo lust ik er nog wel een
paar: 'Zolang de politie geen boeven vangt, rij ik gewoon te hard en door
rood'.  De kern van het probleem: mensen, die het abnormale zo normaal zijn
gaan vinden, dat ze niet eens meer weten wat normaal is en wat niet. Met als
gevolg, dat ze hun kinderen, familie, vrienden, etc. ook niet meer (kunnen of
willen) corrigeren.  J. van Tets,     Hilversum

Tekort

Een groot artikel in De Telegraaf over een tekort aan duurdere huurwoningen
(Tel. 24/1). Maar dat tekort bestaat al sinds ik mij kan heugen; dertig jaar
geleden huurde ik als hoogopgeleide 26-jarige mijn eerste woning (omgerekend)
precies even duur als nu. Ook toen kreeg ik geen hypotheek en de rente was toen
ruim 9 procent. Er is in de tussentijd veel gebouwd maar de bevolking is ook
enorm gegroeid. Verder concentreert het tekort zich rond de grote steden. In
Almere en Lelystad kun je nog betrekkelijk probleemloos huren of kopen. Maar
wie perse in het centrum wil wonen die betaalt altijd de hoofdprijs.   R.M.
Duijne, Almere

Pleidooi

In haar column (Tel. 23/1) schreef Annemarie van Gaal over de zeer naar binnen
gekeerde toezichthouder die te weinig aandacht had geschonken aan het
functioneren van deurwaarders en klachten over het incassobureau BSR. Het
versterkte het beeld dat er niemand was die het geheel overzag, en wat nog
erger was, niemand had oog voor diegene waar het uiteindelijk om draaide,
namelijk de consument. Hopelijk heeft mevr. Van Gaal haar pleidooi ook naar
leden van het parlement gestuurd, want deze hebben als taak de minister op
tekortkomingen te wijzen.  Ger Lemmens, Valkenburg

Enkelboeien

Een vuurwapengevaarlijke gevangene met handboeien om ontsnapt tijdens een
bezoek aan een ziekenhuis. Nog los van de vraag of de begeleiding haar werk
goed deed, is het misschien verstandig om net als in andere landen geen
handboeien maar enkelkettingen te gebruiken. Dan is het uit de pas lopen van
dit soort figuren einde oefening.  R. Diepen, Breda

Stagnatie

Op 11 december 2010 schreef ik een stukje voor de WUZ-pagina met de titel
'Logica'. De inhoud - over de stagnatie op de huurmarkt - was dit: Jan Modaal
krijgt minder hypotheek, hij verdient te weinig. En Jan Modaal kan geen
behoorlijk huis huren, hij verdient te veel. En ik: Ik kan mijn huis niet kwijt
omdat er vanwege bovenstaande regels geen doorstroom is van starterswoningen
naar de wat duurdere huizen en dus alles stagneert. Wat is de logica hiervan?
Moraal van dit verhaal: er is jaren later niets veranderd.   J.M. Blackie Klijn,
Kaatsheuvel

Reizen

Er is genoeg woonruimte beschikbaar in Nederland, alleen moet men dan verder
reizen van huis naar het werk en vice versa. Maar ja, voor velen is soms 5
minuten reizen al te veel. Nederlanders moeten eens ophouden met klagen.  Rob
Broedelet

Trump

Trump verwerpt het TTIP handelsakkoord. Daarmee legt hij de macht van
internationale bedrijven aan banden. Het zijn deze bedrijven die voor verlies
van werk zorgen en ook profiteren van gunstige belastingafspraken. In de EU is
er een handelsakkoord dat ervoor zorgt dat er 30.000 Nederlandse chauffeurs
werkloos thuis zitten. Dat moet ook van tafel!  Bert Osendarp, Herten

Accijns

Het is betutteling van het RIVM om accijns te willen heffen op vlees. Maar het
is volgens mij ook een slinkse manier om de schatkist te spekken. Daar zijn de
laagstbetaalden en de gepensioneerden waarvan het pensioen niet wordt
geïndexeerd de dupe van.   Geesje Visser

Zzp'ers

Minister Dijsselbloem maakt zich druk om 70.000 banen die volgens hem op het
spel staan wanneer Nederland meedoet aan de Europese aanpak van
belastingontwijking door met name Amerikaanse bedrijven. Maar de 1 miljoen
zzp'ers die door het kabinetsbeleid in de kou zijn gezet kunnen barsten.   Fred
van der Landen,   Winkel

Asscher

Net als bij de Wet Werk en Zekerheid is ook het inburgeringsbeleid van Lodewijk
Asscher nou niet bepaald een succes. Ik weet niet op basis van welke aannames
de PvdA-leden tot hun keuze van Asscher als partijleider zijn gekomen, maar dat
kan toch niet zijn vanwege zijn prestaties als minister van Sociale Zaken en
Werkgelegenheid.  Jan Pronk, Beverwijk

Suiker

Consumentenbond-medewerkster Babs van der Staak laat weten dat supermarkten nog
steeds brood verkopen waar te veel zout in zit. Maar mensen kunnen ook zoutloos
brood kopen bij warme bakkers in elke plaats. Veel erger is het in mijn ogen
dat er zoveel suiker zit in ingeblikte groenten en in glazen potten bij
supermarkten. Nota bene in groenten, die je zelf nooit met suiker kookt of
bereidt. En dat terwijl er zo veel voor obesitas en andere gezondheidsgevaren
wordt gewaarschuwd.    A. Beek, Barneveld

Brussel

Het onvermogen van dit kabinet tot een plan van aanpak te komen om illegale
asielzoekers uit te zetten, heeft ook te maken met de asiel- en
advocatenindustrie en de Brusselse asielmachinerie. Die frustreren de aanpak
ervan in ons land.    H. Haak,   Winschoten

Verrassing

Bij deze zou ik graag Rutte en zijn kabinet willen bedanken voor de verrassing
op mijn loonstrook van januari. Na enige minuten happend naar adem, drong het
tot mij door dat het ging om het gigantische bedrag van 1,50 euro. Dat was nog
eens een leuke binnenkomer na sinds 2012 al 20 procent ingeleverd te hebben.
Het eerste wat ik nu ga doen is een vakantie boeken en wel naar Nergenshuizen.
J.V. ten Haaf sr.,     Soest

Van Agt

De uitlatingen van de heer Van Agt, ('We zijn een land van schreeuwers
geworden') zijn niet de moeite waard om op te reageren. De tijden zijn
veranderd. Het volk slikt niet alles meer van de politiek. De Van Agt-elites
hebben nergens last van.   H. v. Daalen

DWDD

Bij DWDD was een discussie over of het Journaal alleen feiten moet weergeven of
ook een mening mag meegeven. Natuurlijk moeten zij alleen feiten weergeven, er
zijn al opinieprogramma's genoeg. Maar daarmee is het Journaal nog verre van
objectief. De keuze van wat wel en wat niet weer te geven is minstens zo
belangrijk.     M. Tromp,   Amsterdam

LOAD-DATE: 24 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              168 of 178 DOCUMENTS



                                  De Telegraaf

                            23 januari 2017 maandag
                                 Gehele Oplage

Huurcrisis voor middeninkomens

BYLINE: Van onze verslaggevers

SECTION: BINNENLAND; Blz. 001

LENGTH: 157 woorden


Planbureau adviseert minister Blok ommezwaai

Van onze verslaggevers

Den Haag -  De roep om meer huurwoningen voor mensen met een modaal inkomen
zwelt aan.

Het Planbureau voor de Leefomgeving presenteert vandaag een pakket met
vernieuwende ideeën aan minister Blok (Wonen).  Door strengere regels voor
gesubsidieerde huurhuizen, hogere drempels voor  hypotheken en de verwachte
bevolkingsgroei wordt het voor hardwerkende  Nederlanders met een lager
middeninkomen schier onmogelijk om onderdak te  vinden, waarschuwt het
Planbureau. Vooral starters, zoals huurders die willen  kopen, dreigen langzaam
in de knel te komen op de woningmarkt.  De Tweede Kamer slaat al langer alarm
over de groep die tussen wal en schip  valt. Minister Blok gaat als eerste stap
wethouders de mogelijkheid geven om  ook voor de groep middeninkomens speciale
gebieden aan te wijzen waar  huurwoningen moeten komen. Dit gebeurt nu al in de
sociale huursector.

LOAD-DATE: 22 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              169 of 178 DOCUMENTS



                                  De Telegraaf

                            23 januari 2017 maandag
                                 Gehele Oplage

Jan Modaal komt lastig onder dak

BYLINE: Alexander Bakker

SECTION: BINNENLAND; Blz. 004

LENGTH: 417 woorden


Vraag naar huurhuizen in vrije sector neemt toe

door  Alexander Bakker

Den Haag -  Er dreigt een drastisch tekort aan huurwoningen voor
middeninkomens. Het Planbureau voor de Leefomgeving (PLB), een belangrijke
adviseur van het kabinet, komt daarom vandaag met ideeën om het roer radicaal
om te gooien. Zelfs de verkoop van sociale huurhuizen komt ter sprake.

De overheid helpt lage inkomens met gesubsidieerde sociale huurwoningen en
huizenbezitters krijgen steun via de hypotheekrenteaftrek. Maar voor huurders
die te veel verdienen voor een sociale huurwoning en geen huis kunnen kopen
door strengere regels en stijgende prijzen, is weinig geregeld.  Dat gaat om een
aanzienlijk aantal mensen: in Nederland hebben circa 1,5  miljoen mensen een
middeninkomen, van wie ongeveer een derde deel huurt.  Tot 2040 neemt het totaal
aantal Nederlandse huishoudens met een miljoen toe.  Naar verwachting van het
PBL neemt zal daarmee ook de vraag naar huurwoningen  voor middeninkomens
stijgen. Dit des temeer omdat strengere hypotheekregels het  lastiger maken om
te kopen. Naast bouwen zijn er volgens woningmarktonderzoeker Martijn Eskinasi
van het  PBL meer mogelijkheden om snel aan die toenemende vraag te
beantwoorden. Hij  presenteert de ideeën vandaag aan minister Blok (Wonen). „We
moeten echt aan de bak", stelt Eskinasi. „Een radicale optie is om sociale
huurwoningen van corporaties te verkopen aan particuliere investeerders.
Honderdduizenden van deze woningen zijn geschikt voor de verhuur aan
middeninkomens."  De onderzoeker merkt daarbij op dat er dan wel weer sociale
huurwoningen  bijgebouwd moeten worden: „Dat kan met de opbrengsten van de
verkoop." Huurwoningen voor middeninkomens beginnen bij 710 euro per maand. Voor
huizen  onder dit bedrag gelden allerlei overheidsregels; zowel bij particuliere
verhuurders als bij corporaties. Eskinasi denkt ook aan flexibele huurhuizen.
Als de nood hoog is, kunnen ze worden ingezet voor middeninkomens, maar als een
gemeente juist meer mensen heeft met een kleinere portemonnee kunnen ze
'sociaal' worden verhuurd. „Het nadeel is wel dat de staatssteun vervalt." Een
ander idee dat de minister van Wonen krijgt voorgeschoteld, is een nieuwe
samenwerkingsvorm waarbij woningcorporaties in een apart bedrijf in zee gaan
met beleggers. „Gemeenten kunnen via de corporaties sturen op meer huizen voor
middeninkomens en er stroomt meer geld binnen om te kunnen bouwen", legt
Eskinasi uit.

'Het roer moet radicaal om op woningmarkt'

LOAD-DATE: 22 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              170 of 178 DOCUMENTS



                                  De Telegraaf

                            21 januari 2017 zaterdag
                                 Gehele Oplage

'Ons belastingstelsel vergroot de kloof'

SECTION: FINANCIEEL; Blz. 038

LENGTH: 1226 woorden


Oud-politiek adviseur en emeritus hoogleraar waarschuwen voor 'revolte' als
belastingherziening uitblijft

Er is iets fundamenteel mis met ons belastingstelsel. Het vergroot
maatschappelijke tegenstellingen en is zo complex geworden dat niemand de
regels nog snapt. Na jaren van achterstallig onderhoud is een renovatie
broodnodig. Daarover zijn fiscalisten Michiel Spanjers (38) en Leo Stevens (72)
het eens. Ze hebben hun hoop gevestigd op een volgend kabinet want het huidige
had „een blinde vlek voor de fiscaliteit".

Ze kwamen niet toevallig allebei in de aanloop naar de verkiezingen met een
boek dat als een gratis probleemanalyse én stappenplan voor verbetering leest.
Spanjers, die enkele jaren zelf meeliep op het hoogste politieke niveau als
adviseur van achtereenvolgens staatssecretaris en minister De Jager (Financiën,
CDA) en Stevens, al decennia een gerespecteerd wetenschapper en betrokken bij
de laatste stelselwijziging in 2001, doen een appèl aan een nieuwe club
politici. Maar niet geheel eenstemmig: "Wat jij wil is niet realistisch."

Uit het boek van Spanjers spreekt moedeloosheid. Het lijkt haast onmogelijk om
te vereenvoudigen. Is er nog wel hoop voor het belastingstelsel?

Spanjers: ,,Zeker wel, het is niet negatief bedoeld maar het zijn wel
vastgesleten patronen. Dus het moet over een andere boeg. Ik heb me minder op
de inhoud gericht en meer op het proces daaromheen en dan zie je dat het
belastingstelsel een soort flipperkast is geworden. Met wijziging over
wijziging. Elk jaar weer opnieuw. En dat gaat dan met een snelheid. Daar ageer
ik tegen. Misschien moeten we er gewoon mee stoppen. Eén keer in de vijf jaar
is mooi genoeg.'' Stevens: ,,Maar dat is niet realistisch. Want politici hebben
te maken met  steeds wisselende maatschappelijke omstandigheden. En dat heeft
allemaal een  fiscale dimensie, dus je zult daar ook politiek op moeten
reageren.'' Spanjers: ,,Of niet, Leo. Want die fiscale dimensie is er omdat het
belastingstelsel veel te politiek is geworden met ruimte voor al die hobbytjes
van politici. We moeten het stelsel juist depolitiseren."   Stevens: ,,Wat je
zegt is tegenstrijdig. Namelijk dat politici bereid moeten  zijn om iets te
depolitiseren. Maar je hoopt dat de politieke bestuurders wat  prudenter zijn.
Dat zij proberen het parlement zo ver te krijgen dat ze  meedenken op de lange
termijn."

Waarom lukte dat, bij de laatste stelselwijziging, inmiddels 16 jaar geleden,
wel?

Stevens: „Het was vooral een kwestie van persoonlijke chemie. Zalm (VVD, red.)
en Vermeend (PvdA. red.) zaten in het centrum van de politieke macht en ze
snapten inhoudelijk waar het over ging. Die herziening hebben ze vóór de
verkiezingen in een verkenningsnotitie uitgedacht. Toen bleek dat dit voldoende
draagvlak had, werd het de inzet voor het volgende kabinet."

Dat klinkt een beetje technocratisch, al voor de verkiezingen met een plan
komen.

Spanjers: „Het was het tweede kabinet Paars hè. Ze bouwden voort op hun eigen
bouwstenen en konden het zo door het parlement loodsen. Het speelveld is nu
veel dynamischer en dat is moeilijker. Dit kabinet is pas vier jaar bezig en
had geen meerderheid in de Senaat."

Maar was er ook minder belangstelling voor de fiscaliteit?

Beiden volmondig: „Ja." Stevens: „Het is kennelijk bij de formatie ook niet
uitgedebatteerd. Dat zag je  na een paar dagen al met het probleem over de
zorgpremie. Er was onvoldoende  besef hoe het stelsel in elkaar stak." Spanjers:
,,Het jammere daarbij is dat stelsel hierdoor onnodig veel  ingewikkelder is
geworden. Dat je tarieven wilt verhogen, moet jij weten maar  dat je dat
vervolgens versleuteld in kortingen?"

Wat is het probleem dan?

Stevens: „Met die inkomensafhankelijke heffingskortingen hebben ze eigenlijk de
kiezer belazerd." Spanjers: „En je kunt het heel moeilijk nog terugdraaien. Dat
kost je serieus  veel geld, want eigenlijk heb je een best wel een serieuze
tariefsverhoging  doorgevoerd voor middeninkomens. Als je die zichtbaar maakt
dan lijkt het alsof  je zelf de tarieven verhoogt. Dus dat is nog wel een
serieuze kluif. Ook de  uitvoering heeft daar heel veel last van gehad."

En niemand begrijpt het nog.

Stevens: „Ja dat is de droeve constatering; er zijn grenzen overschreden. Bij
brede lagen van de bevolking leeft het gevoel dat de politiek niet te
vertrouwen is. En diezelfde politiek klaagt daar over. Maar dat heb je zelf
voor een heel groot gedeelte gecreëerd. Dat is het pijnlijke.'' Spanjers: „Als
je een tarief al niet meer kunt uitleggen dan raken mensen  vervreemd van het
hele stelsel. Die opvatting deel ik wel."

Is er op de arbeidsmarkt nog wel iets te doen aan de zzp-problematiek?

Stevens: „Er wordt tot nu toe alleen maar gepraat over uiterlijke symptomen en
niet over de kern van de problematiek. We zullen gewoon de heel vervelende stap
voorzichtig moeten zetten: minder ondernemersfaciliteiten voor de zzp'er maar
dan ook minder sociale lasten die verbonden zijn aan de dienstbetrekking. Dat
is de enige oplossingsrichting, vind ik.'' Spanjers: „De oplossing zit 'm in het
afschaffen van de werkgeverspremies. Niet  dat ik de werknemersverzekeringen wil
afschaffen, maar de kosten daarvan kun je  ook met andere heffingen dekken. Je
hoort daar niemand over, waarschijnlijk  omdat sociale partners dat zullen
blokkeren. Het lijkt me sterk dat er echt  iets moois zal verschijnen dat het
verschil tussen werknemers en zzp'ers  verkleint. Daar heb ik althans nog niets
van gezien in verkiezingsprogramma's  of in werkgroepen."

Want zo'n plan had er eigenlijk nu al moeten liggen?

Beiden volmondig: „Ja."

Stevens concludeert in zijn boek dat de kloof waar iedereen nu over praat mede
is veroorzaakt door het belastingstelsel. Zijn jullie het daarover eens?

Stevens: „Kloof is misschien een groot woord, maar je ziet hoe de
tegenstellingen op de woningmarkt, tussen huurders en eigen woningbezitters,
zijn vergroot.'' Spanjers vult aan: „En de tegenstelling tussen tweeverdieners
en éénverdieners, zelfstandigen en werknemers, kleine ondernemingen en grote
ondernemingen." Stevens: „Juist, en vermogenden en niet-vermogenden. Er zijn op
zoveel punten  discrepanties in het stelsel gebouwd. Het is uit de hand aan het
lopen. En dat  roept natuurlijk verzet op. Kijk naar de crisisheffing of de
vermogensrendementsheffing. Het is voor het eerst in mijn herinnering dat men
zo massaal naar de rechter stapt." Spanjers: „Maar gaan die zaken niet een
beetje voorbij aan de gewone man? Ik  denk dat dit eerder een actievere houding
van professionals is die elke  mogelijkheid aangrijpen om tegen het stelsel te
ageren. De kloof zie ik meer  bij hoge belastingen op inkomens van EUR 20 á
30.000, mensen die nauwelijks  iets over houden op het moment dat ze extra gaan
werken. Of waarom hoeft iemand  die uit het buitenland komt 30% minder te
betalen dan ik? Als daar nu hele  moverende reden voor zijn á la. Maar de
expatregeling is verworden tot een  oneigenlijke concurrentieregeling met
binnenlandse werknemers. "

Kan zo'n heffing het gevoel bij mensen versterken dat ze de verliezers van de
globalisering zijn?

Stevens: „Beleidsmakers denken dat je met zulke maatregelen de welvaart
verhoogt, maar, als dat al het geval is, dan is het gevolg wel dat steeds meer
groepen in de maatschappij zullen denken: anderen profiteren hiervan maar ik
niet."

LOAD-DATE: 20 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              171 of 178 DOCUMENTS



                                  De Telegraaf

                            20 januari 2017 vrijdag
                                 Gehele Oplage

Lange neus naar gevestigde orde

SECTION: BINNENLAND; Blz. 003

LENGTH: 345 woorden


ANALYSE Prominenten verrast door twitterende miljardair


Een elitairder clubje dan de 3000 grote zakenlieden, politieke leiders,
intellectuelen en Hollywoodsterren die deze week tijdens het World Economic
Forum in Davos bijeenkomen bestaat er niet. Je zou zeggen dat miljardair en
vastgoedtycoon Donald Trump zich er thuis zou voelen, maar de man is nog nooit
uitgenodigd en zijn naam wordt nu met vrees uitgesproken tijdens het forum waar
de rijksten en machtigsten ter aarde al sinds 1971 neerstrijken. Na de winst van
Trump en de Brexit is er veel beweerd over de kloof tussen de  kiezer en
politici, maar het schisma tussen de ceo's van deze wereld en Jan  Modaal is zo
mogelijk nog groter.

Hoe je het ook wendt of keert, het is knap  van Trump dat hij, badend in weelde,
de onvrede wel aanvoelde. Het was gisteren ideaal skiweer in Davos (zon, -2),
maar de hoge dames en heren  bibberden. Een twitterende miljardair maakte gehakt
van hun wereldbeeld. Ze  hadden nooit kunnen bedenken dat hun idealen waarin
verdere mondialisering, het  afbreken van handelsbarrières en het overlegmodel
centraal staan, wordt  bedreigd door een miljardair met nationalistische en
protectionistische  trekjes. Vorig jaar werd hij er nog afgeserveerd door een
gastspreker,  historicus Niall Ferguson, die toen zei „uit te zien naar de
vernedering van  Donald Trump". Hadden ze eens mensen buiten hun vertrouwde
kringetje, Wilders, Marine Le Pen,  Brexit-goeroe Farage, de clowneske Italiaan
Grillo of gewoon wat mensen van hun  werkvloer uitgenodigd om te praten, dan
waren ze niet zo verrast geweest. Er  bestaan namelijk ook mensen zonder
onbeperkt reisbudget of een zoontje op een  buitenlandse universiteit. Dat is de
groep die nooit profiteerde van een wereld  zonder grenzen en die hun banen zien
verdwijnen door robotisering of goedkope  arbeid in China. Het is niet
presidentieel en zelfs Trump zal het niet wagen maar hij zou morgen  zijn
middelvinger kunnen opsteken naar al zijn criticasters. Hoe zeggen de
Amerikanen het ook al weer? 'A fantastic journey.'

Frank van Vliet

LOAD-DATE: 19 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              172 of 178 DOCUMENTS



                                  De Telegraaf

                            16 januari 2017 maandag
                                 Gehele Oplage

Doodleuk

SECTION: VROUW; Blz. 015

LENGTH: 366 woorden


column


David Bowie, Peter van Straaten, George Michael, ze overleden in 2016. En zoals
altijd werd een groot eerbetoon gehouden in de media. Zelfs gewone mensen
krijgen bij het definitieve afscheid veel lof toegezwaaid. Telkens weer denk ik
dan: zouden deze mensen bij leven ook zoveel erkenning hebben geoogst?

Misschien een enkeling wel. Maar toch staat het tranendal van gemis bij
overlijden, niet in verhouding met wat mensen elkaar toewensen als zij elkaar
nog recht in de ogen kunnen kijken. Ernstig, vooral wanneer je bedenkt hoe
belangrijk het is erkend te worden door de mensen die je dierbaar zijn. Zo
bekeken zijn al die loftuitingen aan de doden behoorlijk schijnheilig te
noemen. Voor de beroemdheden geldt dat zij, bij leven, herhaaldelijk
geconfronteerd worden met schandaaltjes en zouteloze kritieken. En de gewone
burger krijgt doorgaans helemaal niets te horen over waarom hij 'zo'n bijzonder
mens' was. Nee, hij zal toch eerst veilig opgeborgen moeten zijn in een houten
kist, voordat er mooie schijnwerpers op zijn leven worden gericht. Bij
begrafenissen stoor ik mij mateloos aan de mensen die zo nodig over de dode
niets dan goeds te melden hebben. Ik weet hoe kritisch zij waren toen er nog
leven in de brouwerij was. Als er dan toch iets zinnigs gezegd moet worden bij
het afscheid, schets dan het hele plaatje inclusief alle pijnpunten die ook het
leven hebben getekend. Nee, in plaats daarvan wordt net gedaan alsof de
overledene, per pauselijk decreet, heilig moet worden verklaard. Iedereen die
bij het afscheid aanwezig is, weet dat het echte verhaal heel anders is. Het
zijn vaak de mensen met een knagend schuldgevoel die zo opvallend vaak de
begraafplaats een bezoek moeten brengen. Al die miljoenen mensen die onder de
grond liggen of tot as verpulverd zijn, horen nooit meer iets van waar zij, bij
leven, zo naar verlangd hebben; gewoon een beetje liefdevolle erkenning.
Psychologisch interessant om te verklaren waarom de mens alleen erkenning
krijgt als hij dood is. Welnu, een ontzield lichaam heeft geen verweer en dan
durft niemand uit te halen. Triest, maar waar.

Eerst begraven, dan pas lof

j.wijnberg@home.nl psycholoogwijnberg.nl

LOAD-DATE: 15 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              173 of 178 DOCUMENTS



                                  De Telegraaf

                           12 januari 2017 donderdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1141 woorden


BRIEVEN

Dam

Na tien dagen heeft Rijkswaterstaat een beslissing genomen. Blijkbaar is de '48
uur' eis van het eerste uur overboord gezet. Er komt een dam. Waarom is direct
na de aanvaring geen afgekeurd beunschip of een werkschip met twee spudpalen
tegen de aangevaren zijde afgemeerd? Dan zou de doorstroom aanzienlijk zijn
beperkt en de paniek bij alle managementlagen van Rijkswaterstaat minder zijn
geweest.   A.K. van der Staal, Rilland

Aanrijding

Jongen van 12 jaar met opzet door boze buurman aangereden. Zeker niet goed te
praten, maar wat doet een jongen van die leeftijd om 's avonds kwart voor tien
nog buiten?  E.F. Haak, Velsen-Noord

Koebellen

Opnieuw wordt de Nederlandse Nancy Holten een Zwitsers paspoort ontzegd. De
bewoners van haar dorp Gipf-Oberfrick stemden ook zondag weer tegen haar
paspoortaanvraag. Als voormalig bewoonster van een Zwitsers dorp in de bergen
met rondom koeien en geiten (inclusief koebellen), vind ik haar geklaag ronduit
onbehoorlijk en Nederlands agressief. Aanvaard de gewoonten van je nieuwe
vaderland, waar het dorpsleven zoveel moois te bieden heeft.  Agnes
Seleski-Broekman,   Sprundel

Frustratie

Een kroegbaas verkoopt alcohol aan iemand van 18 jaar of ouder. De koper
schenkt het drankje aan iemand die nog geen 18 is. De uitbater is strafbaar.
Hij moet kennelijk in de gaten houden aan wie de koper het drankje geeft. Dat
is toch niet te doen? De koper moet gestraft worden.  De politiek wil geen
verandering van de wet omdat handhaving  moeilijk uitvoerbaar is. Ja  het is
inderdaad  makkelijker om de kroegbaas aansprakelijk te houden. Is dat eerlijk?
Gelukkig snappen de politici de frustratie van de horecaondernemers wel. Dat is
fijn maar daar hebben ze niets aan.  Aad van der Gulik, Lisse

Ouderen

Het woord ouderen wordt tegenwoordig vaak in negatieve zin gebruikt. Ouderen in
het verkeer zijn vaak betrokken bij ongevallen. Dat dit komt door het aso
gedrag op de weg wordt niet genoemd. Dat ouderen een grote kostenpost zijn in
de zorg lijkt mij logisch, als je ouder wordt dan is het heel normaal dat je
wat meer medicijnen nodig hebt. Maar dat wij ook het eigen risico kwijt zijn,
daar hoor je niets over. Wij ouderen worden gediscrimineerd.   H.C. Storm

Onderwijs

De devaluatie van het onderwijs wordt onder Dekker in een rap tempo voortgezet.
In de praktijk is het nu al hopeloos en het wordt nog erger. Wanneer dringt het
ooit door dat de normen aanpassen tbv van leerlingen die niet beter kunnen niet
de oplossing is. Het is demotiverend, op deze manier verlaten ze vroegtijdig
het onderwijs met alle andere gevolgen van dien.  P. Cammaart, Terneuzen

Fietsbrug

Een fietsbrug over het IJ, joechei. Vanaf het Javaeiland is het maar 200 meter
naar Amsterdam Noord. Hij wordt 10 meter hoog. Dat betekent 100 meter omhoog
fietsen en weer 100 meter naar beneden. Een helling van 10 procent. Met de
meestal stevige wind boven het IJ wordt dat zonder e-bike een hele opgave!
Eduard van Tol,   Amsterdam

Zeggenschap

Gevoelsmatig zou ik het in eerste instantie wel eens zijn met de redenatie van
Leon de Winter, maar er zitten meer haken en ogen aan. Als nabestaanden mogen
beslissen over de vrijlating van de moordenaar(s) van een familielid (in dat
geval had Volkert v.d. G. nu nog vast gezeten, en terecht naar mijn mening) dan
creëer je wel een vorm van willekeur. De ene nabestaande is vergevingsgezinder
dan de andere. Bovendien zijn er slachtoffers die geen familie nalaten, dus die
kun je meteen na het uitzitten van een automatische (belachelijke) 2/3 van de
straf weer op straat zetten. Dat wringt. Toch zouden nabestaanden hierin wel
meer zeggenschap moeten hebben. Zij zijn ook slachtoffers en hebben wel
levenslang.   A.W. De Haas, Niedorp

Democratie

Trump is dan weliswaar democratisch gekozen, de meeste stemmen gingen naar
Hillary Clinton. Maar dat maakt allemaal niets uit. Want in een democratie
waarin de vrijheid van meningsuiting grondrecht nr.1 is, mag iedereen kritiek
op iedereen uitoefenen. Dus ook op de president, zelfs al zou hij met 99,9% van
de stemmen zijn gekozen. En in ieder geval deed Meryl Streep het heel wat
beschaafder dan Trump te doen gebruikelijk.  Gerrit J. Jachtenberg,   Utrecht

Pandatoeslag

Als mannetje Wu Wen en vrouwtje Xing Ya hier 15 jaar verblijven kost dat aan
'huur' 15 miljoen euro. Exclusief een vermogen aan bamboe. In het luxueuze
pandaverblijf werd 7 miljoen euro geïnvesteerd. Totaal 22 miljoen euro. Hoe kan
dit worden betaald? Gewoon een kwestie van de prijs van de toegangskaartjes
verhogen.   Han de Swart, Castricum

Panda's

Bioloog Jelle Reumer mag reuzenpanda's 'evolutionaire losers' vinden, feit is
dat ze - in tegenstelling tot de mens - hun eigen habitat noch dat van andere
soorten kapot consumeren, stressvrij leven en bovendien prima zonder smartphone
kunnen.  K. Teplá

Dollartekens

Het Blatter-virus is overgeslagen op de nieuwe FIFA voorzitter, de heer
Infantino. Van voetbal weinig of geen verstand, maar zit met dollartekens in
zijn ogen blij te vertellen dat het WK straks uitgebreid wordt met B-landen.
Met alle respect, Johan Cruijff riep het jaren geleden al, ex-profvoetballers
horen in het bestuur als het om voetbal gaat, al gaat dat niet altijd op, denk
aan Platini.  F. C. Volkers

Vakantiebusje

Vol verbazing heb ik het stuk gelezen over het Utrechtse Groen Links-raadslid
dat een oud Volkswagenbusje mooi vindt en natuurlijk voor haar werk naar de
andere kant van de wereld moet vliegen. Goed voorbeeld hoe het niet moet.  Het
is een schande en aanfluiting voor de normale burgers als politici zich
hypocriet opstellen en zich schuldig maken aan dingen die ze zelf eerst
verafschuwen en ons verbieden. Zo laag zijn politici al gezonken.   Peter de
Quaack,   Vlissingen

Gezond verstand

Na het drama in Berlijn begint bij de Duitse overheid het gezond verstand door
te breken: er worden hardere maatregelen getroffen tegen asociale asielzoekers.
Een enkelband voor verdachte personen, asielzoekers zonder paspoort krijgen een
meldplicht, afgewezen asielzoekers worden opgepakt en teruggestuurd en
thuislanden die daar niet aan meewerken, kunnen sancties tegemoetzien. Kan de
Nederlandse overheid dit goede voorbeeld alstublieft volgen? Of moet hier ook
eerst een terreuractie zoals in Berlijn plaatsvinden voor Den Haag wakker wordt?
L. Verburg,   Geertruidenberg

Vrijheid

Vrijheid en democratie komen in gevaar zodra we die vanzelfsprekend vinden. In
Nederland is daar sprake van. We zijn blind voor de gevaren die het
vluchtelingenprobleem, het ontbreken van grenscontrole en het uithollen van
onze defensie met zich meebrengen. Deze gebreken hollen onze vrijheid uit. Ook
dit kabinet heeft alleen maar oog gehad voor het op peil brengen van de
overheidsfinanciën ten koste van onder andere goede zorg en veiligheid.   H.
Breevoort,   Overberg

LOAD-DATE: 11 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              174 of 178 DOCUMENTS



                                  De Telegraaf

                            11 januari 2017 woensdag
                                 Gehele Oplage

Acteurs niet blij

SECTION: WATUZEGT; Blz. 017

LENGTH: 76 woorden


Hollywood is niet blij met Trump als president, zo wordt weer duidelijk uit de
speech van Meryl Streep. Hoewel Hollywood gezien wordt als bolwerk van de
Democraten blijven acteurs ageren tegen het feit dat Trump straks de
'democratisch' gekozen president van de Verenigde Staten is. Ik vraag mij af
wat de sterren zouden roepen wanneer zij niet de beschikking hadden over velen
miljoenen, maar tot Jan Modaal behoorden.  Dwight van Schoorl, Badhoevedorp

LOAD-DATE: 10 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              175 of 178 DOCUMENTS



                                  De Telegraaf

                             6 januari 2017 vrijdag
                                 Gehele Oplage

Vicky Maeijer:stille kracht

SECTION: BINNENLAND; Blz. 003

LENGTH: 114 woorden


Vicky Maeijer (Rotterdam 7 september 1986) is sinds 2006 aan de PVV verbonden.
Ze is een stille kracht. Ze kwam als stagiaire, werd beleidsmedewerker in de
Tweede Kamer en medewerker bij de PVV-fractie in het Europees Parlement. Op
haar 24e werd ze lijsttrekker bij de verkiezingen voor de Provinciale Staten en
werd daar fractievoorzitter van de PVV-fractie. In 2014 werd ze gekozen in het
Europees Parlement.  Haar stijl is niet uitbundig. Bijdragen in het
Europarlement leest ze doorgaans  van een blaadje. Uitgesproken is ze wel. „De
heer Timmermans en zijn kompanen  kunnen in veertien talen champagne bestellen,
ze verstaan in geen enkele taal  de wil van de gewone man."

LOAD-DATE: 5 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              176 of 178 DOCUMENTS



                                  De Telegraaf

                             6 januari 2017 vrijdag
                                 Gehele Oplage

Eenverdieners dupe van fiscale wijziging

BYLINE: Ariane Kleijwegt

SECTION: BINNENLAND; Blz. 004

LENGTH: 308 woorden


Loonstrookje goed nieuws voor werkende ouders

door  Ariane Kleijwegt

Amsterdam -  Jan Modaal gaat er dit jaar amper op vooruit. Op de loonstrook
ontvangt een werknemer met een bruto maandsalaris van EUR 2855 (modaal) slechts
EUR 3 netto extra. Wie daar de verhoging van de zorgpremie met een tientje per
maand vanaf trekt, duikt zelfs in de min.

Dat blijkt uit gegevens van salarisverwerker ADP, die jaarlijks de
veranderingen op de nieuwe loonstrook in januari doorrekent.

Minima

Voor de minima is er beter nieuws. Die gaan er met EUR 15 netto zowel
procentueel als absoluut het meeste op vooruit. Twee keer modaal kan rekenen op
een tientje maar houdt daar dus na aftrek van zorgkosten niets van over.
Tweeverdieners met kinderen zijn de grote profiteurs van de fiscale wijzigingen
dit jaar. Dat komt vooral door de verhoging van de kinderopvangtoeslag. Ook
kunnen zij rekenen op een extra korting, omdat het kabinet meer vrouwen wil
stimuleren aan het werk te gaan. Het zorgt voor een flinke plus in de honderden
euro's op jaarbasis. Dat beeld kantelt bij traditionele gezinnen met één
kostwinner. Zij gaan het  afbouwen van de 'aanrechtsubsidie' nu echt voelen.
Sinds zes jaar wordt de  fiscale korting die vrouwen thuis zou houden ieder jaar
een stapje verlaagd.  Dat merken stellen zonder kinderen net iets meer, omdat
die de achteruitgang  niet kunnen compenseren met een hogere
kinderopvangtoeslag.  Wel kunnen veel huizenbezitters rekenen op een meevaller.
Wie een jaarinkomen  heeft tussen de EUR 20.000 en EUR 67.000 krijgt dit jaar
iets meer  hypotheekrenteaftrek.  Dit komt doordat de belastingtarieven in de
tweede en derde schijf omhoog gaan  van 40,4 naar 40,8 procent.  Dat kan op
jaarbasis enkele tientjes schelen. Inkomens vanaf EUR 67.000 moeten  echter
inleveren. Hun hypotheekrenteaftrek wordt met 2 procentpunt beperkt.

LOAD-DATE: 5 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              177 of 178 DOCUMENTS



                                  De Telegraaf

                            4 januari 2017 woensdag
                                 Gehele Oplage

'Erken verliezer vrije handel'

SECTION: FINANCIEEL; Blz. 022

LENGTH: 1005 woorden


Globaliseringsprofessor Dani Rodrik: handelsverdrag TTIP kan prullenbak in

Politici én economen hebben een geloofwaardigheidsprobleem, stelt
Harvard-econoom Dani Rodrik in een telefonisch interview. „Ze hebben lang
verkondigd dat globalisering voor iedereen goed is." Via een stem voor Donald
Trump of de Brexit laat een morrende meerderheid nu van zich horen. „Ik
verwachtte deze politieke terugslag al lange tijd."

Toen zijn boek Has globalization gone too far? twintig jaar geleden uitkwam,
was het zeer controversieel. „Veel van mijn collega-economen zeiden dat ik de
barbaren van munitie voorzag", vertelt Dani Rodrik nu. De Harvard-hoogleraar
durfde het toen al aan om op de keerzijde van globalisering te wijzen. „Veel
economen waren bang dat anti-globalisten mijn argumenten zouden kapen."
Inmiddels is Rodrik een zeer gerespecteerd expert op het gebied van
internationale economie.

Hoe kijkt u naar de stemming in de VS en Europa?

„Ik verwachtte al lange tijd een politieke terugslag. Het gaat niet alleen maar
om globalisering, maar in het geval van de Brexit ook over de manier waarop de
Europese integratie wordt doorgezet. Er is ook een diepe kloof ontstaan tussen
gewone kiezers en de elite."

Welke rol hebben de effecten van globalisering gespeeld bij verschillende
verkiezingen?

„Globalisering heeft een slechte naam. Net als de euro en Brussel. Ze worden
gezien als de producten van een kosmopolitische agenda die weinig rekening
houdt met binnenlandse behoeftes. Veel mensen zijn teleurgesteld door
technocratische beleidsmakers. We leven in een paradox: mensen lijken tegen hun
economische belang in te stemmen. De meeste mensen in het Verenigd Koninkrijk
zullen lijden onder de Brexit, het grootste deel van de middenklasse zal
slechter af zijn onder Trump dan onder Hillary Clinton. Maar door deze
vertrouwenskloof zijn de middenpartijen hun aantrekkingskracht verloren.
Volgens veel mensen is deze globaliseringsagenda vooral goed voor bankiers,
financiers, multinationals en hoog opgeleiden. En niet voor de gewone man."

Heeft globalisering alleen een slecht imago of zijn er ook echte verliezers?

„Die slechte naam is het resultaat van politici en vooral ook economen die niet
erg eerlijk zijn. Wij economen leren dat globalisering ervoor zorgt dat de
taart groter wordt en dat er dus meer te verdelen valt. Maar globalisering
heeft vrij scherpe herverdelingseffecten. Sommige mensen verliezen. Er is te
lang verkondigd dat globalisering uiteindelijk voor iedereen goed is. En wie er
niet van profiteert, moet dat lot dan maar dragen. Alsof de regels van
globalisering niet gemaakt zijn door onze beleidsmakers. Alsof die zomaar uit
de lucht zijn gevallen. Dat is echt fout geweest. Wij economen zijn hierdoor
ook onze geloofwaardigheid kwijtgeraakt. Erken gewoon dat er ook verliezers
zijn."

Kunt u specifieker zijn?

„In de VS waren er twee grote schokken. Nafta, het vrijhandelsakkoord met
Mexico, eind 1992. En de toetreding van China tot de WTO, de
wereldhandelsorganisatie, in 2001. Op macro-niveau leidden de
vrijhandelsafspraken tot winsten. De verliezers waren de mensen die werkten in
de industrieën die te maken kregen met goedkope import, zoals de textiel,
arbeidsintensieve productie van elektronica en de schoenenindustrie. Maar als
de lokale textielfabriek sluit, dan ondervinden ook andere mensen in die stad
de gevolgen, zoals personeel in de horeca of in andere dienstverlening."

De werkloosheid in de VS is erg laag.

„Maar voor die gemeenschappen die geraakt zijn, heeft het heel lang geduurd
voordat die banen weer terugkwamen. En toen die banen terugkwamen waren de
lonen lager en die periode van werkloosheid heeft grote sociale problemen met
zich meegebracht."

Raakt uw analyse aan die van Thomas Piketty die bezorgd is over ongelijkheid?

„Ja, maar we moeten niet alleen naar inkomensongelijkheid kijken. Het gaat over
segregatie, over uit elkaar groeiende werelden van groepen mensen."

Ook in Europa is een fel debat over vrijhandel. Zo ligt TTIP, het verdrag met
de VS, onder vuur.

„Het debat over TTIP in Europa gaat over de rechten van grote bedrijven, over
veiligheids- en gezondheidsvoorschriften, over transparantie. Het gaat dus meer
over de verschillen in de normen en waarden tussen Europa en de VS."

Zowel in Europa als in de VS zijn protectionistische politici aan de winnende
hand. Waar zal dat toe leiden?

„Er is een scenario van beperkt protectionisme. De onderhandelingen over
vrijhandelsverdragen TTP en TTIP mislukken dan en onderhandelingen in de WTO
leiden tot niks. Dan loopt het proces vast. Misschien worden
anti-dumpingmaatregelen getroffen. Zo'n mild scenario heeft geen groot effect
op de wereldeconomie. Wat wél een groot effect zal hebben is een jaren
dertig-scenario waarbij over de hele linie importtarieven worden verhoogd. Als
Trump zijn beloftes nakomt en hij de tarieven voor China met 40% verhoogt, dan
zal leidt dat tot een handelsoorlog. Dát is zeer schadelijk."

Een beetje protectionisme kan geen kwaad?

„Kijk naar de jaren tachtig. Toen was Japan de grote exportmotor en Europa en
de VS stelden importrestricties op auto's, staal en elektronica in. Velen
vreesden toen dat we op een glijdende schaal terecht waren gekomen van steeds
meer protectionisme. Maar het had geen grote effecten op de mondiale handel.
Onze wereldhandel is inmiddels al zo open dat het robuust genoeg is om een
milde uitbraak van protectionisme aan te kunnen."

Zelfs als het TTIP-verdrag geannuleerd wordt, dan zou dat geen effect hebben?

„Nee, TTIP zelf zal ook geen groot effect hebben."

Hoe kun je de verliezers van globalisering compenseren?

„Het is te laat om nu nog te denken aan compensatie. Politici van
middenpartijen moeten een andere koers varen. Bijvoorbeeld met progressievere
belastingen, investeringen in infrastructuur, actievere industriepolitiek,
hogere minimumlonen. Als dat betekent dat globalisering en verdere Europese
integratie op een lager pitje gezet moeten worden, dan moet dat maar."

LOAD-DATE: 3 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              178 of 178 DOCUMENTS



                                  De Telegraaf

                             2 januari 2017 maandag
                                 Gehele Oplage

De worsteling

SECTION: BINNENLAND; Blz. 009

LENGTH: 914 woorden


Ik begreep dat de koning dit jaar worstelde met de tekst van zijn
kersttoespraak. Nou, ik worstelde ook met deze column. Ik vind dat zo'n eerste
column van het nieuwe jaar een voorspelling voor het nieuwe jaar moet geven,
maar voor het eerst heb ik geen idee wat ons te wachten staat. Normaal
gesproken kun je nog iets zinnigs schrijven over de Tweede Kamerverkiezingen,
maar zelfs daar waag ik me niet aan.

Volgens mij is de afstand tussen de  regering en ons, gewone burgers, nog nooit
zo groot geweest. Weet de Tweede  Kamer wel wat de gemiddelde Nederlander op
straat meemaakt, ziet of voelt? Het  lijkt ook wel of de urgentie die mensen op
straat voelen, niet doorsijpelt in  Den Haag. Broodnodige acties en beslissingen
gebeuren niet of mondjesmaat en  altijd veel te laat. De Tweede Kamer zou
eigenlijk een afspiegeling van onze samenleving moeten  zijn, met alle
diversiteit zoals we die ook op straat tegenkomen. Niet alleen  in de verhouding
allochtonen/autochtonen, stad en platteland, vrouwen/mannen  maar ook
bijvoorbeeld in de verhouding ambtenaren versus mensen uit het  bedrijfsleven.
Hier slaan we de plank behoorlijk mis, want we hebben namelijk  een Tweede Kamer
die voor tachtig tot negentig procent bestaat uit ambtenaren:  ex-Kamerleden,
politici en wethouders. Ik heb voor de lol eens gekeken naar de loopbanen van de
eerste twintig  kandidaten op de lijsten van de grootste partijen in de
peilingen voor de  Tweede Kamerverkiezingen. De kandidatenlijst van de PVV is
nog niet bekend,  maar de andere partijen geven een schrikbarend beeld. Neem het
CDA. Eén persoon uit hun top-20 lijst komt uit de vakbond, eentje is
varkenshouder geweest, eentje heeft in een ver verleden gewerkt bij een
branchevereniging en van twee anderen kun je zeggen dat ze enige ervaring in
het bedrijfsleven hebben. De overige vijftien van de twintig zijn ambtenaar
geweest. D66 is ook een drama. Twee kandidaat-Kamerleden hebben gewerkt bij een
branchevereniging en één kandidaat werkte bij het Scapino Ballet. Nu is het
Scapino Ballet een instelling die drie keer zoveel aan subsidie ontvangt dan ze
aan inkomsten genereert, dus dat telt niet bepaald mee als
bedrijfslevenervaring. De rest werd de afgelopen tien jaar door de overheid
betaald. Ook bij GroenLinks hebben drie kandidaten gewerkt voor een vakbond,
twee voor  goededoelenorganisaties, een heeft voor een branchevereniging gewerkt
en de  rest is de afgelopen tien jaar in dienst van de overheid geweest. Dan
naar de teleurstellende VVD: Het zou de partij moeten zijn die voor de
ondernemers in Nederland opkomt. Het verrassende gezicht op de lijst is Dennis
Wiersma, ex-vakbondsleider en eventjes gewerkt bij een pensioenfonds. Van twee
andere kandidaten kun je zeggen dat zij voordat zij in 2012 Kamerlid werden,
bij grote bedrijven hebben gewerkt en álle zeventien andere
kandidaat-Kamerleden zijn de afgelopen tien jaar alleen maar ambtenaar geweest.
Veel ervaring als minister, staatssecretaris, wethouder, Kamerlid of politiek
assistent, maar níemand die de afgelopen tien jaar ook maar een maandje
ervaring heeft opgedaan bij een MKB-bedrijf, laat staan zelf ooit een bedrijf
heeft opgebouwd. Dat is toch gek? Het is toch niet normaal dat vrijwel alle
kandidaat-Kamerleden alleen maar  werkervaring hebben als ambtenaar? Als ik de
werkervaring van de lobbyisten  voor een branchevereniging, vakbonden en de
goededoelenorganisaties eraf haal,  dan blijft er maar een handjevol
kandidaat-Kamerleden over, dat in de afgelopen  tien jaar enige ervaring in het
bedrijfsleven heeft opgedaan. Klopt niet. En  werkervaring bij een MKB-bedrijf
is helemaal onvindbaar en dat terwijl ons MKB  toch verantwoordelijk is voor 60%
van de banen in Nederland en 60% van onze  economie. Ik zie trouwens ook niemand
die uit de bijstand komt of een  55-plusser die langdurig werkloos is. De eerste
reactie van de politiek op deze cijfers zal zijn dat ondernemers en  mensen uit
het bedrijfsleven zich niet melden voor de kieslijst. Maar uit eigen  ervaring
en die van mijn omgeving, weet ik dat dat pertinent niet waar is. Het  grote
probleem is dat de kiescommissie die bepaalt wie er wel en wie er niet op  de
lijst komt, bestaat uit zwakke broeders die liever kiezen voor mensen die de
taal van de bureaucratie spreken of de wegen in Den Haag kennen. Ik heb niets
tegen ambtenaren, maar het is een ander verhaal of je salaris door de overheid
betaald wordt of dat je baan en inkomen afhangen van het binnenhalen van de
volgende klant of het op tijd leveren van je opdracht. Zouden deze discrepantie
en oververtegenwoordiging van ambtenaren in de Tweede  Kamer misschien ook de
oorzaak ervan zijn dat onze regering niet meer de zorgen  die er in de
samenleving spelen aanvoelt? Niet meer de urgentie voelt om  snelheid te maken
met hervormingen en maatregelen? Ondertussen maakt minister Jet Bussemaker zich
druk over het percentage vrouwen  in de top van het Nederlandse bedrijfsleven en
vindt ze het 'buitengewoon  teleurstellend' dat het bedrijfsleven niet erin
slaagt om dertig procent aan  vrouwen in topfuncties te krijgen. Ze dreigt met
een gedwongen quotum als het  niet snel verbetert. Waarom zien we diezelfde
voortvarendheid eigenlijk niet  bij de keuze van de kandidaten voor de Tweede
Kamer? Daar is diversiteit hard  nodig om de stem van het volk te laten horen.
Een verplicht quotum voor  diversiteit in de Tweede Kamer is misschien zo gek
nog niet.

Diversiteit in Tweede Kamer hard nodig

LOAD-DATE: 1 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved
